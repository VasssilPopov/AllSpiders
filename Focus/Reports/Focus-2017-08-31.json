{"url": "http://www.focus-news.net/news/2017/08/31/2431190/futbol-balgariya-pobedi-shvetsiya-s-32.html", "text": "България победи Швеция с 3:2 като домакин  в мач от квалификационна група \"А\" за Мондиал 2018 в Русия. \r\nЗа домакините на Националния стадион \"Васил Левски\"  се разписаха Станислав Манолев,  Георги Костадинов и Ивайло Чочев.  \r\nТова е първата победа на България срещу Швеция от 1967 г насам. Така България се изкачва на трето място в групата, в която лидер е Франция. Виктор Турмаков", "date": "2017.08.31", "title": "Футбол: България победи Швеция с 3:2"}
{"url": "http://www.focus-news.net/news/2017/08/31/2431157/kzp-gotvi-zasilen-monitoring-varhu-pazara-na-stoki-za-nachaloto-na-uchebnata-godina-i-varhu-podgotovkata-za-zimniya-turisticheski-sezon-obzor.html", "text": "Комисията за защита на потребителите (КЗП) готви засилен мониторинг върху пазара на стоки за началото на учебната година и върху подготовката за зимния туристически сезон. Това стана ясно на пресконференция по повод кампаниите, по които институцията ще извършва тематични проверки през есента.\r\nДимитър Маргаритов – председател на КЗП, уточни, че през есента ще продължи и мониторингът по отношение на дейността на застрахователни организации и банки, за да се помисли за улеснение по отношение на взаимоотношенията им с потребителите. „За периода май-август 2017 г. сме съставили около 800 акта за установени нарушения, от които 54 заповеди за забрана на нелоялни търговски практики. Най-честите нарушения в туристическите обекти (хотели, ресторанти) са заради непредоставяне на услуги, за които търговецът е поел ангажимент, или пък туристическите услуги не са отговаряли на степента на категоризация на обекта“, обясни той.\r\nВъв връзка с обжалванията от страна на търговци на заповеди и санкции на КЗП Маргаритов каза, че повечето от решенията на Върховния административен съд са в полза на КЗП. „Много пъти има обжалвания на наши актове, нормално е търговците да не са съгласни с това, че са нарушили закона и да смятат, че са прави“, коментира той.\r\nИгнат Арсенов, директор на ЕПЦ България, съобщи, че целта на открития през лятото Европейски потребителски център за трансгранични проблеми е хората да бъдат по-добре информирани. „Той е част от Комисията на потребителите и e насочен към потребителите, които имат трансгранични проблеми – тоест, когато са пазарували в друга държава или обратното – когато хора, които живеят в друга държава, пазаруват от български търговци. Досега сме получили около 500 жалби, като най-много от тях са свързани с нередовни полети на авиокомпании“, каза още той.\r\nЦветилена СИМЕОНОВА", "date": "2017.08.31", "title": "КЗП готви засилен мониторинг върху пазара на стоки за началото на учебната година и върху подготовката за зимния туристически сезон (ОБЗОР)"}
{"url": "http://www.focus-news.net/news/2017/08/31/2431158/the-national-oae-blizo-50-hilyadi-rohingi-ot-mianmar-maltsinstvo-izbyaha-v-bangladesh-prez-izminalata-sedmitsa.html", "text": "Близо 47 хиляди представители на мианмарското малцинство рохинги, което има обща численост един милион, избягаха в Бангладеш през изминалата седмица, заявиха от ООН, цитирани от емиратското издание The National. Британският посланик в ООН призова към деескалация на напрежението, а ЕС изрази загрижеността си за религиозното и етническо насилие.\r\nПо последни данни на ООН 27 хиляди души от мюсюлманското малцинство в предимно будистки Мианмар , са избягали само през изминалия петък. Други 20 хиляди се намират в ничията земя между двете страни, докато сраженията между силите за сигурност на Мианмар и групировката „Араканска армия за спасение на рохингия“ продължават.\r\nВ четвъртък бреговата охрана на Бангладеш откри труповете на 17 рохингия много, от които деца, които са се удавили при опита си да избягат от Мианмар. Симеон Миланов", "date": "2017.08.31", "title": "The National (ОАЕ): Близо 50 хиляди рохинги от Мианмар малцинство избяха в Бангладеш през изминалата седмица"}
{"url": "http://www.focus-news.net/news/2017/08/31/2431159/krasimir-georgiev-zam-kmet-na-dupnitsa-ima-napredak-po-protsedurata-za-asfaltirane-na-ulitsi-s-podmenen-vodoprovod-v-grada.html", "text": "Има напредък по процедурата за асфалтиране на улици с подменен водопровод в Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. „Имахме известни проблеми, свързани с това, че процедурата беше обжалвана. Спечелихме делото пред КЗК и вече отворихме офертите на кандидатствалите фирми. Говорим за улици, където инфраструктурата е най-компрометирана. Инструкциите са да се работи максимално бързо”, каза Красимир Георгиев. \r\nТой изрази надежда, че няма да обжалвания, каквито често биват подавани, което да позволи до седмица-две да се стигне до избор на изпълнител и да започне реализацията на конкретните дейности.\r\nВенцеслав ИЛЧЕВ", "date": "2017.08.31", "title": "Красимир Георгиев, зам.-кмет на Дупница: Има напредък по процедурата за асфалтиране на улици с подменен водопровод в града"}
{"url": "http://www.focus-news.net/news/2017/08/31/2431160/politsiyata-prodalzhava-da-izdirva-izcheznaliya-kray-selo-german-25-godishen-mazh-obzor.html", "text": "Полицията продължава да издирва изчезналия 25-годишен мъж. Главният секретар на МВР гл. комисар Младен Маринов коментира, че към момента няма данни да е направен контакт с близките на мъжа. По думите му родителите са шокирани и контактът с тях е труден. Главният секретар на МВР потвърди, че  автомобилът на изчезналия наистина е бил паркиран неестествено. „Всичко говори за динамика и непредварително планирано паркиране на този автомобил, от там правим извода, че наистина с този човек се е случило нещо, което е против волята му“, обясни гл. комисар Маринов. Той призна, че бизнесът, който развива бащата на младия мъж наистина е конфликтен с оглед на това, че и автомобилите, и техниката са изключително скъпи. Главният секретар уточни, че им е предоставен списъкът на всички длъжници, които са значителна бройка. По думите му няма данни да има сума, която да е в такъв размер, че да предизвика такова деяние. „Всяка информация, която касае случая, може да бъде дадена на СДВР, МВР, има хора, които ще я поемат, анонимността на подателите е гарантирана. До момента нямаме свидетели, които да дадат информация дали към лицето са прилагани насилствени действия. Обявен е за изчезнал от бащата, тъй като ползваният от него автомобил е бил изоставен“, допълни главният секретар на МВР и подчерта, че към момента не могат да изключат нито една версия, тъй като няма преки свидетели за насилствени действия спрямо изчезналия. \r\nНа брифинг главният секретар на МВР заяви, че в случая има заложник сред похитителите и това изисква хигиена на информацията, която изтича в публичното пространство. Маринов увери, че по случая е създадена организация и че са включени абсолютно всички структури, които са компетентни да работят по този вид престъпна дейност, включително експерти от Института по психология по отношение на работата с родителите и близките. \r\nСлучаят бе коментиран и от главния прокурор Сотир Цацаров, който също потвърди пред медиите, че се работи по всички версии. Той подчерта, че това, което го притеснява в момента, е съдбата на пострадалия, както и състоянието на неговото семейство. Агенция „Фокус“ припомня: На 30 август към 10.30 часа от тел. 112 бе получен сигнал за изоставен на пътя в района на с. Герман лек автомобил. Веднага към мястото e бил насочен екип от столичната полиция. При огледа бе установено, че в колата е имало лични документи и мобилен телефон. Установен бе собственикът на автомобила и бяха предприети всички действия за откриването на местонахождението на водача на колата. Бащата на 25-годишния е обяснил пред полицията, че момчето не е имало и врагове, които да са способни да направят това.\r\nЛюба АЛЕКСИЕВА", "date": "2017.08.31", "title": "Полицията продължава да издирва изчезналия край село Герман 25-годишен мъж  (ОБЗОР)"}
{"url": "http://www.focus-news.net/news/2017/08/31/2431161/sport-germaniya-pobedi-chehiya-s-31-i-se-klasira-za-polufinalite-na-evrovopeyskoto-parvenstvo-po-voleybol.html", "text": "Германия се класира за полуфиналите на Европейското първенство по волейбол, което се провежда в Полша. Това се случи, след като германците победиха Чехия с 3:1 във втория мач от четвърфиналите на турнира, който се проведе в зала „Сподек“ в Катовице. Бундестимът се класира на полуфинал на шампионат на Стария континент за първи път от 24 години. Съперник на Германия ще бъде един от победителите в мача между България и Сърбия.", "date": "2017.08.31", "title": "Спорт: Германия победи Чехия с 3:1 и се класира за полуфиналите на Евровопейското първенство по волейбол"}
{"url": "http://www.focus-news.net/news/2017/08/31/2431162/plovdiv-troleybusni-zhitsi-sa-se-skasali-v-blizost-do-zhp-gara-filipovo-sazdadena-e-organizatsiya-za-ohrana-v-zasegnatiya-rayon.html", "text": "Тролейбусни жици са се скъсали в близост до жп гара „Филипово“ в пловдивския район „Северен. Създадена е организация за охрана в засегнатия район. Това съобщиха за Радио „Фокус“ – Пловдив от Областната дирекция на МВР. По първоначална информация тролейбусните жици са били скъсани от преминаващ ТИР. На място на кръстовището на ул. „Победа“ с „Димитър Стамболов“ са се отзовали служители на частна охранителна фирма, за да предупреждават хората, докато от „Градски транспорт“ предприемат необходимите действия по премахване на опасните тролейбусни жици. Движението в района се извършва без затруднения.„Фокус“ припомня, че през последния месец зачестиха случаите на падане на жици от нефункциониращата тролейбусна мрежа в града. Това е вторият подобен инцидент в район „Северен“. През миналата седмица кабели се скъсаха и по основни пътни артерии в районите „Източен“ и „Централен“.\r\nТони МИХАЙЛОВ", "date": "2017.08.31", "title": "Пловдив: Тролейбусни жици са се скъсали в близост до жп гара „Филипово“, създадена е организация за охрана в засегнатия район"}
{"url": "http://www.focus-news.net/news/2017/08/31/2431163/burgas-v-grada-shte-se-provede-demonstrativen-turnir-po-strelba-s-lak.html", "text": "Тази събота /2 септември/ в Бургас ще се проведе Първи демонстративен турнир по стрелба с лък. Състезанието ще се състои на футболния стадион в квартал \"Ветрен\" от 10:00 часа. Това съобщават от Община Бургас. Организатори са BowHunting Bulgaria, Община Бургас, Българска федерация стрелба с лък и спортните клубове „Габарит“ и „Белите акули“.\r\nНад 30 стрелци от София, Пловдив, Стара Загора, Русе, Разград, ще мерят сили в стиловете „Компаунд“ и „Рикърв“. Представители на града домакин са: Данаил Грозев, Антон Чиликов, Страхил Стоянов, Живко Иванов. Класиралите се участници ще бъдат официално наградени в 14:30 часа.\r\nСлед това всички гости и зрители ще имат възможност да се докоснат до този прецизен спорт, опитвайки точния си мерник по атрактивните 3D мишени /мечки, лисици, зайци, диво прасе, птици/.\r\nОрганизаторите осигуряват безплатни опити за всички, които желаят да изпробват своята точност на различни стрелкови дистанции и да се запознаят с иновативните технологии по изработката на професионалните лъкове. За всички малки стрелци /Archery/ треньорите са подготвили грамоти за участие.", "date": "2017.08.31", "title": "Бургас: В града ще се проведе демонстративен турнир по стрелба с лък"}
{"url": "http://www.focus-news.net/news/2017/08/31/2431164/predstoyashti-mezhdunarodni-sabitiya-za-1-septemvri-agentsiya-fokus.html", "text": "Изтича крайният срок за съкращаването на американския дипломатически персонал в Русия.\r\n*** Генерал Бен Ходжис ще проведе разговори с министъра на отбраната на Литва.\r\n*** Мартин Шулц ще даде интервю пред Bild.\r\n*** Продължава съдебният процес срещу бившия икономически министър на Русия Алексей Улюкаев. \r\n*** Вътрешният министър на Германия Томас де Мезир и вътрешните министри на германските области от ХДС, ще дадат пресконференция.\r\n*** Еманюел Макрон се среща с ливанския премиер.", "date": "2017.08.31", "title": "Предстоящи международни събития за 1 септември (Агенция „Фокус“)"}
{"url": "http://www.focus-news.net/news/2017/08/31/2431166/varna-v-dolni-chiflik-se-provede-obuchenie-na-rakovoditeli-i-spetsialisti-ot-sotsialnite-uslugi-v-obshtinata.html", "text": "В Долни чифлик се проведе обучение на ръководители и специалисти от социалните услуги в общината по инициатива на фондация „Лумос“. Това съобщиха за Радио „Фокус“ – Варна от Община Долни чифлик. В обучението участваха и експерти от Отдела за закрила на детето към Дирекция „Социално подпомагане“ – град Долни чифлик. Темата на двудневния интерактивен и практически ориентиран семинар беше „Семейна подкрепа и програми за родители“ и с него се цели да се предоставят базови знания за разработване на местни програми за семейна подкрепа, информация за съществуващи вече програми за родители, както и да се демонстрира важността на семейната подкрепа и на програмите за родители.\r\nФондация Лумос е неправителствена организация, подкрепяща правителството и общините в реформирането на услугите за деца в неравностойно положение.\r\nМарияна ВАЛЕНТИНОВА", "date": "2017.08.31", "title": "Варна: В Долни чифлик се проведе обучение на ръководители и специалисти от социалните услуги в общината"}
{"url": "http://www.focus-news.net/news/2017/08/31/2431167/zapochna-izgrazhdaneto-na-uchastaka-mezhdu-blagoevgrad-i-krupnik-ot-avtomagistrala-struma-obzor.html", "text": "Започна изграждането на участъка между Благоевград и Крупник от автомагистрала „Струма“. Символичната първа копка на строителството на лот 3.1 от автомагистралата направиха министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски. На събитието присъства и Управителния съвет на Агенция „Пътна инфраструктура“ – председателят инж. Дончо Атанасов и членовете инж. Светослав Глосов и инж. Веселин Давидов. Отсечката е с дължина 12,6 км.  В нея е предвидено да се изградят два големи пътни възела – Благоевград юг и при Симитли, както и над 20 инженерни съоръжения, включително големи мостове над Струма и реките Логодашка и Суха. Изграждането на участъка между Благоевград и Крупник се финансира от Оперативна програма „Транспорт и транспортна инфраструктура“ 2014-2020 г. Предвидено е и изграждането на „Интелигентни транспортни системи“ със станции за засичане и управление на трафика, видео наблюдение и метеорологични станции. Стойността на договора е 139 021 499.92 лв. без ДДС. Строителният надзор ще осъществява ДЗЗД „СН АМ Струма Лот 3.1“. Техният договор е за 1 695 249.00 лв. без ДДС. Проектът е важен не само за Благоевградска област и Югозападна България, а и за цялата ни страна, като национален, европейски, транснационален приоритет, заяви Николай Нанков.\r\nТой каза още, че с добри темпове и организация на работата строителите ще се справят не само в срок, но и блестящо със своите ангажименти и през  август 2019 г. ще сме свидетели на готова и изградена отсечка от АМ „Струма“. „Аз съм убеден, че и местната общност и ние като правителство ще намерим баланса и в рамките на следващите шест години ще завършим цялата автомагистрала“, заяви Нанков. Министърът пожела  успешна работа на строителите и фирмата по надзора, като отбеляза, че предстои доста работа по приключване на археологическите проучвания по трасето на този лот.  Нанков изказа и своята благодарност към Агенция „Пътна инфраструктура“ за огромния обем работа преди същинското строителство. За да бъде изцяло завършена АМ „Струма“ трябва да си дадем сметка, че тя е обект от национално значение и че човешкият живот е по-ценен от живота, на което и да е защитено растение или животно, каза от своя страна министърът на транспорта, информационните технологии и съобщенията Ивайло Московски. По думите му обектът е поредният пример за синхронизация и екипна работа  на отделните министерства. Министър Московски апелира всички да бъдат мъдри и отговорни при предстоящите обществени обсъждания на ОВОС за оставащите участъци от проекта. Той подчерта готовността на Министерството на транспорта, информационните технологии и съобщенията да продължи да полага максимални усилия магистралата до Кулата да стане факт.\r\nЛора КАЛЧЕВА", "date": "2017.08.31", "title": "Започна изграждането на участъка между Благоевград и Крупник от автомагистрала „Струма“ (ОБЗОР)"}
{"url": "http://www.focus-news.net/news/2017/08/31/2431168/smolyan-obshtinata-posveshtava-nyakolko-proyavi-na-6-septemvri-denya-na-saedinenieto.html", "text": "Община Смолян посвещава няколко прояви на 6 септември – деня на Съединението. Това каза за Радио „Фокус“ – Смолян Валентина Василева – директор на дирекция „Обществени дейности и заетост“ в Община Смолян. По нейните думи точно за самата дата няма предвидени инициативи в общината, като се знае, че когато се извършва този акт на обединението на Княжество България и Източна Румелия през есента на 1885 г. Смолянският край е в пределите на Османската империя, но всички инициативи в общината, които се провеждат около тази дата, се посвещават на деня на Съединението. \r\nПървата проява е на 1 септември - изложба на уредниците на художествената галерия, която ще бъде открита в зала „Петър Стайков“ в Клуба на дейците на културата. „На 7 септември ще се проведе ежегодният преглед на художественото творчество на пенсионерите, който те всяка година посвещават на 6 септември – деня на Съединението. Той ще се проведе на параклиса „Свети Спас“, каза Василева и допълни, че и Фестивалът на киселото мляко, който ще се състои в дните 8, 9 и 10 септември в село Момчиловци, също се посвещава на деня на Съединението.\r\nДаниела БОЙКОВА", "date": "2017.08.31", "title": "Смолян:  Общината посвещава няколко прояви на 6 септември – деня на Съединението"}
{"url": "http://www.focus-news.net/news/2017/08/31/2431169/futbol-balgariya-povede-na-shvetsiya-s-10.html", "text": "България поведе на Швеция с 1:0 в 12-ата минута мач от квалификационна група \"А\" за Мондиал 2018 в Русия. За домакините с глава отбеляза Станислав Манолев. Двубоят се играе на Националния стадион \"Васил Левски\" пред около 10 000 зрители, а главен съдия е италианецът Паоло Талиавенто.", "date": "2017.08.31", "title": "Футбол: България поведе на Швеция с 1:0"}
{"url": "http://www.focus-news.net/news/2017/08/31/2431170/burgas-kontrolirani-vzrivove-shte-se-izvarshat-kray-kv-gorno-ezerovo-na-4-septemvri.html", "text": "Този понеделник /4 септември/ от 10.00 до 17.00 часа на кариерата край бургаския квартал „Горно Езерово“ ще се извършват контролирани взривни работи. Това съобщават от Община Бургас. Призовават се гражданите в близост до обекта заради собствената си безопасност в това време да не приближават на разстояние по-малко от 1 километър от границите на кариерата.\r\nЗа осигуряване на сигурността на жителите на квартала по време на взривяването служители ще отцепят района и при необходимост ще дават указания на желаещите да преминат оттам.", "date": "2017.08.31", "title": "Бургас: Контролирани взривове ще се извършат край кв. „Горно Езерово“ на 4 септември"}
{"url": "http://www.focus-news.net/news/2017/08/31/2431171/nyama-da-se-razprostranyavat-cherno-beli-uchebnitsi-obzor.html", "text": "Няма да се разпространяват черно-бели учебници, обяви министърът на образованието Красимир Вълчев в Стара Загора във връзка с разразилия се скандал около продажбата на учебници за 8. клас на едно от издателствата в два варианта – цветен и черно-бял, който е с 30% по-евтин. Министър Вълчев подчерта, че принципът на равен достъп до образование е основен и никой не се е отказал от него, просто става дума за липса на проявена чувствителност в посланията, с които се популяризира учебникът на едно издателство. „Делението на децата по този начин е недопустимо. Факт е, че Наредбата за учебниците и учебните помагала позволява да се одобряват черно-бели и цветни учебници едновременно по един и същи предмет, но смисълът на този текст не е да се допуска образователна дискриминация“, коментира министърът. Министерството на образованието и науката ще промени и наредбата, за да се избегнат и повторни случаи за ценова дискриминация. Изявлението на министър Вълчев дойде няколко часа, след като  МОН излезе с позиция, че не дели децата на бедни и богати. От министерството съобщиха, че Наредбата за познавателните книжки, учебниците и учебните помагала дава възможност учебниците от VIII до XII клас да се отпечатват при пълноцветен и при едноцветен печат и тази възможност е дадена, тъй като има предмети в по-горните класове, които не изискват задължително пълноцветен печат – например математика, физика, химия и др. От МОН отбелязаха също, че всички учебници от I до VII клас се закупуват от държавата и са изпълнени при пълноцветен печат, докато учебниците от VIII до XII клас се закупуват от родителите. Според министерството издателите и родителите имат право на избор и Наредбата на МОН само регламентира неговата свободна реализация. От ведомството отбелязаха още, че Министерството на образованието и науката одобрява съдържанието, графичния дизайн и полиграфическото изпълнение на учебниците, но издателствата единствено носят отговорност за своите маркетингови послания. \r\nОт Издателска група „Просвета“ обявиха, че са готови да не разпространяват черно-белите учебници за 8. клас заради разгърналата се масова кампания срещу тези учебници. От издателството възразиха срещу невярната интерпретация, че целта на черно-белите учебници е да се внесе социално разделение между децата и посочиха, че истинската им цел е да осигурят право на избор на родителите и децата, да намалят цената с 30%, да намалят с повече от 50% тежестта на учебниците, да използват екологична хартия, което спасява от изсичане хиляди дървета и т.н.\r\nМеждувременно темата коментира и омбудсманът Мая Манолова, която поиска от министъра на образованието да спре черно-белите учебници. Според нея решението за издаване черно-белите учебници е скандално и дискриминиращо, защото по косвен път разделя децата на България, насаждайки дискриминация, поощрявайки социалното разделение между тях. Манолова е на мнение, че това не показва с нищо, че основният приоритет на правителството е образованието. Според обществения защитник държавата трябва да се погрижи за правото на децата на образование, чрез мерки, които да не задълбочават така или иначе вече съществуващи неравенства. „Важна задача на образованието е да научи децата да живеят заедно, да планират общо бъдеще и да управляват конфликти“, посочи омбудсманът. Манолова смята за неприемливо „черно-бялото“ мислене точно в образователната среда и чрез учебниците да се засилва разделението в обществото ни. „Смятам, че ролята на държавата е да полага усилия в заличаването на пропастта между бедни и богати, да стимулира „цветното“ мислене, изграждайки достойни, ерудирани и образовани млади хора“, каза още омбудсманът.\r\nЛидерът на БСП Корнелия Нинова заяви, че отпечатването на черно-бели и цветни учебници е поредното разделяне на обществото на бедни и богати и го определи като абсолютно неприемливо и абсурдно. „Решението е това, което предлагаме от месеци и беше отхвърлено от парламента - един учебник за един клас в цялата страна, който да се издава от МОН по единен стандарт, а не някакво си издателство решило-на тези деца черно-бял, на други-цветен. Надявам се мнозинството да преосмисли решението си\", коментира Нинова. „Моля ГЕРБ да преосмислят решението си и да приемат отново нашето предложение за един учебник. Ако образованието ще е приоритет на всички – то трябва да мислим в тази посока“, допълни лидерът на БСП.", "date": "2017.08.31", "title": "Няма да се разпространяват черно-бели учебници (ОБЗОР)"}
{"url": "http://www.focus-news.net/news/2017/08/31/2431172/prezidentat-otkaza-da-smeni-imeto-na-vrah-musala-na-sveti-ivan-rilski.html", "text": "Президентът Румен Радев отказа да преименува най-високия връх у нас и на Балканския полуостров и да смени турско-арабското му име „Мусала“, наричайки го на най-почитания български светец и покровител на народа ни - Свети Иван Рилски.\r\nГ-н Радев е вторият президент на Република България, след Росен Плевнелиев, който отказва да именува една от най-големите ни природни и туристически забележителности на най-обичания от народа ни светец. \r\nТова става ясно от писмо, изпратено до Областния управител на Софийска област Илиан Тодоров, подписано от Цвета Тимева - Секретар по регионално развитие и Председател на Комисията по наименуване на обекти с национално значение и населени места към Президента, съобщиха от администрацията на Софийска област.  \r\nЧленовете на Комисията са единодушни, че няма да подкрепят предложението на Областния управител, като в мотивите си изтъкват нуждата от „широк кръг консултации, включително с експерти и специалисти“, както и от „сериозен обществен дебат“.\r\nСледващ мотив за отказа е неизяснената етимология на името Мусала и липсата на еднозначни и категорични мнения. Не на последно място от комисията аргументират отказа с това, че промяната на името щяла да наложи промяна на наименованието навсякъде, където то фигурира – в документи, карти, справочници и др., каквато изрична необходимост към момента не била налице.", "date": "2017.08.31", "title": "Президентът отказа да смени името на връх Мусала на Свети Иван Рилски"}
{"url": "http://www.focus-news.net/news/2017/08/31/2430784/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Генералният секретар на ООН Антониу Гутериш заяви, че Израел ще се радва на по-голяма сигурност и просперитет, когато палестинците заживеят като граждани на собствена държава, преди края на тридневната си визита в Израел, пише The Jerusalem Post.\r\n“Тези земи“, заяви Гутериш, по време на реч в Музея на еврейския народ в Бейт Хатфутсот, „са наследствени за два народа, които имат безспорни исторически и религиозни връзки с нея. И двете имат право да живеят на тях, като свободни хора и господари на собствените си съдби.“\r\n„Всеки, който посети Израел“, продължи той, „няма да има съмнение, че той е изпълнил националните аспирации и права на евреите. Сега е време и палестинците да го направят.“\r\nМалко преди да се изкаже, Гутериш получи брифинг от Въоръжените сили на Израел и летя с хеликоптер над границата на Ивицата Газа, където отиде до кибуца Нахал Оз, където се срещна с жители, които му показаха тунел на терористите „Хамас“.\r\n*** Бившият министър-председател на Тайланд Таксин Шинаватра наруши дългото си мълчание и публикува коментар в Туитър относно бягството на сестра си от Тайланд миналата седмица, пише China Daily.\r\nСестрата на Таксин, Инглук Шинаватра, чието правителство бе свалено чрез военен преврат през 2014 година, напусна Тайланд миналата седмица, преди Върховния съд да се произнесе по дело срещу нея за небрежност.\r\nТя можеше да бъде осъдена на до десет години затвор, ако я бяха обвинили за виновна.\r\nКоментарът на Таксин в Туитър, представляваше цитат от френския философ от XVIII век Шарл дьо Монтескьо, който осъжда съдебната тирания.\r\n„Някога Монтескьо каза ‚Няма по-жестока тирания от тази, която се осъществява под щита на закона и в името на правосъдието“, написа той в своята официална страница в Туитър.\r\nБившият телекомуникационен магнат Таксин, беше свален от власт през 2006-а година, чрез преврат и живее в самоналожено изгнание, за да избегне присъда за подкуп, излязла през 2008-а година, която, според него, е политически мотивирана.\r\n*** Водачът на републиканското мнозинство в Сената на САЩ Джон Корнин заяви, че депутатите ще започнат веднага да пишат закон, който да осигури извънредно федерално финансиране за залятият от наводнения щат Тексас, следващата седмица, когато свършва ваканцията на американските законодатели, пише The Washington Examiner.\r\nКорнин, който е избран от Тексас, заяви пред репортери в Хюстън, че парите ще служат като „авансово плащане“ за федерално възстановяване, което може да се окаже, че е доста по-скъпо, дори от това за урагана „Катрина“ или Супербурята „Санди“.\r\n„Ще работим по законопроекта за допълнителните бюджетни кредити, за да помогнем на жертвите на урагана Харви \", каза Корнин, който се появи заедно с много членове на делегацията на Конгреса от Тексас, включително и сенатор Тед Круз.\r\nКонгресът на САЩ възобновява сесиите си на пети септември.\r\n*** Водите, които наводниха голяма част от района около американския град Хюстън, щата Тексас, започнаха да спадат и слънцето се показа иззад облаците, като първи лъч на надеждата за града, който беше жертва на стихията от няколко дни. Въпреки това, кризата далеч не е свършила, и бурята започна да дава телата на някои от жертвите, пише чикагското издание Chicago Tribune.\r\nБроят на потвърдените смъртни случаи стигна до 21, след като полицията в Беаумонт потвърди информацията за втора жертва в града.\r\nВластите също са намерили ван, който е бил под водата, и в който е пътувало шест-членно семейство, включително четири деца, които са починали, когато машината е паднала от мост. Телата на двамата възрастни са забелязани в мътната вода, според властите.\r\n„За съжаление, изглежда, че нашите най-лоши мисли се реализират \", каза шерифът на окръг Харис Ед Гонзалес.\r\nДокато условията в Хюстън изглежда се подобряваха, бедствието се върна към най-лошото в близост до щатската линия Тексас-Луизиана.\r\n***", "date": "2017.08.31", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/31/2430785/predstoyashti-sabitiya-v-stranata-za-31-avgust-agentsiya-fokus.html", "text": "***\r\nОт 14.00 часа в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Словашката република в Република България Мариан Якубоци.\r\n***\r\nОт 11.00 часа  министърът на земеделието, храните и горите Румен Порожанов и екипът му ще представят приоритетите в програмата на Правителството в сектор „Земеделие, храни, рибарство и гори“ и отчет за първите 100 дни в Големия колегиум на МЗХГ.\r\n***\r\nОт 13.00 часа министърът на регионалното развитие и благоустройството Николай Нанков ще вземе участие във форума „Да! На българската икономика“, който ще се проведе в сградата на Община Благоевград.\r\n***\r\nОт 15.00 часа министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще направят официалната първа копка за изграждането на магистрала „Струма“ между Благоевград и Крупник.\r\n***\r\nОт 09.30 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир  В. , на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в конферентната зала на Министерство на здравопазването заместник-министрите на  здравеопазването д-р Мирослав Ненков и маг.-фарм. Лидия Нейчева ще дадат пресконференция на тема кандидатурата на България за домакинство на Европейската агенция по лекарства.\r\n***\r\nОт 10.00 часа, в Националния пресклуб на БТА,  Асоциацията на българите, боледуващи от алергични и белодробни заболявания (АББА) и Вокална формация „Робев“ във връзка с акустичен концерт в пещерата Божиите очи в рамките на Националната кампания „Дишам свободно“.\r\n***\r\nОт 11.00 часа в сградата на Националния статистически институт ще се проведе пресконференция, на която ще бъдат представени предварителни данни за дейността на предприятията през 2016 година.\r\n***\r\nОт 11.00 часа в Националния прескуб на БТА Комисията за защита на потребителите (КЗП) ще даде пресконференция, на която ще бъдат оповестени кампаниите, по които ще извършва тематични проверки през есента.\r\n***\r\nОт 12.00 до 14.30 часа пред Министерство на земеделието и храните сдружение сдружение „Български вегански съюз“ организира национален протест срещу кожодерската индустрия.\r\n***\r\nОт 12.00 часа, в Националния пресклуб на БТА,  учители от Софийската математическа гимназия „Паисий Хилендарски“ ще дадат пресконференция във връзка със своеволията на директора на СМГ Антони Стоянов и причините за искането на неговата оставка.\r\n***\r\nОт 12.30 часа лидерът на БСП Корнелия Нинова ще се срещне в сградата на Народното събрание с главния прокурор на България Сотир Цацаров и неговия екип във връзка с обсъждането на проекта за антикорупционен закон на левицата.\r\n***\r\nОт 15.00 часа, в сградата на МВР,  ръководството на МВР ще даде редовен месечен брифинг.\r\n***\r\nОт 19.00 часа в Дома на киното ще бъде представен филмът „Имаш един живот – пази го“, част от безплатните прожекции на БЧК.\r\n***\r\nОт 19.00 часа в Амфитеатъра на Sofia Ring Mall ще се проведе ежегодното лятно събитие за маркетолози, рекламисти и PR-специалисти „Summer Marketing Evening“.\r\n***\r\nОт 10.00 часа в зала „Корела“ на хотел „Фламинго Гранд“ ще се проведе българо-норвежки семинар по Алтернативна медицина \"Училище за здраве\".\r\n***\r\nОт 10.00 часа ще бъде проведен ритуал по полагане на цветя пред бюст- паметника на Тодор Александров по повод 93 години от смъртта на героя. \r\n***\r\nОт 10.00 часа в Културен център „Морското казино“ ще се проведе младежки шах турнир „Шахът – ключът към мир и превенция на агресията“.\r\n***\r\nОт 09.00 часа ще се проведе заседание на Общинския съвет.\r\n***\r\nОт 16.00 часа в сградата на читалище „Извор 1873“ ще се състои заключително събитие на лятната полицейска академия, където ще се представят както местните деца, така също техните връстници от Хотница и Русаля.\r\n***\r\nОт 10.30 часа  кметът на Община Видин Огнян Ценков и Нейно Превъзходителство Ирит Лилиан - посланик на Израел в България ще поднесат цветя пред Паметника на благодарността във Видин.\r\n***\r\nОт 10.00 часа в Заседателната зала на Община Враца ще бъдат отворени ценовите предложения на участниците в обществена поръчка с предмет: „Изпълнение на инженеринг (проектиране, изпълнение на СМР и осъществяване на авторски надзор).\r\n***\r\nОт 09.30 часа с „народни борби”, организирани в чест на почетния гражданин на град Вълчи дол – Петко Сираков ще започне празничната програма по повод 43 години от обявяването на Вълчи дол за град. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. От 18.00 часа ще бъде открита музейна сбирка – „град Вълчи дол“. Вечерната програма е с начален час – 19.00 часа.\r\n***\r\nОт 18.00 часа в залата на музея на Фотографията и съвременните визуални изкуства ще бъде открита изложбата от фотографии на Костадин Димов „Скални послания от древността“.\r\n***\r\nОт 07.30 часа пред сградата на училището жители на Община Кочериново ще провеждат протест заради липсата на питейна вода.\r\n***\r\nОт 14.00 часа в заседателната зала на Община Кюстендил ще се проведе редовно заседание на Общинския съвет. \r\n***\r\nОт 09.00 часа състав на Окръжен съд -Пловдив ще заседава по делото срещу Мартин П., Светлин С., Владимир Е., Радослав К., Петьо П., Валери Б. и Милко Д., на които са повдигнати обвинения за палеж и кражба.\r\n***\r\nОт 10.30 часа в Община Пловдив ще се проведе пресконференция с организаторите на „Есенен салон на изкуства“.\r\n***\r\nОт 11.00ч. в зала 308 на Община Разград кметът д-р Валентин Василев ще се срещне с Кристина Йорданова, състезател по волейбол на ВК „Лудогорец“ гр. Разград за постигнати високи резултати през годината - трето място на Европейско първенство по волейбол за девойки U 16 години и първо място на Балканско първенство.\r\n***\r\nОт 09.00 часа в заседателната зала на община Сливен ще се проведе заседание на Общинския съвет.\r\n***\r\nОт 14.00 часа ще се проведе заседание на Общинския съвет.\r\n***\r\nОт 10.00 до 12.30 часа в детския отдел на библиотека „Родина“ тържествено ще бъдат  закрити летните занимания на бибилиотеката.\r\n***\r\nОт 18.30 часа в парк „Пети октомври“ ще се проведе заключителна проява – концерт, от лятната програма на Детския отдел на библиотека „Родина” по проект „Чета и играя, знам и мога!”.\r\n***\r\nОт 10.00 часа в Регионална библиотека „Стилиян Чилингиров” ще бъде организиран празник, с който по традиция ще бъде закрита лятната Детска работилница за изкуство в библиотеката.\r\n***\r\nОт 11.00 часа ще се проведе осмото редовно заседание на Общинския съвет.", "date": "2017.08.31", "title": "Предстоящи събития в страната за 31 август (Агенция „Фокус“)"}
{"url": "http://www.focus-news.net/news/2017/08/31/2430786/izvestiya-ukrayna-poiska-ot-sasht-uvelichenie-na-pomoshtta-koyato-poluchava.html", "text": "Президентът на Украйна Петро Порошенко се обърна към Конгреса на САЩ с молба за увеличение на помощта, която страната му получава, пише вестник “Известия“, позовавайки се на съобщение на руската телевизия „Звезда“. \r\nСпоред изявлението, Порошенко е поставил на първо място доставката на отбранително въоръжение.  \r\nВестникът припомня, че по-рано САЩ доставиха първата пратка въглища за Украйна, като до края на годината ще бъдат изпратени още 700 хил. тона. Цанко Цолов", "date": "2017.08.31", "title": "„Известия“: Украйна поиска от САЩ увеличение на помощта, която получава"}
{"url": "http://www.focus-news.net/news/2017/08/31/2430787/tass-pevitsata-linda-e-prieta-v-bolnitsa-s-leki-naranyavaniya.html", "text": "Руската певица Линда е приета в болница с леки наранявания, съобщава ТАСС. Тя е единият пострадал, след като камион удари двама души в Москва. На певицата ще ѝ бъде оказана първа медицинска помощ, след което ще бъде изписана от лечебното заведение. \r\nСпоред полицията, шофьорът на камиона е загубил контрол над превозното средство и не става дума за умишлени действия. \r\nНе се съобщава за състоянието на другия пострадал. Цанко Цолов", "date": "2017.08.31", "title": "ТАСС: Певицата Линда е приета в болница с леки наранявания"}
{"url": "http://www.focus-news.net/news/2017/08/31/2430788/afp-zhertvite-na-uragana-harvi-se-uvelichavat.html", "text": "Американски официални лица съобщиха в сряда, че 33 души са загианли или изчезнали в следствие на урагана „Харви“, който удари крайбрежието на Тексас, предава AFP. В съобщението се уточнява, че жертвите са 10, а 23 са изчезнали в разгара  на природното бедствие. \r\nВластите се страхуват, че жертвите ще продължат да се увеличават след като рекордно количество валежи наводни Хюстън. На някои места нивото на водата е достигало до 132 см. Цанко Цолов", "date": "2017.08.31", "title": "AFP: Жертвите на урагана „Харви“ се увеличават"}
{"url": "http://www.focus-news.net/news/2017/08/31/2430789/gazeta-moskva-poiska-danni-za-postradali-ot-uragana-harvi-ruski-grazhdani-v-luiziana.html", "text": "Москва поиска данни за пострадали от урагана „Харви“ руски граждани в щата Луизиана, това се съобщава на официалната страница на руското консулство в Хюстън в „Туитър“, предава електронното издание на вестник Газета.  \r\n„Консулството на Руската Федерация поиска информация за граждани на Русия, пострадали при наводнението в Луизиана (ако има такива)“ , се казва в съобщението. \r\nПо-рано ураганът „Харви“, който предизвика наводнения и жертви в Тексас, достигна крайбрежието на Луизиана, припомнят от изданието.Цанко Цолов", "date": "2017.08.31", "title": "„Газета“: Москва поиска данни за пострадали от урагана „Харви“ руски граждани в Луизиана"}
{"url": "http://www.focus-news.net/news/2017/08/31/2430790/s-2-shte-poskapne-prirodniyat-gaz-ot-1-oktomvri-zaradi-evropeyska-direktiva-obzor.html", "text": "По отношение на спекулациите, свързани с драстичното увеличаване на цената на природния газ, някъде прочетох с близо 60%, това изобщо не е така. Увеличението, което ще се получи в крайната цена, ще бъде съвсем минимално, под 2%. Това каза на брифинг след правителственото заседание енергийният министър Теменужка Петкова. Тя обясни откъде тръгва цялата ситуация за увеличаването на такса „пренос“ и „достъп“ на „Булгартрансгаз“, като уточни, че на първо място това е изпълнение на регламент на ЕК, който е в сила от 2011 г. и по силата му всеки един от операторите трябва да промени своята тарифна политика. По думите й са разработени 2 методики във връзка с формирането на тези цени. Освен това те са преминали 2 обществени обсъждания, така че целият този модел е направен при абсолютно публични и прозрачни условия. Енергийният министър обясни, че цената за пренос и достъп, по която „Булгартрансгаз“ работи към настоящия момент, е от 2005 г. и е определена с ценово решение на бившата ДКЕВР. Според нея от 2005 г. до настоящия момент само с процента на инфлация, ако трябва да бъде актуализирана, тя трябва да е със съвсем други стойности. Петкова отбеляза, че моделът, който изисква регламентът на ЕК, е модел, който ще гарантира приходите на оператора, за да може той да осъществява своята дейност.\r\nМинистър Петкова бе категорична, че увеличението на крайната цена на природния газ ще бъде абсолютно минимално и едва ли битовите потребители и консуматори ще го усетят и ще се окаже някакъв шок за пазара. Енергийният министър добави, че за да бъдат спокойни българският бизнес и българските потребители, ще бъде направена нарочна среща в рамките на следващата седмица, на която ще обяснят точно какъв ще бъде ефектът върху цената и, ако има някакви неясноти, всичко което трябва да се покаже, ще се покаже с цифри и реални параметри. „За нас като правителство е изключително важно българската индустрия да работи в една абсолютно конкурентна среда, за да може и нашата икономика да бъде конкурентоспособна. Искаме да направим така, че българският бизнес да бъде спокоен. В същото време не бива да се правят спекулации във връзка с някакви твърдения за драстично увеличаване на цената на природния газ просто защото такава няма как да има“, коментира Петкова. Според нея, ако не го направят, рискуват да бъде стартирана наказателна процедура срещу България – нещо, което никой от тях не иска и което би попречило и за реализацията на българските проекти в областта на природния газ. Тя обясни, че това нещо трябва да се случи с новата газова година, която започва от 1 октомври 2017 г. и отново подчерта, че става въпрос за ангажименти, които България трябва да изпълни, като страна членка на ЕС по отношение на модела на ценообразуване на нашия газопреносен оператор. По думите й този ангажимент не е бил изпълнен и сега трябва да бъде. \r\nПо-късно през деня се проведе и среща в Министерството на енергетиката между министър Теменужка Петкова и представители на „Булгаргаз“ ЕАД, „Булгартрансгаз“ ЕАД и Комисията за енергийно и водно регулиране. Дискутирани са били всички детайли по избора на така наречения „матричен модел“ на входно-изходна тарифна система, като отново е било изтъкнато, че с въвеждането й, страната ни изпълнява изисквания на Европейската комисия, свързани с функционирането на пазара на природен газ. Предстои изготвяне на анализ от страна на „Булгаргаз“ и „Булгартрансгаз“ с изчисления за разликата, до която ще доведе въвеждането на новия модел за различните групи енергийни консуматори. След изготвяне на разчетите, те ще бъдат представени на всички заинтересовани страни на среща в Министерството на енергетиката на 5-ти септември, вторник.\r\nАгенция „Фокус“ припомня: Във вторник големите енергийни консуматори (БФИЕК) заявиха, че имат готовност за стачки, заради новите тарифи, обявени от „Булгартрансгаз“. Бизнесът не е съгласен с предлагания начин за определяне на тарифите за пренос и достъп до газопреносната мрежа и прогнозира, че това ще доведе до драстично повишение на цените за достъп и пренос до газопреносната мрежа – според тях с 60%, което ще предизвика шок на вътрешния пазар и ще блокира алтернативите за внос на газ, различен от руския.\r\nПред журналисти енергийният министър коментира, че бизнесът предлага, а и „Булгаргаз“ смята за удачно, да се въведе един тестови период. „Този тестови период според бизнеса трябва да бъде в рамките на 6 месеца. Нека да проведем срещата и да видим какво показват цифрите, защото аз вярвам единствено и само на цифрите. Когато те говорят, всички останали трябва да замълчат“, подчерта още Теменужка Петкова.", "date": "2017.08.31", "title": "С 2% ще поскъпне природният газ от 1 октомври заради европейска директива (ОБЗОР)"}
{"url": "http://www.focus-news.net/news/2017/08/31/2430791/kommersant-sergey-lavrov-i-reks-tilarsan-obsadiha-krizata-okolo-severna-koreya.html", "text": "Американският държавен секретар Рекс Тилърсън и руският външен министър Сергей Лавров са провели телефонен разговор късно вечерта в сряда, съобщава вестник Коммерсант, позовавайки се на информация от външното министерство на Руската федерация. \r\nДвамата са обсъдили ситуацията около скорошното изстрелване на балистична ракета от Северна Корея, и изразили съгласие, че това е поредното „грубо нарушение“, което Пхенян извършва срещу серия резолюции на ООН. Според съобщението, Лавров е заявил, че не е необходимо да се стига до действия от военен характер, които може да доведат до непредсказуеми последствия. Цанко Цолов", "date": "2017.08.31", "title": "\"Коммерсант\": Сергей Лавров и Рекс Тилърсън обсъдиха кризата около Северна Корея"}
{"url": "http://www.focus-news.net/news/2017/08/31/2430792/balgariya-komentari-v-svetovnite-medii.html", "text": "На редовна среща на 30 август кабинетът на България одобри отпускането на над 1,2 млн. лева за изграждането на нова част от оградата по границата с Турция, предава Independent Balkan News Agency.\r\nВременното възпрепятстващо съоръжение ще бъде издигнато по българо-турската граница и прилежащия към нея път по поречието на река Тунджа на територията на област Хасково, се казва в изявление на българското правителство.\r\nПрез април 2017 г. областният управител Минко Ангелов заяви, че е необходимо да се направят корекции по протежение на този участък и оградата трябва да бъде удължена с между 1-1,8 км.\r\nРазходите се осигуряват чрез преструктуриране на други разходи и трансфери в рамките на националния бюджет 2017, става ясно още от разпространения текст.\r\nИзграждането на съоръжението на българо-турската граница започна през 2014 г. Оттогава насам отпуснатите държавни средства са на стойност над 140 млн. лева. \r\n*** Всебългарският събор, подкрепен от неправителствени организации и обществени фигури, ще се проведе на 16-17 септември в близост до село Мала Перешкепина, Централна Украйна, предава Balkan Insight. С него ще бъде отбелязана 105-та годишнина от откриването на гроба на създателя на българската държава хан Кубрат край украинското село в Полтавска област. \r\nОрганизаторите отбелязаха, че събитието няма конкретен политически дневен ред и все още не е получило официалната подкрепа на българското правителство, но има поддръжката на над 50 общини и Държавната агенция за българите в чужбина.\r\n„Всебългарският събор в село Мала Перешкепина в Украйна е насочен единствено към [запазване] на духовната и културна памет на българите\", заяви на пресконференция във вторник Румен Спасов, председател на комисията, отговаряща за организирането на събитието.\r\nПо-рано през юни Спасов поясни, че целта на инициативата е да превърне планината на хан Кубрат в свято място за българите.\r\n„Нашата цел е да превърнем това място в българска Мека\",подчерта Спасов. Основен покровител на срещата е българският професионален боксьор Кубрат Пулев.\r\nКомитетът набра средства за изграждането на паметник на Кубрат и неговите пет сина в Мала Перешкепина. През 2001 г. българската общност в Украйна, водена от украинският политик от български произход Николай Габер и лидера на Партията на патриотите в Украйна, издигна паметника на планината и проведе първия Всебългарски събор. През 2012 г. бе направена и алея към мемориалния парк.\r\n***", "date": "2017.08.31", "title": "България - коментари в световните медии"}
{"url": "http://www.focus-news.net/news/2017/08/31/2430793/the-independent-tereza-mey-zayavi-che-nyama-da-podava-ostavka.html", "text": "Министър-председателят на Великобритания Тереза Мей заяви по време на посещението си в Япония в четвъртък, че няма да подава оставка и смята да участва в следващите избори. Това предава The Independent, позовавайки се на нейно интервю пред японски медии. \r\nПо нейните думи: „Имаше ужасно голям брой спекуалции относно моето бъдеще, които нямат никакво основание“, като добави, че е готова за „дългата надпревара“ и не смята да се отказва. \r\nВестникът припомня, че след изборите през юни, когато управляващите консерватори загубиха мнозинството си в парламента, Мей заяви, че ще продължи да изпълнява своите функции, само докато партията ѝ го желае. Цанко Цолов", "date": "2017.08.31", "title": "The Independent: Тереза Мей заяви, че няма да подава оставка"}
{"url": "http://www.focus-news.net/news/2017/08/31/2430794/bronzovi-nakiti-s-zhivotni-ot-perioda-12-14-vek-sa-nay-novata-nahodka-pri-razkopkite-na-perperikon-obzor.html", "text": "Бронзови накити с животни от периода 12-14 век са най-новата находка при разкопките на Перперикон. Това съобщи проф. Николай Овчаров на пресконференция по повод представянето на антични бижута и красиви средновековни накити от „града на мъртвите“ от Археологическа кампания „Перперикон 2017“. \r\n„Влизаме в последните десет дни на разкопките на Перперикон, но вече имаме резултати, които са доста интересни за тази година. Находките, които намерихме, показват, че става въпрос за периода от времето на Юстиниан Велики (5-6 век) – имаме много хубава керамика и монети. Преди няколко дни излязоха и тези накити, които са били част от лична колекция. Това, което я отличава, са животинските фигури, които не са били характерни за това време – жабчета, птици и други, направени от различни видове висококачествен бронз. И това прави тази находка толкова ценна. Най-интересен е един от пръстените, върху който е изобразено Благовещение – ангелът и Богородица, в момента, в който той ѝ казва, че носи в утробата си божия син“, обясни проф. Овчаров.\r\nТой разказа още, че е открита и уникална водопроводна инсталация и канализационна мрежа на целия южен квартал на Перперикон, която представлява уникално съоръжение за това време. Припомни и че именно там беше открита миналата година и най-голямата досега ранно-християнска базилика в Родопите – 35-метрова епископска катедрала.\r\nПрофесор Овчаров уточни, че над 5 млн. лева от европейски програми са реализирани до този момент в Перперикон. „Очаквам след десетина дни на място да дойде министърът на културата – г-н Банов, за да види какво сме свършили през това поредно 18-то лято на работа по него. Отчитаме все повече посещения. Единствено имаше лек спад при туристите в края на юли - началото на август заради 40-градусовите жеги. Но сега дори и при дъжд хората продължават да идват и за тях „градът на мъртвите“ представлява голям интерес“, обясни той.", "date": "2017.08.31", "title": "Бронзови накити с животни от периода 12-14 век са най-новата находка при разкопките на Перперикон (ОБЗОР)"}
{"url": "http://www.focus-news.net/news/2017/08/31/2430795/tass-mlad-mazh-e-ranen-sled-strelba-v-tsentara-na-moskva.html", "text": "Един човек е ранен след стрелба в центъра на Москва, предава ТАСС, позовавайки се на получени от полицията данни.\r\nВ съобщението се казва, че около 00:30 часа московско време, на централен столичен площад е „станал конфликт между млад мъж и неизвестни хора, след което един от непознатите е стрелял по мъжа“, като се пояснява още, че най-вероятно не става въпрос за бойно оръжие. \r\nНепознатите се издирват.Цанко Цолов", "date": "2017.08.31", "title": "ТАСС: Млад мъж е ранен след стрелба в центъра на Москва"}
{"url": "http://www.focus-news.net/news/2017/08/31/2430796/huffington-post-velikobritaniya-navarshvat-se-20-godini-ot-smartta-na-printsesa-dayana.html", "text": "В четвъртък се навършват 20 години от смъртта на прицеса Даяна, пише британската редакция на Huffington post. \r\nOт вестника припомнят, че Даяна почина от раните си на 31 август 1997 г., след като претърпява автомобилна катастрофа предишния ден. \r\nДаяна има двама сина – принц Хари и Уилям, херцог на Кеймбридж, които посетиха нейния мемориал в двореца Кенсингтън, където принцесата прекарва целия си живот. Цанко Цолов", "date": "2017.08.31", "title": "Huffington post, Великобритания: Навършват се 20 години от смъртта на принцеса Даяна"}
{"url": "http://www.focus-news.net/news/2017/08/31/2430797/the-guardian-es-ne-otstapi-ot-pozitsiyata-si-po-vreme-na-pregovorite-za-brekzit.html", "text": "Европейският съюз не отстъпи от позицията си относно Брекзит, като отхвърли британското предложение за „гъвкави“ преговори, пише The Guardian. \t\r\nПреговарящият от страна на ЕС, Мишел Барние, заяви, че „ние се нуждаем  от ясна британска позиция по всички въпроси“. По този начин той не отхвърли идеята на своя колега от Обединеното кралство Дейвид Дейвис за сливане на преговорите по някои въпроси. \r\nОт изданието напомнят, че последното заседание от тази сесия на преговорите започва в четвъртък в Брюксел. Цанко Цолов", "date": "2017.08.31", "title": "The Guardian: ЕС не отстъпи от позицията си по време на преговорите за Брекзит"}
{"url": "http://www.focus-news.net/news/2017/08/31/2430798/pravitelstvoto-odobri-dopalnitelni-12-mln-leva-za-ogradata-po-granitsata-obzor.html", "text": "Правителството одобри допълнителни разходи по бюджета на Министерския съвет за 2017 г. в размер на 1 224 000 лв. за изграждане на допълнителен участък от временното възпрепятстващо съоръжение по българо-турската граница и прилежащия към него път по поречието на река Тунджа на територията на област Хасково. Средствата за изпълнението се осигуряват чрез преструктуриране на разходите или трансферите по централния бюджет за 2017 г. Те ще бъдат използвани. Тези средства ще бъда използвани за изграждане на удължението на оградата в района на р. Тунджа с обща дължина от 1 875 м. То се наложи да бъде направено, заради изключително трудния терен, през който трябва да премине възпрепятстващото съоръжение. До промените се е стигнало и, тъй като част от терените попадат в зона Натура 2000. С това удължаване на оградата, последният участък от нея на територията на област Хасково, който беше проектиран на 11 540 метра, става 13 415 метра. До месец-месец и половина строителните работи там ще бъдат завършени.\r\nАгенция „Фокус“ припомня, че за изграждането на оградата по българо-турската граница до момента са отпуснати над 180 млн. лева. В началото на юни Върховна касационна прокуратура (ВКП) разпореди на Държавна агенция „Национална сигурност“ (ДАНС) да извърши проверка на съоръжението. Това стана след постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на оградата. В него се посочваше, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени. Вицепремиерът Валери Симеонов определи твърденията като нелепи и заяви, че фирми на ПФ не изграждат оградата по границата. По повод разликата в цените на участъците от оградата той посочи, че тези, строени при правителството на Орешарски, са по-евтини, защото са по-некачествени. По-късно президентът Румен Радев също коментира темата, като отбеляза, че държавата е платила за двуредова ограда, а реално се строи едноредова. Премиерът Борисов от своя страна заяви, че всичко, за което е платено, е изградено. Проектът за изграждането възпиращото съоръжения по границата с Турция бе изготвен от МВР, а изпълнението му бе възложено на областните управители на Хасково, Ямбол, Бургас, като с мотива, че изграждането трябва да стане бързо, договорите бяха сключени без конкурс.", "date": "2017.08.31", "title": "Правителството одобри допълнителни 1,2 млн. лева за оградата по границата (ОБЗОР)"}
{"url": "http://www.focus-news.net/news/2017/08/31/2430799/reuters-pone-25-dushi-sa-zaginali-po-vreme-na-uragana-harvi.html", "text": "Поне 25 души са загинали в следствие на урагана „Харви“, 17 се намират в неизвестност, предава Reuters. \r\nOт агенцията напомнят, че 32 хил. жители на Тексас бяха принудени да потърсят убежище, след като районът бе ударен от природното бедствие. В сряда циклонът премина в съседния щат Луизиана, като според властите „най-лошото все още не е приключило“. Цанко Цолов", "date": "2017.08.31", "title": "Reuters: Поне 25 души са загинали по време на урагана \"Харви\""}
{"url": "http://www.focus-news.net/news/2017/08/31/2430800/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Украйна Петро Порошенко се обърна към Конгреса на САЩ с молба за увеличение на помощта, която страната му получава, пише вестник “Известия“, позовавайки се на съобщение на руската телевизия „Звезда“. \r\nСпоред изявлението, Порошенко е поставил на първо място доставката на отбранително въоръжение.  \r\nВестникът припомня, че по-рано САЩ доставиха първата пратка въглища за Украйна, като до края на годината ще бъдат изпратени още 700 хил. тона. \r\n*** Москва поиска данни за пострадали от урагана „Харви“ руски граждани в щата Луизиана, това се съобщава на официалната страница на руското консулство в Хюстън в „Туитър“, предава електронното издание на вестник Газета.  \r\n„Консулството на Руската Федерация поиска информация за граждани на Русия, пострадали при наводнението в Луизиана (ако има такива)“ , се казва в съобщението. \r\nПо-рано ураганът „Харви“, който предизвика наводнения и жертви в Тексас, достигна крайбрежието на Луизиана, припомнят от изданието.\r\n*** Американският държавен секретар Рекс Тилърсън и руският външен министър Сергей Лавров са провели телефонен разговор късно вечерта в сряда, съобщава вестник Коммерсант, позовавайки се на информация от външното министерство на Руската федерация. \r\nДвамата са обсъдили ситуацията около скорошното изстрелване на балистична ракета от Северна Корея, и изразили съгласие, че това е поредното „грубо нарушение“, което Пхенян извършва срещу серия резолюции на ООН. Според съобщението, Лавров е заявил, че не е необходимо да се стига до действия от военен характер, които може да доведат до непредсказуеми последствия. \r\n***", "date": "2017.08.31", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/08/31/2430801/pregled-na-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей пристигна в Киото в сряда, ден след като Северна Корея изстреля балистична ракета, която прелетя над японските острови, пише The  Telegraph.  \r\nМей обсъди с министър-председателя Шиндзо Абе възможни отговори срещу действията на Пхенян. \r\nОт вестника напомнят, че предварителната цел на визитата, бе засилване на сътрудничеството между двете страни в сферата на отбраната. \r\n*** Министър-председателят на Великобритания Тереза Мей заяви по време на посещението си в Япония в четвъртък, че няма да подава оставка и смята да участва в следващите избори. Това предава The Independent, позовавайки се на нейно интервю пред японски медии. \r\nПо нейните думи: „Имаше ужасно голям брой спекуалции относно моето бъдеще, които нямат никакво основание“, като добави, че е готова за „дългата надпревара“ и не смята да се отказва. \r\nВестникът припомня, че след изборите през юни, когато управляващите консерватори загубиха мнозинството си в парламента, Мей заяви, че ще продължи да изпълнява своите функции, само докато партията ѝ го желае. \r\n*** В четвъртък се навършват 20 години от смъртта на прицеса Даяна, пише британската редакция на Huffington post. \r\nOт вестника припомнят, че Даяна почина от раните си на 31 август 1997 г., след като претърпява автомобилна катастрофа предишния ден. \r\nДаяна има двама сина – принц Хари и Уилям, херцог на Кеймбридж, които посетиха нейния мемориал в двореца Кенсингтън, където принцесата прекарва целия си живот. \r\n*** Европейският съюз не отстъпи от позицията си относно Брекзит, като отхвърли британското предложение за „гъвкави“ преговори, пише The Guardian. \t\r\nПреговарящият от страна на ЕС, Мишел Барние, заяви, че „ние се нуждаем  от ясна британска позиция по всички въпроси“. По този начин той не отхвърли идеята на своя колега от Обединеното кралство Дейвид Дейвис за сливане на преговорите по някои въпроси. \r\nОт изданието напомнят, че последното заседание от тази сесия на преговорите започва в четвъртък в Брюксел. \r\n***", "date": "2017.08.31", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2017/08/31/2430802/remontat-na-ploshtad-balgariya-pred-ndk-shte-bade-zavarshen-v-sredata-na-noemvri-obzor.html", "text": "Кметът на София Йорданка Фандъкова очаква ремонтът на площад „България“ пред НДК да бъде завършен в средата на ноември, както е по договор с изпълнителя стана ясно при проверката на ремонтните дейности. Тя обясни, че заради изключително тежък проблем с хидроизолацията, която на места изцяло е липсвала, площадът е изваден от обхвата на първия етап на ремонта на пространството около НДК. Вече е изградена повече от половината нова стоманобетонова плоча, върху която ще се положи нова хидроизолация. Кметът уточни, че на площада ще бъдат подредени изцяло нови гранитни плочи, като визията му няма да се променя. Стойността на ремонта на площад „България“ е малко под 5 млн. лева, а гаранцията е 5 години. Средствата са от бюджета на СО. Йорданка Фандъкова изрази надежда гражданите да проявят още малко търпение до приключването на ремонта и уточни, че входът на НДК е освободен, като предстои и освобождаването на Билетния център. \r\nЗам.-кметът по екология Йоана Христова обясни, че на площад „България“ ще бъдат поставени нови парапети и облицовки около фонтаните за обезопасяването им по максимално добър начин. По същия начин ще бъдат направени и обходите към подлезите. По самите фонтани ремонтни дейности няма да се извършват.\r\nВъв връзка с извършваните ремонти на булеварди в столицата през летния сезон Йорданка Фандъкова посочи, че следващата седмица ще бъде отворено движението по бул. „Прага“, а преди 10 септември и по бул. „Овча купел“. Тя коментира, че с реконструирането на много булеварди тази година са причинени затруднения на софиянци, но отпушването на движението вече е започнало. По думите й бул. „България“ има нужда от цялостна реконструкция, но ако се започне работа по него движението в тази част на София ще бъде блокирано, затова ремонтът няма да започне тази есен. Кметът каза още, че за реконструкция на булеварда ще се мисли следващата година в зависимост от наличните средства.", "date": "2017.08.31", "title": "Ремонтът на площад „България“ пред НДК ще бъде завършен в средата на ноември (ОБЗОР)"}
{"url": "http://www.focus-news.net/news/2017/08/31/2430803/sport-mariya-sharapova-se-klasira-za-treti-krag-na-otkritoto-parvenstvo-na-sasht.html", "text": "Руската тенисистка Мария Шарапова победи поставената под номер 59 в световната ранглиста унгарка Тимеа Бабош, което я класира за трети кръг на откритото първенство на САЩ. Мача продължи два часа и 19 минути с краен резултат 6:7, 6:4, 6:1. В петък Шарапова ще играе срещу американката София Кенин, която в момента заема 139-а позиция в световната ранглиста.", "date": "2017.08.31", "title": "Спорт: Мария Шарапова се класира за трети кръг на откритото първенство на САЩ"}
{"url": "http://www.focus-news.net/news/2017/08/31/2430804/tass-okolo-20-dushi-sa-raneni-sled-vlakova-katastofa-v-polsha.html", "text": "Пътнически и товарен влак са се сблъскали в северната част на Полша в четвъртък, 20 души са ранени, предава TАСС, позовавайки се на съобщение на полската информационна агенция. Инцидентът е станал близо до град Груджьондз. \r\nПътническият влак е дерайлирал, в резултат са ранени около 20 от общо 130 пътници на борда. Причините са инцидента все още се изясняват. Цанко Цолов", "date": "2017.08.31", "title": "ТАСС: Около 20 души са ранени след влакова катастофа в Полша"}
{"url": "http://www.focus-news.net/news/2017/08/31/2430805/pregled-na-mezhdunarodnite-novini-do-6-chasa-agentsiya-fokus.html", "text": "Европейският съюз не отстъпи от позицията си относно Брекзит, като отхвърли британското предложение за „гъвкави“ преговори.\r\nПреговарящият от страна на ЕС, Мишел Барние, заяви, че „ние се нуждаем  от ясна британска позиция по всички въпроси“. По този начин той не отхвърли идеята на своя колега от Обединеното кралство Дейвид Дейвис за сливане на преговорите по някои въпроси. \r\nОт изданието напомнят, че последното заседание от тази сесия на преговорите започва в четвъртък в Брюксел. \r\n*** В четвъртък се навършват 20 години от смъртта на принцеса Даяна. \r\nOт вестника припомнят, че Даяна почина от раните си на 31 август 1997 г., след като претърпява автомобилна катастрофа предишния ден. \r\nДаяна има двама сина – принц Хари и Уилям, херцог на Кеймбридж, които посетиха нейния мемориал в двореца Кенсингтън, където принцесата прекарва целия си живот. \r\n*** Министър-председателят на Великобритания Тереза Мей заяви по време на посещението си в Япония в четвъртък, че няма да подава оставка и смята да участва в следващите избори.\r\nПо нейните думи: „Имаше ужасно голям брой спекуалции относно моето бъдеще, които нямат никакво основание“, като добави, че е готова за „дългата надпревара“ и не смята да се отказва. \r\nВестникът припомня, че след изборите през юни, когато управляващите консерватори загубиха мнозинството си в парламента, Мей заяви, че ще продължи да изпълнява своите функции, само докато партията ѝ го желае. \r\n*** Американският държавен секретар Рекс Тилърсън и руският външен министър Сергей Лавров са провели телефонен разговор късно вечерта в сряда.\r\nДвамата са обсъдили ситуацията около скорошното изстрелване на балистична ракета от Северна Корея, и изразили съгласие, че това е поредното „грубо нарушение“, което Пхенян извършва срещу серия резолюции на ООН. Според съобщението, Лавров е заявил, че не е необходимо да се стига до действия от военен характер, които може да доведат до непредсказуеми последствия. \r\n*** Отмяната на американските санкции срещу Русия е важно за развитието на двустранните отношения, но въпреки това Москва няма да предяви такова искане пред Белия дом, заяви в интервю за Коммерсант новият руски посланик във Вашингтон Анатолий Антонов. \r\n„Русия никога не е искала и не възнамерява да иска премахването на санкциите, въпреки, че е ясно, че това е неприятелско отношение спрямо нашата страна“, каза още Антонов. \r\nСпоред него, Руската федерация и САЩ ще успеят да изградят ефективно сътруничество, единствено когато средствата за натиск престанат да се използват. \r\n*** Съединените американски щати разполагат с 11 хил. войници в Афганистан.\r\nПо същото време миналата година, САЩ са имали 8,4 хил. военослужещи. Увеличението е част от новата стратегия на президента Доналд Тръмп за засилване на военното присъствие в Афганистан. \r\nОчаква се изпращането на още американски военни, но не е посочен точният им брой.\r\n*** Съединените американски щати изпращат допълнителни военни самолети в Балтийския регион. Подсилването на въздушното пространство на страните от региона става във времето, в което Русия и Беларус подготвят свои военни учения в близост до границите с Полша и Украйна. \r\nСедем американски „Ф-15“ са дислоцирани в Литва, с три повече отколкото бе заявено. \r\n*** Президентът на Украйна Петро Порошенко се обърна към Конгреса на САЩ с молба за увеличение на помощта, която страната му получава.\r\nСпоред изявлението, Порошенко е поставил на първо място доставката на отбранително въоръжение.  \r\nВестникът припомня, че по-рано САЩ доставиха първата пратка въглища за Украйна, като до края на годината ще бъдат изпратени още 700 хил. тона. \r\n***", "date": "2017.08.31", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/31/2430806/afp-emanyuel-makron-shte-predstavi-plan-za-sotsialna-reforma.html", "text": "Френският президент Еманюел Макрон ще представи в четвъртък плана на своето правителство за социална реформа, предава AFP.  \r\nИдеята за промени, които да намалят безработицата беше една от главните платформи на предизборната му програма. Очаква се предложените изменения да отслабят работническите синдикати и да позволят на работодателите да договарят много от условията на работа директно със своите служители. \r\nМакрон заяви, че „ние сме единствената голяма икономика в Европейския съюз, която не е победила масовата безработица повече от три десетилетия“. \r\nСлед като бъде публикуван, планът на президента трябва да бъде приет и от народното събрание през септември.", "date": "2017.08.31", "title": "AFP: Еманюел Макрон ще представи план за социална реформа"}
{"url": "http://www.focus-news.net/news/2017/08/31/2430807/ekipi-na-mvr-meditsi-i-chez-se-otzovaha-na-signal-za-zadimyavane-v-zhilishten-blok-v-sofiya-nyama-postradali-hora.html", "text": "Екипи на МВР, медици и ЧЕЗ се отзоваха на сигнал за задимяване в жилищен блок в София, няма пострадали хора. Това съобщиха от пресцентъра на МВР. В 21.30 часа снощи е получен сигнал, че в блок на столичния булевард „Черни връх“ има задимяване. При направена проверка на място е установено, че става въпрос за проблем с електрическото табло на партерния етаж, от което е излизал пушек. На мястото на инцидента веднага са пристигнали екипи на МВР, линейка и на ЧЕЗ. Проблемът бързо е решен. Няма пострадали хора вследствие на инцидента. \r\nЕкипът на ЧЕЗ осигурил резервно захранване на блока и работи по отстраняването на проблемното елтаблото.", "date": "2017.08.31", "title": "Екипи на МВР, медици и ЧЕЗ се отзоваха на сигнал за задимяване в жилищен блок в София, няма пострадали хора"}
{"url": "http://www.focus-news.net/news/2017/08/31/2430808/ani-news-donald-tramp-prizova-za-mirno-reshenie-na-krizata-s-katar.html", "text": "Американският президент Доналд Тръмп  разговаря с краля на Саудитска Арабия Салман. Според него кризата около Катар трябва да се реши по дипломатичен път, предава ANI news.\r\nОт своя страна, саудитският държавен глава е изразил съболезнованията към семействата, които са изгубили близки след урагана „Харви“. \r\nОт изданието припомнят, че Саудитска Арабия, Бахрей и Обединените арабски емирства прекъснаха своите дипломатически отношения с Катар, като обвиниха страната, че подкрепя тероризма.", "date": "2017.08.31", "title": "Ani news: Доналд Тръмп призова за мирно решение на кризата с Катар"}
{"url": "http://www.focus-news.net/news/2017/08/31/2430809/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nПрез нощта ще бъде ясно и почти тихо. На 31.08.2017 г. сутринта ще бъде хладно. През деня ще е слънчево, след обяд – топло. Максималните температури ще са предимно между 25° и 30°, в София – около 25°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: Карнобат-Ветрен от км 325 до км 359 – движение с повишено внимание, поради почистване на окопи и водостоци. Срок до 31.08.2017 г.; област София: движение с повишено внимание посока Бургас от км 19 до км 33 – полагане на хоризонтална маркировка. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; при Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г; движение в една лента посока София от км 34+000 до км 37+000, поради ремонтни дейности в активните ленти на виадукт при км 35+760. Движението се осъществява в изпреварващата лента. Срок до 31.08.2017 г.;\r\nобласт Шумен: Белокопитово-Каспичан от км 338+520 до км 362+600 посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 01.09.2017 г.; област Варна: от км 407+000 до км 425+500 – ръчно и машинно косене. Срок до 02.09.2017 г.\r\nАМ „Струма“: област Кюстендил: Движение с повишено внимание при км 45+700, поради извършване на кратковременни ремонти. Затваряне на една от лентите за движение. Участъка се регулира от „Пътна Полиция“. Срок до 31.08.17 г.;\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 01.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 01.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 –движение с повишено внимание, поради изсичане на храсти и ръчно косене по банкети. Срок до 01.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Русе-В.Търново  от км 23+000 до км 26+000 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: изхода на  Венец посока Бургас от км 432 до км 433 – частични ремонти на пътната настилка. Срок до 31.08.2017 г.; от км 479+500 до км 481+500 в участъка Съдиево-Ветрен – ремонти на пътната настилка. Срок до 06.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 01.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 01.09.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 31.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Хърлец-Гложене от км 96+000 до км 102+000 – полагане на напречна пътна маркировка. Една от лентите е затворена за движение. Срок до 01.09.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 01.09.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-3005 Радювене-Катунец от км 30+200 до км 42+720 – движение с повишено внимание, поради изсичане на храсти по банкети. Срок до 31.08.2017 г.;  път ІIІ-3013 Деветаки-Брестово от км 0+000 до км 11+500 – движение с повишено внимание поради ремонт на пътната настилка. Срок до 01.09.2017 г.; \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.09.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км19+000 до км 34+000 – полагане на асфалтова настилка. Срок до 31.08.2017 г.;\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът IІ-23 Русе-Кубрат  от км 0+030 до км 31+761 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; път IІ-54 Бяла-Ценово - Караманово  от км 11+000 до км 12+000 – почистване на окопи и подравняване на банкети. Движението се регулира от сигналисти. Срок до 01.09.2017 г. път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе-Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 01.09.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nТоварните автомобили и транзитното движение да преминават през път III-8652 Падина - Неделино, кръстовище при км  17+905 (мост над р. Неделинска), ул. „Напредък“ и се включва в път III-8652 Неделино – (Мадан-Златоград), кръстовище при км 19+150 и обратно;\r\nППС без товарни автомобили по път III-8652 Падина-Неделино, кръстовище при км 17+905 (мост над р. Неделинска), през ул. Напредък, ляво съществуващ мост и се включват в път III-8652 (Мадан - Златоград), кръстовище при км 18+150 и обратно. Срок до 25.09.2017 г.; път III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 проход Рожен-Смолян-р-н Средногорци от км 87+600 до км 122+200 –изсичане на храсти. МПС да се движат с повишено внимание в свободната лен-та, съобразно създадената организация на движение. Срок до 01.09.2017 г.;път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІI-197 Доспат-Девин от км 41+900 до км 70+500 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІI-866 Стойките-Девин от км 20+100 до км 50+300 – почистване на пътни окопи и почистване на свлачища и срутища. Движението се осъществява с повишено внимание в свободната лента, съобразно създадената организация на движение. Срок до 01.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът II-18 - движение с повишено внимание по Софийски околовръстен път (СОП) при моста преминаващ над Симеоновско шосе, поради ремонтни дейности в крайната лява лента за движение в южното платно в посока Пловдив. Трафикът ще е в другите две ленти. Срок до 01.09.2017 г.;път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Околовръстен път на гр. София – ремонт на дилатационни фуги на мостовото съоръжение на пътен възел „Симеоновско шосе“ в крайната лява лента за движение в южното платно в посока Пловдив. Трафикът се осъществява в другите две ленти. Срок до 14 ч. на 01.09.2017 г. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.31", "title": "Актуална пътна обстановка"}
{"url": "http://www.focus-news.net/news/2017/08/31/2430810/predstoyashti-sabitiya-v-stranata-za-31-avgust-agentsiya-fokus.html", "text": "***\r\nОт 14.00 часа в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Словашката република в Република България Мариан Якубоци.\r\n***\r\nОт 11.00 часа министърът на земеделието, храните и горите Румен Порожанов и екипът му ще представят приоритетите в програмата на Правителството в сектор „Земеделие, храни, рибарство и гори“ и отчет за първите 100 дни в Големия колегиум на МЗХГ.\r\n***\r\nОт 13.00 часа министърът на регионалното развитие и благоустройството Николай Нанков ще вземе участие във форума „Да! На българската икономика“, който ще се проведе в сградата на Община Благоевград.\r\n***\r\nОт 15.00 часа министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще направят официалната първа копка за изграждането на магистрала „Струма“ между Благоевград и Крупник.\r\n***\r\nОт 09.30 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в конферентната зала на Министерство на здравопазването заместник-министрите на здравеопазването д-р Мирослав Ненков и маг.-фарм. Лидия Нейчева ще дадат пресконференция на тема кандидатурата на България за домакинство на Европейската агенция по лекарства.\r\n***\r\nОт 10.00 часа, в Националния пресклуб на БТА, Асоциацията на българите, боледуващи от алергични и белодробни заболявания (АББА) и Вокална формация „Робев“ във връзка с акустичен концерт в пещерата Божиите очи в рамките на Националната кампания „Дишам свободно“.\r\n***\r\nОт 11.00 часа в сградата на Националния статистически институт ще се проведе пресконференция, на която ще бъдат представени предварителни данни за дейността на предприятията през 2016 година.\r\n***\r\nОт 11.00 часа в Националния прескуб на БТА Комисията за защита на потребителите (КЗП) ще даде пресконференция, на която ще бъдат оповестени кампаниите, по които ще извършва тематични проверки през есента.\r\n***\r\nОт 12.00 до 14.30 часа пред Министерство на земеделието и храните сдружение сдружение „Български вегански съюз“ организира национален протест срещу кожодерската индустрия.\r\n***\r\nОт 12.00 часа, в Националния пресклуб на БТА, учители от Софийската математическа гимназия „Паисий Хилендарски“ ще дадат пресконференция във връзка със своеволията на директора на СМГ Антони Стоянов и причините за искането на неговата оставка.\r\n***\r\nОт 12.30 часа лидерът на БСП Корнелия Нинова ще се срещне в сградата на Народното събрание с главния прокурор на България Сотир Цацаров и неговия екип във връзка с обсъждането на проекта за антикорупционен закон на левицата.\r\n***\r\nОт 15.00 часа, в сградата на МВР, ръководството на МВР ще даде редовен месечен брифинг.\r\n***\r\nОт 19.00 часа в Дома на киното ще бъде представен филмът „Имаш един живот – пази го“, част от безплатните прожекции на БЧК.\r\n***\r\nОт 19.00 часа в Амфитеатъра на Sofia Ring Mall ще се проведе ежегодното лятно събитие за маркетолози, рекламисти и PR-специалисти „Summer Marketing Evening“.\r\n***\r\nОт 10.00 часа в зала „Корела“ на хотел „Фламинго Гранд“ ще се проведе българо-норвежки семинар по Алтернативна медицина \"Училище за здраве\".\r\n***\r\nОт 10.00 часа ще бъде проведен ритуал по полагане на цветя пред бюст-паметника на Тодор Александров по повод 93 години от смъртта на героя. \r\n***\r\nОт 10.00 часа в Културен център „Морското казино“ ще се проведе младежки шах турнир „Шахът – ключът към мир и превенция на агресията“.\r\n***\r\nОт 09.00 часа ще се проведе заседание на Общинския съвет.\r\n***\r\nОт 16.00 часа в сградата на читалище „Извор 1873“ ще се състои заключително събитие на лятната полицейска академия, където ще се представят както местните деца, така също техните връстници от Хотница и Русаля.\r\n***\r\nОт 10.30 часа кметът на Община Видин Огнян Ценков и Нейно Превъзходителство Ирит Лилиан - посланик на Израел в България ще поднесат цветя пред Паметника на благодарността във Видин.\r\n***\r\nОт 10.00 часа в Заседателната зала на Община Враца ще бъдат отворени ценовите предложения на участниците в обществена поръчка с предмет: „Изпълнение на инженеринг (проектиране, изпълнение на СМР и осъществяване на авторски надзор).\r\n***\r\nОт 09.30 часа с „народни борби”, организирани в чест на почетния гражданин на град Вълчи дол – Петко Сираков ще започне празничната програма по повод 43 години от обявяването на Вълчи дол за град. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. От 18.00 часа ще бъде открита музейна сбирка – „град Вълчи дол“. Вечерната програма започва в 19.00 часа.\r\n***\r\nОт 18.00 часа в залата на музея на Фотографията и съвременните визуални изкуства ще бъде открита изложбата от фотографии на Костадин Димов „Скални послания от древността“.\r\n***\r\nОт 07.30 часа пред сградата на училището жители на Община Кочериново ще провеждат протест заради липсата на питейна вода.\r\n*** \r\nОт 14.00 часа в заседателната зала на Община Кюстендил ще се проведе редовно заседание на Общинския съвет. \r\n***\r\nОт 09.00 часа състав на Окръжен съд - Пловдив ще заседава по делото срещу Мартин П., Светлин С., Владимир Е., Радослав К., Петьо П., Валери Б. и Милко Д., на които са повдигнати обвинения за палеж и кражба.\r\n***\r\nОт 10.30 часа в Община Пловдив ще се проведе пресконференция с организаторите на „Есенен салон на изкуства“.\r\n***\r\nОт 11.00 часа в зала 308 на Община Разград кметът д-р Валентин Василев ще се срещне с Кристина Йорданова, състезател по волейбол на ВК „Лудогорец“ гр. Разград за постигнати високи резултати през годината - трето място на Европейско първенство по волейбол за девойки U 16 години и първо място на Балканско първенство.\r\n***\r\nОт 09.00 часа в заседателната зала на Община Сливен ще се проведе заседание на Общинския съвет.\r\n***\r\nОт 14.00 часа ще се проведе заседание на Общинския съвет.\r\n***\r\nОт 10.00 до 12.30 часа в детския отдел на библиотека „Родина“ тържествено ще бъдат  закрити летните занимания на бибилиотеката.\r\n***\r\nОт 18.30 часа в парк „Пети октомври“ ще се проведе заключителна проява – концерт, от лятната програма на Детския отдел на библиотека „Родина” по проект „Чета и играя, знам и мога!”.\r\n***\r\nОт 10.00 часа в Регионална библиотека „Стилиян Чилингиров” ще бъде организиран празник, с който по традиция ще бъде закрита лятната Детска работилница за изкуство в библиотеката.\r\n***\r\nОт 11.00 часа ще се проведе осмото редовно заседание на Общинския съвет.", "date": "2017.08.31", "title": "Предстоящи събития в страната за 31 август (Агенция „Фокус“)"}
{"url": "http://www.focus-news.net/news/2017/08/31/2430812/predstoyashti-mezhdunarodni-sabitiya-za-31-avgust-agentsiya-fokus.html", "text": "Ураганът „Харви“ утихва, но Съединените американски щати трябва тепърва да се справят с последствията.\r\n*** Френският президент Еманюел Макрон ще обяви дългоочаквания си план за промени в трудовия кодекс на страната. \r\n*** Отбелязва се двадесетгодишнина от смъртта на принцеса Даяна.\r\n*** Продължава ракетната криза около Северна Корея.\r\n*** Британският премиер Тереза Мей ще се срещне с японския министър-председател Шиндзо Абе.\r\n***", "date": "2017.08.31", "title": "Предстоящи международни събития за 31 август (Агенция „Фокус“)"}
{"url": "http://www.focus-news.net/news/2017/08/31/2430813/nimh-vremeto-shte-e-slanchevo-maksimalnite-temperaturi-shte-sa-mezhdu-26-i-31.html", "text": "Времето ще е слънчево, след обяд – топло. Максималните температури ще са между 26° и 31°, в София – около 26°. Това съобщи за Агенция „Фокус“ Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Атмосферното налягане ще остане по-високо от средното за месеца. По Черноморието ще е предимно слънчево. Ще духа слаб до умерен северен вятър, който през деня ще се ориентира от югоизток. Максималните температури ще са 23-25°, близки до температурите на морската вода. Вълнението на морето ще е около 2 бала. Над планините ще е слънчево. Ще духа умерен вятър от север-северозапад. Максималната температура на височина 1200 метра ще бъде около 19°, на 2000 метра – около 12°.", "date": "2017.08.31", "title": "НИМХ: Времето ще е слънчево, максималните температури ще са между 26° и 31°"}
{"url": "http://www.focus-news.net/news/2017/08/31/2430814/prezidentat-rumen-radev-shte-udostoi-s-visshe-darzhavno-otlichie-poslanika-na-slovashkata-republika-marian-yakubotsi.html", "text": "Днес в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Словашката република в Република България Мариан Якубоци. Това съобщиха от прессекретариата на държавния глава. Висшето държавно отличие ще бъде връчено на посланик Якубоци за неговия изключителен принос за укрепването и развитието на отношенията на приятелство и сътрудничество между Република България и Словашката република.", "date": "2017.08.31", "title": "Президентът Румен Радев ще удостои с висше държавно отличие посланика на Словашката република Мариан Якубоци"}
{"url": "http://www.focus-news.net/news/2017/08/31/2430815/ekaterina-zaharieva-zaminava-na-dvudnevno-poseshtenie-v-cherna-gora.html", "text": "Заместник министър-председателят по правосъдната реформа и министър на външните работи Екатерина Захариева заминава на двудневно посещение в Черна гора на 31 август и 1 септември. Посещението е част от балканската обиколка на дипломат № 1. Това съобщиха от пресцентъра на Министерството на външните работи.\r\nВ първия ден от визитата вицепремиерът Захариева ще се срещне с министъра на външните работи Сърджан Дарманович, след което ще се проведат и пленарните разговори между двете делегации. Същия ден, в рамките на работна вечеря, българският вицепремиер ще разговаря и със заместник министър-председателя и министър на правосъдието Зоран Пажин.\r\nНа 1 септември Екатерина Захариева ще се срещне с президента на Черна гора Филип Вуянович, с министър-председателя Душко Маркович и с министъра по европейските въпроси Александър Андрия Пейович. \r\nЧерна гора започна преговорите за членство в ЕС през 2012 г. и към момента е временно затворила 3 от общо 35 преговорни глави. На 5 юни 2017 г. страната стана член на НАТО.\r\nПо време на балканската си обиколка Захариева посети Република Сърбия, Република Албания, Република Македония, Румъния и Босна и Херцеговина.", "date": "2017.08.31", "title": "Екатерина Захариева заминава на двудневно посещение в Черна гора"}
{"url": "http://www.focus-news.net/news/2017/08/31/2430816/api-zapochva-izgrazhdaneto-na-uchastaka-mezhdu-blagoevgrad-i-krupnik-ot-avtomagistrala-struma.html", "text": "Днес стартира изграждането на участъка между Благоевград и Крупник от автомагистрала „Струма“. Това съобщиха от пресцентъра на Агенция \"Пътна инфраструктура\". Лот 3.1 от км 359+000 до км 366+000 и от км 370+400 до 376+000 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nСимволичната първа копка на обекта ще бъде направена в близост до Благоевград, където завършва лот 2 от автомагистралата. На церемонията ще присъстват министрите на регионалното развитие и благоустройството Николай Нанков, на транспорта, информационните технологии и съобщенията Ивайло Московски, председателят на Управителния съвет на Агенция „Пътна инфраструктура“ инж. Дончо Атанасов, народни представители, кметове и др.\r\nОбщата дължина на лот 3.1 от АМ „Струма“ е 12,6 км. Изпълнител е ДЗЗД „АМ СТРУМА 3.1“ с водещ съдружник в дружеството „Агромах“ ЕООД и партньори: „Пътища Пловдив“ АД, „Хидрострой“ АД, „Пътища Пловдив Груп“ ЕООД, „АБ“ АД и „Алве Консулт“ ЕООД. Стойността на договора е 139 021 499.92 лв. без ДДС. Строителният надзор ще осъществява ДЗЗД „СН АМ Струма Лот 3.1“, в което участват: МОТТ МАКДОНАЛД ЛИМИТИД, Великобритания; „Трансконсулт-БГ“ ООД и „Тест Консултинг“ ООД. Техният договор е за 1 695 249.00 лв. без ДДС.\r\nОбщата дължина на АМ „Струма“ - от Даскалово до границата с Гърция, е 150 км. Автомагистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия.\r\nСъс средства от ОП „Транспорт“ 2017-2013 г. Агенция „Пътна инфраструктура“ изгради общо 69 км от АМ „Струма“ в отсечките Долна Диканя – Дупница (16,78 км), Дупница – Благоевград (37,48 км) и Сандански – Кулата (14,7 км). С финансиране от ОП „Транспорт и транспортна инфраструктура“ 2014-2020 г. продължава строителството и на останалата част от трасето.", "date": "2017.08.31", "title": "АПИ: Започва изграждането на участъка между Благоевград и Крупник от автомагистрала „Струма“"}
{"url": "http://www.focus-news.net/news/2017/08/31/2430817/gd-granichna-politsiya-kolona-ot-tovarni-avtomobili-s-dalzhina-25-km-se-e-obrazuva-na-gkpp-dunav-most-2-na-izhod-ot-stranata.html", "text": "На българо-румънската граница на ГКПП \"Дунав мост 2\" се е образувала колона от товарни автомобили с дължина 2.5 км на изход от страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-гръцката граница трафикът е интензивен на всички гранични контролно пропускателни пунктове. На българо-турската граница на вход трафикът е нормален на всички гранични контролно пропускателни пунктове. На българо-сръбската и българо-македонската граница трафикът е нормален на всички гранични контролно пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.31", "title": "ГД \"Гранична полиция\": Колона от товарни автомобили с дължина 2.5 км се е образува на ГКПП \"Дунав мост 2\" на изход от страната"}
{"url": "http://www.focus-news.net/news/2017/08/31/2430818/ministar-nikolay-nankov-shte-uchastva-v-simvolichna-parva-kopka-za-stroitelstvoto-na-lot-31-ot-avtomagistrala-struma.html", "text": "Министър Николай Нанков ще участва в символична първа копка за строителството на лот 3.1 от автомагистрала „Струма“. Това съобщиха от пресцентъра на Министерство на регионалното развитие и благоустройството. Министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще направят официалната първа копка за изграждането на магистрала „Струма“ между Благоевград и Крупник. Участъкът, с дължина 12.6 км, е част от лот 3.1 на магистралата. Символичната първа копка на обекта ще бъде направена днес, от 15.00 часа, при кръговото кръстовище при Зелендолско шосе, в посока Кулата, в близост до Благоевград.  \r\nПреди това, от 13.00 часа, министър Николай Нанков ще вземе участие във форума „Да! На българската икономика“, който ще се проведе в сградата на Община Благоевград.", "date": "2017.08.31", "title": "Министър Николай Нанков ще участва в символична първа копка за строителството на лот 3.1 от автомагистрала „Струма“"}
{"url": "http://www.focus-news.net/news/2017/08/31/2430819/hurriyet-sasht-otkaza-da-izprati-uchiteli-piloti-v-turtsiya.html", "text": "Съединените американски щати отказаха да изпратят в Турция учители летци, които да проведат обучение за пилотиране на самолетите F-16, предава Hurriyet. \r\nТурската армия страда от недостиг на опитни пилоти, тъй  като много от тях бяха уволнени след събитията от месец юли 2016 г., когато според официалната позиция на Анкара, армията проведе неуспешен опит за държавен преврат, в резултат на което много войници и офицери, включително летци, бяха уволнени.\r\nСпоред Пентагона, „няма програма, засягаща обучението на пилоти в чужбина“, но турските авиатори могат да получат необходимите знания и умения в САЩ. От Анкара продължават да настояват тренировките да се провеждат в местните атмосферни условия. Цанко Цолов", "date": "2017.08.31", "title": "Hurriyet: САЩ отказа да изпрати учители пилоти в Турция"}
{"url": "http://www.focus-news.net/news/2017/08/31/2430820/liderat-na-bsp-korneliya-ninova-shte-se-sreshtne-s-glavniya-prokuror-sotir-tsatsarov-i-negoviya-ekip.html", "text": "Днес, в 12.30 часа, лидерът на БСП Корнелия Нинова ще се срещне в сградата на Народното събрание с главния прокурор на България Сотир Цацаров и неговия екип. Това съобщиха от пресцентъра на НС на БСП. Срещата е във връзка с обсъждането на проекта за антикорупционен закон на левицата.", "date": "2017.08.31", "title": "Лидерът на БСП Корнелия Нинова ще се срещне с главния прокурор Сотир Цацаров и неговия екип"}
{"url": "http://www.focus-news.net/news/2017/08/31/2430821/rakovodstvoto-na-mvr-shte-dade-redoven-mesechen-brifing.html", "text": "Ръководството на МВР ще даде редовен месечен брифинг днес, от 15.00 часа, в сградата на МВР. Това съобщиха от пресцентъра на МВР. Ще участват министърът на вътрешните работи Валентин Радев, заместник-министрите и главният секретар на МВР главен комисар Младен Маринов.", "date": "2017.08.31", "title": "Ръководството на МВР ще даде редовен месечен брифинг"}
{"url": "http://www.focus-news.net/news/2017/08/31/2430822/filmat-imash-edin-zhivot-pazi-go-shte-bade-predstaven-v-stolitsata-kato-chast-ot-bezplatnite-prozhektsii-na-bchk-v-doma-na-kinoto.html", "text": "Продължават безплатните прожекции на БЧК в Дома на киното. Това съобщиха от пресцентъра на БЧК. Днес, от 19.00 часа, ще бъде представен филма “Имаш един живот – пази го“, след което зрителите ще имат възможност да зададат своите въпроси, свързани с темата първа помощ. \r\nВсеки ден по пътищата на страната ни десетки хора стават жертви. Пътните злополуки възникват неочаквано по всяко време и на различно място. Те обикновено са съпроводени от наранявания и състояния, застрашаващи живота на пострадалите. При такива ситуации най-важна е помощта, която се оказва в първите минути след инцидента. Тази помощ в повечето случаи се извършва от очевидци на ПТП или хора, които се намират в близост до него. Обикновено това са водачи и пътници на други МПС. Това налага всички участници в движението по пътищата да бъдат обучени по Първа долекарска помощ.", "date": "2017.08.31", "title": "Филмът “Имаш един живот – пази го“ ще бъде представен в столицата като част от безплатните прожекции на БЧК в Дома на киното"}
{"url": "http://www.focus-news.net/news/2017/08/31/2430823/kyustendil-zhiteli-na-obshtina-kocherinovo-protestirat-zaradi-lipsa-na-piteyna-voda.html", "text": "Жители на Община Кочериново провеждат протест заради липса на питейна вода, предаде репортер на Радио „Фокус”- Кюстендил. Протестът започна в 07.30 часа пред сградата на училището в Кочериново. Общината е уведомена за протеста, както и органите на МВР. \r\nЗа Радио „Фокус”- Кюстендил Калин Везенков, председател на Общински съвет – Кочериново, заяви, че хората протестират, защото от няколко седмици ситуацията с липсата на питейна вода е изключително усложнена. По думите му водата идва от язовир „Калин”, но по данни от действащата в района ВЕЦ към Кочериново и Рила се пуска достатъчно количество вода, която обаче не достига реално до жителите на Кочериново. „Хората се питат къде отива водата и защо има режим”, каза още Везенков.\r\nВенцеслав ИЛЧЕВ", "date": "2017.08.31", "title": "Кюстендил: Жители на Община Кочериново протестират заради липса на питейна вода"}
{"url": "http://www.focus-news.net/news/2017/08/31/2430825/focus-lichnostta-na-erdogan-opit-za-psihologicheski-analiz.html", "text": "В действителност, той е искал да стане футболист. Младият Реджеп дори е имал прякор: Имам Бекенбауер. Не е изненадващо, като се има предвид, че светът на спорта предлага на много млади хора шанса да бъдат в центъра на вниманието и да се изкачат по социалната стълбица.\r\nВ спортните състезания няма значение откъде идваш или къде си израснал. Важна е производителността. Тя може да превърне внезапно в герой едно незабележимо, стройно момче, което отрано се е научило да се бие с юмруци по улиците на Истанбул. Но мечтата на \"турския Роки\" в края на краищата не се сбъдва. Баща му се противопоставя категорично на кариера на зелената морава. И Реджеп се е нуждаел от нова стратегия. \r\nЕдва ли има пример за някого другиго на световната политическа сцена, който да преследва така целеустремено и сериозно целите си, както президентът на Турция Реджеп Тайип Ердоган. Той твърди, че е възприел този поведенчески модел при обучението си за висшето образование, когато е работил до изтощение до 20 часа на ден. Сега, години по-късно, Ердоган се бори неуморно за благото на страната си. Или пък за своето собствено, кой знае? Едно е сигурно - трудно би се намерил друг такъв пример за подобна личност. Не само заради постоянните му провокации, а заради това, че той е човек, който оставя редица въпроси без отговор.Кариерата на Ердоган трябва да се разбира като резултат от един ясно определен план\r\nОт реформатор към борец, от служител до диктатор - Реджеп Тайип Ердоган изглежда променлив, но с това не се изчерпва характиристиката на личността му. \r\nКариерата му трябва да се разбира по-скоро като резултат от един ясно определен план. За него е имало само един път в началото: нагоре. И той се е борил неуморно, за да го извърви. За тази цел определено е оправдавал прилагането на всички възможни средства. Борба или сила?\r\nЛичността на Ердоган е чудесен пример за това как два типа вътрешни мотиви може лесно да бъдат объркани - борба и сила. И двете се проявяват в силен, борбен и енергичен характер. Но както винаги, дяволът е в детайлите. Най-важният разграничител е, че хората, които се движат от сила като вътрешна мотивация, не се интересуват изобщо от мнението на околните за тях - като Доналд Тръмп например. Тези хора са силни, шумни, зрелищни, не може да бъдат водени за носа от никого и винаги действат така, както те смятат, че е най-добре. \r\nНо хората, чиято вътрешна мотивация извира от борбата, външно са сдържани. Те мислят с главата си, когато стават агресивни, за разлика от другите, които са водени от чувствата. Това ги прави опасни, защото дори и в най-критичните ситуации, този тип хора преследват стратегията си. За тази цел е необходим строг самоконтрол. Те са водени от борба за справедливост, свобода и не на последно място - за внимание. Считат се за подозрителни от околните и често се чувстват преследвани. Два впечатляващи аспекта на личността на Ердоган\r\nДва аспекта на личността на турския президент и автократ са особено поразителни. На първо място е фактът, че - всъщност, Ердоган е малко познат на хората. Той е положил усилия за изграждане на образ на силно религиозен, безкористен президент, който иска да направи страната си силна чрез провеждането на икономически реформи. Той акцентира повече и все повече върху разширяването на собствената си сила, която в очите на турските граждани се представя като по-нататъшна демократизация на страната. \r\nДругият интересен аспект на личността на Ердоган е омразата му към критиката. Неговите избухвания са известни, както и това, че определено има склонност към отмъщение. Чудесен пример в това отношение е случаят с германския сатирик Ян Бьомерман. Изглежда, като че Ердоган възприема всяка критика на неговата личност или неговите действия като масивна обида. Това той се стреми да компенсира с контрол над (световните) медии. Ердоган се опитва да контролира всичко, за да притъпи чувството за дълбоко недоверие\r\nС поглед към поведението, Ердоган има модел на личност, чиято вътрешна мотивация се развива бързо. Това може да се види от факта, че той се опитва да контролира всичко и всички с цел да притъпи чувството за вътрешна несигурност и дълбоко недоверие. Турският президент не се доверява на никого. Затова той се стреми винаги да представя среда, в която има изрични заплахи. Тази вътрешна потребност да видите от езика на тялото му: на почти всяка пета снимка Ердоган е уловен да размахва поучително пръст. \r\nБорбата като вътрешна мотивация на личността сама по себе си не е лоша, но дозата прави отровата. Ердоган отива дори дотам, че се представя като \"баща на нацията\". В медиите изобилстват снимки от посещение при майка му, на които Ердоган е в центъра на вниманието като любящ син. Строгият баща, който го праща на прага на религиозно училище и попарва мечтата му за футболна кариера, отсъства. Хора, които цял живот се движат от борбата като вътрешна мотивация, обикновено имат проблем с баща си. И често тези рани се появяват отново и отново. Дозата прави отровата\r\nЛичността на президента Ердоган обикновено се счита за отрицателна. Ние трябва да си припомним, че вътрешната мотивация на човек трябва на първо място да се класифицира като неутрална. Движен от борбата, такъв човек може да защитава слабите, да бъде смел и посветен на определена кауза. Но ако тъмната му страна не е позната, може да се появят и проблеми. В примера с Ердоган за ахилесова пета може да се посочи свръхчувствителността му към критика, дифузната агресия, желанието му за автократично поведение и дори мегаломания. \r\nСпоред Мира Мюленхоф турският президент не признава стремежите си за европейско членство на страната. Планът му за него се провали, затова той премина към отхвърляне. В крайна сметка, според психолозите, отхвърлянето би могло да провокира неподчинение. \"Ако те не ме искат, то значи мога и без тях\". Подобни разсъждения може да са провокирани от желанието му да отвлече вниманието от реалните, първоначални цели. \r\nКакво обаче следва да се направи в подобна ситуация? Да се запазят ясните граници и да се поддържа връзката. По този начин се създава илюзия за доброжелателна нагласа. Важно е посланието: принципно сте добре дошли, но очакваме да спазвате обещанията си. Преведено на обикновен език това поведение олицетворява добре познатия подход на моркова и тоягата. \r\nИ накрая, за да е честно: фактът, че Ердоган е критикуван, не е плод на определен съзнателен стремеж за подценяване на личността му. Просто борбата провокира борба.Тереза Герова", "date": "2017.08.31", "title": "Focus: Личността на Ердоган - опит за психологически анализ"}
{"url": "http://www.focus-news.net/news/2017/08/31/2430826/komisiyata-za-zashtita-na-potrebitelite-shte-dade-preskonferentsiya.html", "text": "На 31 август (четвъртък) от 11.00 часа Комисията за защита на потребителите (КЗП) ще даде пресконференция в БТА. На нея институцията ще оповести кампаниите, по които ще извършва тематични проверки през есента. Това съобщиха от пресцентъра на КЗП. Участие в пресконференцията ще вземат председателят Димитър Маргаритов, останалите членове на Комисията – Константин Арабаджиев и Константин Райков, както и директорът на функциониращия към КЗП Европейски потребителски център Игнат Арсенов. \r\nПредставени и коментирани ще бъдат резултатите от осъществения контрол върху качеството на туристическия продукт и практиките в търговската мрежа през летния сезон. Ще бъдат посочени и случаи, свързани с трансгранични сделки в сферата на почивките и пътуванията.", "date": "2017.08.31", "title": "Комисията за защита на потребителите ще даде пресконференция"}
{"url": "http://www.focus-news.net/news/2017/08/31/2430827/sdvr-predpriema-merki-za-ohranata-na-obshtestveniya-red-v-stolitsata-vav-vrazka-s-futbolnata-sreshta-mezhdu-natsionalnite-otbori-na-balgariya-i-shvetsiya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата квалификационна футболна среща за „Световно първенство - 2018 г.” между националните отбори на България и Швеция. Това съобщиха от пресцентъра на МВР. Събитието е днес, от 21.45 часа, на Национален стадион ”Васил Левски”. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Предприети са стриктни мерки за недопускане на зрители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. \r\nАнгажимент по охраната на спортната среща имат и  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 20.00 часа.", "date": "2017.08.31", "title": "СДВР предприема мерки за охраната на обществения ред в столицата във връзка с футболната среща между националните отбори на България и Швеция"}
{"url": "http://www.focus-news.net/news/2017/08/31/2430828/kalin-vezenkov-obshtinski-savet-kocherinovo-horata-iskat-da-znayat-kade-otiva-podavanata-kam-kocherinovo-voda.html", "text": "Десетки хора са се събрали в Кочериново на протест заради липсата на питейна вода. Това съобщи за Радо „Фокус – Кюстендил Калин Везенков, председател на Общински съвет – Кочериново. По думите му хората изразяват недоволствието си мирно, за кратко са се събрали и на пешеходна пътека на пътя, водещ към Рилския манастир. Протестът е мирен и няма напрежение. „Хората искат да знаят къде отива подаваната към Кочериново вода”, каза Калин Везенков. По думите му проблемът с липсата на питейна вода е от няколко години.\r\nВенцеслав ИЛЧЕВ", "date": "2017.08.31", "title": "Калин Везенков, Общински съвет - Кочериново: Хората искат да знаят къде отива подаваната към Кочериново вода"}
{"url": "http://www.focus-news.net/news/2017/08/31/2430829/denyat-31-avgust-v-balgarskata-istoriya.html", "text": "През 1924 г. около с. Сугарево в Пирин е убит Тодор Александров, ръководител на Вътрешната македонска революционна организация (ВМРО). На тази дата през 1903 г. българското правителство изпраща нота до Великите сили за отблъскване на евентуално османско нападение срещу България с армейски части. България получава през 1915 г. трета нота от Антантата, в която й е предложена \"безспорната зона\" от Вардарска Македония в замяна на нейната ненамеса. На 31 август са родени: през 1869 г. - генерал-майор Константин Кирков - командващ българския военноморски флот от 1914 до 1920 г., през 1933 г. е роден Александър Василев Лилов - български общественик, един от идеолозите на БКП (БСП). На 31 август умира Тодор Александров.\r\n2015 г.\r\nПрезидентът на Република България Росен Плевнелиев присъжда орден „Стара планина“ първа степен на проф. д-р Петър Симеонов, „за изключително големите му заслуги към Република България, свързани с развитието на медицината у нас“.\r\n2006 г.\r\nНидерландия депозира ратифицирания договора за присъединяване на България и Румъния към ЕС по време на италианското правителство.\r\n2006 г. \r\nНа Терминал 1 на Летище София е въведена в експлоатация нова писта. Тя е дълга 3600 м., широка 45 м. и е оборудвана с модерни аеронавигационни средства за кацане при ниска видимост – категория IIIB. Перонът на Летище София има възможност да приеме всички модерни типове въздухоплавателни средства и разполага с 31 отдалечени и 7 контактни стоянки за обслужване на пътнически, товарни или бизнес полети. Годишният капацитет на „Tерминал 1“ е 1,8 милиона пътници. Старата писта е преустроена в скоростна пътека за рулиране.\r\n1970 г.\r\nПодписана е дългосрочна търговска спогодба между България и Дания за периода 1971- 1975 г.\r\n1967 г.\r\nНа официално посещение в България пристига министър-председателят на Кралство Дания Йенс Ото Краг. На 2 септември е подписана спогодба за научно, индустриално и техническо сътрудничество.\r\nДания е разположена на полуостров Ютланд и 406 острова, от които 97 са населени. Граничи с Германия и има брегова линия със Северно и Балтийско море от 7 314 км. По-големи острови са Зееланд (7 448 кв. км), Фюн (3 486 кв. км), Лоланд (1 795 кв. км), Борнхолм (588 кв. км). Общата площ на страната е 43 094 кв. км, без Гренландия и Ферьорските острови, които са с особен статут. Населението на страната е 5 260 хил. души, от които 97% са етнически датчани.\r\n1957 г.\r\nВ България пристига правителствена делегация от Монголската народна република. В декларацията за преговорите се подчертава, че двете страни \"безрезервно поддържат миролюбивите предложения на съветското правителство за намаляване на въоръженията и за забрана на опитите с термоядрени оръжия\", както и нуждата от \"сплотяване на социалистическия лагер начело със СССР\". Решено е в близко време да се подпише спогодба за стокообмен за периода 1958-1960 г. В резултат на преговорите е подписана културна спогодба.\r\n1946 г.\r\nВ България е публикуван Закон за здравна защита на майчинството и детството.\r\n1945 г.\r\nС решение на Министерския съвет 9 септември е обявен за \"Ден на победата\" и общонароден празник.\r\n1944 г.\r\nПремиерът Иван Багрянов предлага българска делегация, водена от него, да замине за Москва за решаване на спорните въпроси. На съветски военни в Румъния са показани арестувани немски войници в България. Решено е да не се оказва съпротива на съветската армия, ако навлезе в България. Спира се прилагането на антиеврейското законодателство и е отменена по-голямата част от Закона за защита на нацията.\r\nИван Иванов Багрянов е български политик, роден на 17 октомври 1891 г.. Адютант е на цар Фердинанд I и на цар Борис III. Народен представител (1938-1944 г.). Министър е на земеделието и държавните имоти (1938-1941 г.), министър-председател е от 1 юни до 2 септември 1944 г. Правителството на Багрянов прекратява антиеврейските мероприятия, но продължава борбата срещу НОВА; обявява неутралитет и започва преговори с Великобритания и САЩ за преустановяване на положението на война с тях. Осъден е на смърт от Народния съд и е екзекутиран през 1945 г. Присъдата е отменена през 1996 г.\r\n1921 г.\r\nБългарското правителство отговаря на връчения на 2 август ултиматум на Междусъюзническата контролна комисия за разформироване на въоръжените сили.\r\n1916 г.\r\nФелдмаршал фон Макензен утвърждава българския план за настъпление на 3-а армия в Добруджа.\r\n1915 г.\r\nПо време на Първата световна война (1914-1918 г.) България получава трета нота от Антантата, в която й е предложена \"безспорната зона\" от Вардарска Македония в замяна на нейната ненамеса във войната. На 14 септември Антантата обещава съглашенските войски да окупират \"безспорната зона\" като гаранция за предаването й на България.\r\nПърва нота на Антантата е изпратена на 16 май 1915 г. В нея се настоява България да нападне Портата и да завземе Източна Тракия до Мидия-Енос, а след войната ще получи \"безспорната зона\" във Вардарска Македония и съдействие за Кавала и Южна Добруджа.\r\nНа 21 юли 1915 г. е изпратена втора нота на Антантата, която повтаря предложението от май с.г.\r\nЦар Фердинанд І и неговото правителство отклоняват направените предложения от Съглашението и активизират контактите си с Австро-Унгария и Германия. На 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България. Съгласно тези документи България поема задължението да се намеси в световната война, като в замяна и се предоставят земите, отнети и от съседните балкански държави след поражението и в Междусъюзническата война. Паралелно с тези спогодби е сключена пак на 24 август 1915 и още една - с Турция, уреждаща поправката на границата между двете страни по долното течение на р. Марица.\r\n1903 г.\r\nБългарското правителство изпраща нота до Великите сили за отблъскване на евентуално османско нападение срещу България с армейски части.\r\n1885 г.\r\nИзлиза последният брой на в. “Южна България” – орган на източнорумелийската Либерална партия. Излиза в Пловдив, веднъж седмично от 6 януари 1883 г. Основател и главен редактор е Г. Бенев. Сътрудници: И. Салабашев, Гр. Караджов, Сл. Кесяков, д-р П. И. Данчов, З. Стоянов и Д. Тончев. Средствата за издаването му се събират от депутати в Областното събрание, а програмата му е да защитава интересите на отечеството, “като се грижим за опазване на солидарността ни като един неразделен народ”. Когато в Пловдив се създава Българският таен централен революционен комитет (БТЦРК), вестникът се включва в подготовката на съединението на Северна и Южна България. Възприема становището, че оставането на княз Александър на българския престол е необходимо за укрепването на българската държава. Вестникът следи и положението в княжеството, помества информации за най-важното в международната политика, отделя внимание на просветата и икономиката, защитава българското население в Македония.\r\n1877 г.\r\nПри обсадата на Плевен по време на Руско-турската освободителна война е убит майор Фьодор Горталов от 61-и пехотен Владимировски полк. Служи като подофицер, получава офицерски чин (1859). При третата атака на Плевен (30 август 1877), Горталов действа под заповедите на ген. Скобелев: заети са най-важните редути на югозапад от Плевен. На 31 август Горталов издържа пет турски атаки, като дружината му претърпява големи загуби. Дава нареждане желаещите от подчинените му да се оттеглят, а с малцина от най-храбрите остава на редута. Убит е в бой с турците, като е вдигнат на щиковете им при шестата атака. Подвигът му е изобразен в много картини и гравюри и се смята за класически. На мястото, където загива, има паметник.\r\n1874 г.\r\nС излизането на 29-ти брой на вестник \"Източно време\", той се обособява като български. Преди това вестникът се нарича \"Источно време\" (\"The Levant Times\") и е българско издание на англо-френския вестник Левант таймс\". Той е седмичник, изразител на английската политика в Близкия изток. Излиза в Цариград от 1874 г. до 1877 г. Редактори на вестника са П. Сандов, Др. Цанков, Хр. Ваклидов, В. Мачуковски, Н. Генович, Д. П. Минков и др.На тази дата са родени:\r\n1933 г.\r\nРоден е Александър Василев Лилов - български общественик, един от идеолозите на БКП (БСП). Член-кореспондент е на българската академия на науките (БАН) от 1989 г., професор и доктор е. Завършва гимназия в Белоградчик през 1951 г. От 1962 г. е член на бюрото на ЦК на ДКМС, секретар на ЦК на ДКМС в периода 1963-1966 г. До 1969 г. е аспирант в Академията за обществени науки при ЦК на КПСС. Защитава дисертация в Катедрата по литературознание и изкуствознание. От 1969 г. е в апарата на ЦК на БКП. През 1971 г. е избран за кандидат-член на ЦК на БКП, а от юли 1972 г. е член на ЦК. Следващата година е секретар на ЦК, от 1974 г. - член на Политбюро и секретар на ЦК на БКП. Народен представител в IV и VI Народно събрание; депутат от листата на БСП след 1989 г. През 1971 г. издава книгата \"Критика на съвременните буржоазноестетически концепции за природата на изкуството\". Председател е на Висшия партиен съвет на БСП в периода 1990-1992 г.\r\n1931 г.\r\nРоден е Ангел Заберски - български композитор, аранжор и вокалист. Завършва Вокалния факултет на Българската държавна консерватория в класа на проф. Хр. Бръмбаров (1955 г.). Работи като музикален редактор в редакция \"Забавна музика\" на Българско радио (до 1974 г.). В началото на 60-те години участва във вокалния квинтет \"Приятели на песента\". Заберски е един от основателите на Школата за естрадни певци при Българско радио и преподавател в нея, главен художествен ръководител на Естрадния факултет при БДК (1974-1984 г.). Член на СБК. Автор е на политически мюзикъли, вокално-инструментални произведения (\"Оратория за деветте кръга\"), оркестрови творби (\"Рапсодия за духов оркестър\"), телевизионни мюзикъли (\"В Чинцано всичко е спокойно\"), детски и хорови песни, музика към документални филми. Неговите естрадни песни се изпълняват от Георги Кордов, Райна Денева, Лили Иванова, Бисер Киров, Мими Иванова, Панайот Панайотов и др. Някои от оркестровите му пиеси представляват съчетание на фолклорни мотиви и елементи от джаза (\"Спомен от Странджа\", \"Тракийски акварел\"). Песни на Заберски са издавани на плочи в Канада, Полша, Чехословакия и Куба. Албуми: \"Избрани песни\" (1982 г., 1983 г.), \"Звезден миг\" и др.\r\n1927 г.\r\nРодена е Лада Анто Бояджиева - българска режисьорка. Завършва журналистика в Париж и режисура във ФАМУ, Прага. Работи в студия за хроникални документални, за научнопопулярни и за игрални филми. Сценарист и режисьор на своите филми, тя започва с \"Аз съм трактористка\" и \"Златните ябълки\", в които търси героизма на ежедневието от първите следдеветосептемврийски години. По-късно Бояджиева допринася съществено за развитието на българските изкуствоведски филм: \"Ахейци\" (1961 г.), \"Завръщането на иконите\" (1965 г.). Във филма си \"Каменни джунгли\" прави обобщение за непреходните стойности в изкуството. В Студия за игрални филми снима \"Завръщане\" (1967 г., премиера през 1989 г.), \"С особено мнение\" (1970 г.), \"Вятърът на пътешествията\" (1972 г.), \"Виза за океана\" (1975 г.). Втора награда за филма \"Две срещи\" (Кюстендил, 1971 г.); Получава награда за най-високо постижение в документалния филм за \"Достойнство\" (Варна, 1971 г.). Умира на 27 октомври 1988 г. в София.\r\n1925 г.\r\nРоден е Атанас Наковски - български писател белетрист. Завършва Стопанския факултет през 1949 г. За пръв път публикува през 1946 г. във в-к \"Литературен фронт\". Работи във в-к \"Студентска трибуна\" (1947-1948 г.), Радио София (1949-1958 г.), редактор, завежда отдел \"Белетристика\" и главен редактор в издателство \"Български писател\" (1958-1975 г.). От 1975 г. е зам.-главен редактор на сп. \"Септември\" (1975-1989 г.). Наковски е автор на разкази, повести, романи, произведения за деца. Започва творческия си път с разкази, постепенно се насочва към повестта и краткия роман. Съчинения: \"Разкази\" (1949 г.), \"За три дни\" (1955 г.), \"Просено зърно\" (1957 г.), \"Мария против Пиралков\" (1962 г.), \"Грапавини\" (1963 г.), \"Улица над реката\" (1964 г.), \"Безкрайната улица\" (1968 г.), \"Без сенки\" (1970 г.), \"Бреговете на реката\" (1971 г.), \"Да достигнеш края\" (1972 г.), \"Светът вечер, светът сутрин\" (1973 г.), \"Катастрофата\" (1982 г.), \"В епицентъра на една омраза. Роман\" (1983 г.), \"Криминални романи\" (1985 г.), \"Върхът на айсберга\" (1986 г.), \"С любов и без любов, или разминаване на полюсите\" (1989 г.) и др. С най-новите си романи \"Миражи\", \"Спирала\", \"Зловеща вселена\" създава галерия от образи на прехода към демокрация: политикани, гешефтари, хитреци и деградирали хищници.\r\n1869 г.\r\nВ Плевен е роден генерал-майор Константин Кирков (1869 - 1920), изтъкнат военен педагог и командващ българския военноморски флот от 1914 до 1920 г. След завършване на Априловската гимназия, постъпва във Военното училище, специалност артилерия. През 1889 г. като подпоручик е назначен за командир на батарея в 4-и артилерийски полк, а по-късно служи в Софийския арсенал и планинската артилерия в Берковица като завеждащ материалната част. Учи в Апликационната артилерийска школа на италианската Военна академия в Торино. Завършва през 1892 г. и се завръща като артилерийски инженер. Назначен е за преподавател-инструктор по артилерията във Военното училище, където изявява качествата си на методист и педагог. Разработва редица педагогически трактати, които му определят мястото на изявен теоретик.\r\nНяколкогодишната му преподавателска дейност е високо оценена и е назначен на командирски длъжности в артилерията на гарнизоните в Стара Загора и Видин.\r\nПрез Балканските войни (1912 - 1913) е началник на Видинската крепост, която по време на Междусъюзническата война с 25 оръдия успешно отбива сръбските удари.\r\nПрез 1914 г. като полковник е назначен за началник на българските морски войски. Под негово ръководство през Първата световна война флотът успешно се бори с руските атаки към варненския порт. За цялата си командно-организаторска и педагогическа дейност е награден с различни отличия. Изведен в запаса със званието генерал-майор. Умира на 1 септември 1920 г. в Казанлък.На тази дата умират:\r\n1924 г.\r\nУбит е Тодор Александров (1881 - 1924), създател и ръководител на Вътрешната македонска революционна организация (ВМРО). Тодор Александров е роден на 4 март 1881 г. в Щип, Вардарска Македония. От 1903 г. е член на Щипското околийско ръководство на Вътрешната македоно-одринска революционна организация (ВМОРО). След три години е назначен за окръжен войвода на Скопския революционен окръг. В началото на 1911 г. е избран за член на ЦК на ВМРО чрез писмено договаряне между ръководителите на организацията. Организира и ръководи атентатите в Щип (ноември 1911 г.) и в Кочани (август 1912 г.), които ускоряват избухването на Балканската война. По време на Първата световна война служи в щаба на Действащата армия. След войната заедно с генерал Александър Протогеров и Петър Чаулев възстановява ВМРО. Проявява се като твърд и енергичен ръководител на организацията, създава стройна и дисциплинирана организация, вярна на идеите за освобождение на Македония. Усилията на правителството на Александър Стамболийски да изведе България от международната изолация и да я предпази от враждебните й съседи, като се откаже от защита на правата на българското население, останало в пределите на създаденото през 1918 г. Кралство на сърби, хървати и словенци, се приемат като предателство от ВМРО и водят до политически и въоръжен конфликт между правителството и организацията на Александров. През 1923 г. ВМРО на Тодор Александров подкрепя Деветоюнския преврат и свалянето на правителството на БЗНС.Опитва се да използва помощта на комунистическите сили на Балканите и на Коминтерна, в резултат на което се стига до подписване на Майския манифест от 1924 г., но скоро след това се отказва от Виенската договореност. Макар че Тодор Александров обявява, че не е подписал лично този документ, публикуването му води до огромен удар за ВМРО и загуба на неговия престиж в самата България. Водачът на ВМРО, подложен на натиск от страна на тогавашното българско правителство на Александър Цанков, публично се отказва от всякакви контакти с комунистическите сили. Въпреки това ВМРО изпада в изолация, като си спечелва враждебността не само на дотогавашните неприятели на българщината в Македония и на комунистическото движение, но и на правителството в София. В тази обстановка на 31 август 1924 г. около с. Сугарево в Пирин Тодор Александров е убит.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.31", "title": "Денят 31 август в българската история"}
{"url": "http://www.focus-news.net/news/2017/08/31/2430830/afp-do-40-dushi-sa-blokirani-pod-razvalinite-na-ruhnala-sgrada-v-mumbay.html", "text": "Спасителните екипи издирват до 40 души, за които се предполага, че са блокирани под развалините рухнала сграда във финансовата столица на Индия – Мумбай, предава AFP.\r\nЧетириетажната постройка се е сринала около 8.40 часа (местно време) в оживен район на града. Инцидентът е предшестван от обилни дъждове в района. \r\n„Предполага се, че 40 души са вътре, екип от 43 души провеждат спасителна операция“, заяви за агенцията представител на индийските аварийни служби.Тереза Герова", "date": "2017.08.31", "title": "AFP: До 40 души са блокирани под развалините на рухнала сграда в Мумбай"}
{"url": "http://www.focus-news.net/news/2017/08/31/2430831/dobrich-priklyuchi-chastichniyat-remont-na-asfaltova-nastilka-po-okolovrastniya-pat-na-dobrich-i-po-patya-za-selo-stefanovo.html", "text": "Приключи частичният ремонт на асфалтова настилка по Околовръстния път на Добрич и по пътя за село Стефаново, предаде кореспондент на Радио „Фокус” – Варна. Обходният маршрут е през селата Кичево и Оброчище. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Все още е интензивен трафикът по път I-9 от Границата с Република Румъния в посока Дуранкулак - Каварна - Балчик - Варна, както и по пътя Добрич - Балчик. В ремонт е пътят за Варна, въведено е временно ограничение на скоростта на движение на автомобилите. Апелът към участниците в движението по тази пътна отсечка е за повишено внимание и спазване ограниченията на скоростта. Като обходен маршрут за град Варна и обратно може да се ползва пътя Добрич - Оброчище - Рогачево - Кичево - Варна или Добрич - курортен комплекс „Албена“ - Кранево - курортен комплекс „Златни пясъци“ - Варна. Времето в Добрич е ясно, с незначителна облачност, тихо е, температурата е около 13 градуса.\r\nЖулиета НИКОЛОВА", "date": "2017.08.31", "title": "Добрич: Приключи частичният ремонт на асфалтова настилка по Околовръстния път на Добрич и по пътя за село Стефаново"}
{"url": "http://www.focus-news.net/news/2017/08/31/2430832/vazmozhno-e-vremenno-prekasvane-v-izlachvaneto-na-programata-radio-fokus-sofiya-zaradi-tehnicheska-profilaktika-na-televizionna-kula-sofiya.html", "text": "Днес ще се извърши техническа профилактика от НУРТС в София на Телевизионна кула „София“ на бул. \"П. К. Яворов\". Oчаква се временно прекъсване в излъчването на програмата Радио \"Фокус\" - София, в интервала между 10.30 часа и 11.30 часа.", "date": "2017.08.31", "title": "Възможно е временно прекъсване в излъчването на програмата Радио \"Фокус\" - София заради техническа профилактика на Телевизионна кула „София“"}
{"url": "http://www.focus-news.net/news/2017/08/31/2430833/wbj-balgariya-zaema-vtoro-myasto-v-klasatsiyata-za-nay-populyarni-destinatsii-za-lyatna-pochivka-na-polyatsite.html", "text": "България заема второ място в класацията за най-популярни дестинации, които гражданите избират за лятната си ваканция, съобщава електронното издание Warsal Bussines Journal.\r\nНай-атрактивна за поляците през тази година е Гърция, показват официалните данни на Полската камара на туризма. \r\n„Точно както и миналата година, Гърция е любима дестинация на поляците, които организират на лятна почивка с туристически оператори“, уточняват от камарата, като допълват, че над една трета от резервираните почивки са за гръцките курорти. \r\nНа трето място се нарежда Испания.Тереза Герова", "date": "2017.08.31", "title": "WBJ: България заема второ място в класацията за най-популярни дестинации за лятна почивка на поляците"}
{"url": "http://www.focus-news.net/news/2017/08/31/2430834/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с изпълнение на инвестиционен проект за реконструкция на уличен водопровод на бул. „Сливница“ жк. „Зона Б-3“, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nпо бул. „Сливница“ от ул. „Антим I“ до бул. „Христо Ботев“; \r\nпо ул. „Софроний Врачански“ от бул. „Сливница“ до ул. „Св. св. Кирил и Методий“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Антим I“ ъгъла с ул. „Св. св. Кирил и Методий“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изграждане на сградно водопроводно отклонение на ул. „Живко Николов“ кв. „Подуене“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\nпо ул. „Живко Николов“ от ул. „Каймакчалан“ до ул. „Марагидик“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Каймакчалан“ ъгъла с ул. „Живко Николов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.31", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/31/2430835/burgas-gradat-shte-bade-domakin-na-mladezhkiya-shah-turnir-shahat-klyuchat-kam-mir-i-preventsiya-na-agresiyata.html", "text": "Градът ще бъде домакин на младежкия шах турнир „Шахът – ключът към мир и превенция на агресията“, който ще се проведе в Културен център „Морско казино“ днес от 10.00 часа. В турнира ще вземат участие 100 младежи на възраст между 15 и 29 години, които едновременно ще играят на 50 шахматни дъски. Това съобщиха от пресцентъра на Община Бургас. В турнира ще вземат участие младежки световни и европейски шампиони, вицешампиони и носители на медали и отличия от бургаската школа. Поканени са представители на младежки организации, спортни клубове, студенти, ученици, жители и гости на Бургас. През август и септември 2017 г. ще бъдат организирани 7 регионални шах турнира под надслов „Шахът – ключът към мир и превенция на агресията“ в София, Бургас, Варна, Пловдив, Велико Търново, Враца, Благоевград. Като следствие изпълнението на проект „Шах-мат на @гресията“ ще бъде създадена мрежа от шахматни клубове от цяла България, които да работят в посока на превенция на агресията сред младите хора чрез спорт. Турнирът се осъществява от „Шахклуб Банкя“ в изпълнение на Дейност 3 от проект № НПИМД-113-Н1/2017 по Договор №25-00-9/17.07.2017 г. „Шах-мат на @гресията“, финансиран от Министерство на младежта и спорта.", "date": "2017.08.31", "title": "Бургас: Градът ще бъде домакин на младежкия шах турнир „Шахът – ключът към мир и превенция на агресията“"}
{"url": "http://www.focus-news.net/news/2017/08/31/2430836/makfaks-makedoniya-silen-pozhar-bushuva-v-kraybrezhnite-rayoni-na-cherna-gora-harvatiya-otkaza-poiskana-pomosht.html", "text": "Силен пожар бушува в крайбрежните райони на Черна гора, който се простира от Бар до Петровац, предава македонската информационна агенция „Макфакс“.\r\nСитуацията е особено опасна край Шушан и Чан, съобщават местните медии. \r\nВ борбата с огнената стихия са задействани пожарникари от почти всички градове в страната, подпомогнати по въздух. Работата им обаче е затруднена от силния вятър и недостъпния терен. \r\nПодгорица поиска помощ от Хърватия. От Загреб обаче не успяха да откликнат на призива, тъй като наличните им противопожарни самолети са задействани за потушаване на активните пожари, бушуващи на територията на страната.Тереза Герова", "date": "2017.08.31", "title": "„Макфакс“ (Македония): Силен пожар бушува в крайбрежните райони на Черна гора, Хърватия отказа поискана помощ"}
{"url": "http://www.focus-news.net/news/2017/08/31/2430837/natsionalniyat-statisticheski-institut-organizira-preskonferentsiya-za-deynostta-na-predpriyatiyata-v-stranata-prez-2016-godina.html", "text": "Днес, от 11.00 часа, в сградата на Националния статистически институт на ул. \"Панайот Волов\" 2 ще се проведе пресконференция, на която ще бъдат представени предварителни данни за дейността на предприятията през 2016 година. Това съобщиха от пресцентъра на Националния статистически институт.\r\nПредставената информация ще включва:\r\n- Дейност на нефинансовите предприятия – обхват, заети лица, оборот, произведена продукция, добавена стойност;\r\n- Дейност на финансовите предприятия по видове – застрахователи, пенсионноосигурителни дружества и пенсионни фондове, специализирани инвестиционни предприятия, сдружения и фондации;\r\n- Преки чуждестранни инвестиции и разходи за придобиване на дълготрайни материални активи.\r\nВ пресконференцията ще участват заместник-председателят на НСИ Диана Янчева и директорът на дирекция „Бизнес статистика“ в НСИ Анастас Троянски.", "date": "2017.08.31", "title": "Националният статистически институт организира пресконференция за дейността на предприятията в страната през 2016 година"}
{"url": "http://www.focus-news.net/news/2017/08/31/2430838/pregled-na-osnovnite-temi-v-dobrudzhanskiya-pechat.html", "text": "„В разгара на туристическия сезон едва 5 на сто е нивото на безработицата в Добричко“, съобщава на първа страница вестник „Добруджанска трибуна“. Равнището на безработица в областта през юли е било 5,1%, отбелязва се намаление с 0,4 процентни пункта спрямо юни. Регистрирани са били 4 057 души, с 350 по-малко в сравнение с предходния месец. За Добрич нивото на безработица е 2,5%, също леко по-ниско спрямо юни. 1101 са били регистрираните безработни лица, със 122-ма по малко. „Добруджанският земеделски институт осигури 500 т. семена пшеница“, съобщава изданието. Това е съобщил доц. Генчо Милев, зам. директор по научните въпроси в института. Количеството е за базови семена за есенната сеитба. Тази година се отчита рекорден добив на зърно, почти 600 кг/дка. Очаква се сеитбата започне в обичайното време – около 25 септември. „Над 200 непълнолетни са наети на работа през юли“, съобщава изданието. Информацията е на Дирекция „Инспекция по труда“ в Добрич. Точният брой на издадените разрешения е 214. За сравнение през миналата година те са били 192. 367 нарушения при извършени 97 проверки през миналия месец отчитат трудовите инспектори. Основно се проверяват туристическите обекти по Черноморието, засилен е контролът в селското стопанство и строителството. От спортната страница – отборът по карате „Самурай“ в Добрич е завоювал първо място в крайното класиране на проведения в Кранево турнир за купа „Аквалайф“. Надпреварата е била част от състоялия се край морето традиционен международен лагер, в който са взели участие близо 450 каратеки. Умения на състезателното татами са показали 200 таланти от 15 гостуващи клуба.", "date": "2017.08.31", "title": "Преглед на основните теми в добруджанския печат"}
{"url": "http://www.focus-news.net/news/2017/08/31/2430839/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-krastovishteto-mazhdu-bul-knyaz-al-dondukov-i-bul-vasil-levski.html", "text": "Въвежда се временна организация на движението за реконструкция на кръстовището мажду бул. „Княз Ал. Дондуков” и бул. „Васил Левски”. Това съобщиха от пресцентъра на Столична община. От днес до 24.00 часа на 9 септември 2017 г. се забранява влизането на пътни превозни средства през източната част на кръстовище бул. „Княз Ал. Дондуков” – бул. „Васил Левски”.", "date": "2017.08.31", "title": "София: Въвежда се временна организация на движението за реконструкция на кръстовището мажду бул. „Княз Ал. Дондуков” и бул. „Васил Левски”"}
{"url": "http://www.focus-news.net/news/2017/08/31/2430840/burgas-kontsert-na-nay-obichanite-balgarski-zvezdi-shte-se-provede-v-letniya-teatar.html", "text": "Най-обичаните български звезди закриват лятото с грандиозен концерт, съобщиха от пресцентъра на Община Бургас. Днес Тоника Домини, Нели Рангелова, Панайот Панайотов, Петя Буюклиева, Христо Кидиков и много други, ще се съберат на сцената на Летния театър в 20.30 часа, за да изпеят златните си хитове под надслов „Нека да е лято“. Специални гости на концерта ще бъдат певецът Жан Шейтанов и победителите от тазгодишното издание на фестивала за нова българска песен „Бургас и морето“ – вокален ансамбъл „Фортисимо“ с диригент Милена Добрева.", "date": "2017.08.31", "title": "Бургас: Концерт на най-обичаните български звезди ще се проведе в Летния театър"}
{"url": "http://www.focus-news.net/news/2017/08/31/2430841/blagoevgrad-v-grada-shte-se-provede-ritual-po-polagane-na-tsvetya-pred-byust-pametnika-na-todor-aleksandrov-po-povod-93-godini-ot-smartta-na-geroya.html", "text": "От 10.00 часа днес ще бъде проведен ритуал по полагане на цветя пред бюст-паметника на Тодор Александров по повод 93 години от смъртта на героя. Това съобщиха от пресцентъра на Община Благоевград.", "date": "2017.08.31", "title": "Благоевград: В града ще се проведе ритуал по полагане на цветя пред бюст-паметника на Тодор Александров по повод 93 години от смъртта на героя"}
{"url": "http://www.focus-news.net/news/2017/08/31/2430842/hurriyet-gartsiya-kato-nay-populyarna-destinatsiya-za-turtsite.html", "text": "Гърция се очертава като най-популярната дестинация за почивка на гражданите на съседната й Турция, която определено също има какво да предложи на туристите, пише вестник Hurriyet.\r\nЗадоволителният баланс между цена и качество в Гърция е сред водещите фактори, които накланят везните в полза на страната при избора на почивка на турците, които са уморени да плащат за посредствена храна и за по-скоро претенциозно, отколкото удобно настаняване, коментират от редакцията. Към това следва да се добави липсата на какъвто и е да е естетически вкус при обзавеждането на хотелите и, разбира се, силният шум. \r\nВ резултат на това все повече турски туристи се отправят към Гърция. Географската близост със страната със сигурност допринася допълнително за засиления поток. Пътуването от европейската част на Истанбул до в Александруполис, близо до границата, отнема около четири часа. Пътят трае само един час, ако бъде използван морски транспорт. Полетите до Солун или Атина са с времетраене от около два часа. \r\nГърция има какво да предложи на онези турци, които не искат да се впускат в различни кулинарни изживявания, харесват културното богатство на Гърция и следите от историческо турско наследство, което прави страната още по-привлекателна за тях. Не са малко и онези, които не пропускат да отбележат, че „ в Гърция е много по-чисто от Турция“.\r\nИ не на последно място трябва да се посочи разликата в атмосферата в двете държави. Някои просто искат да се измъкнат от депресиращата обстановка в турските курорти. Гърция може и да не изживява най-бляскавите моменти от своята история, но това не се отразява на туристите, които посещават курортите й, коментират от редакцията. Тереза Герова", "date": "2017.08.31", "title": "Hurriyet: Гърция като най-популярна дестинация за… турците"}
{"url": "http://www.focus-news.net/news/2017/08/31/2430843/mvr-dnes-sektorite-patna-politsiya-v-stranata-shte-rabotyat-s-grazhdani-do-1600-chasa-poradi-profilaktika-na-informatsionnata-sistema.html", "text": "Днес секторите „Пътна полиция” в София и в страната ще работят с граждани до 16.00 часа. Това съобщиха от пресцентъра на МВР. Временната промяна на работното време се налага поради планирана профилактика на автоматизираната информационна система. По тази причина след 16.00 часа днес няма да се извършват дейности по регистрация и пререгистрация на МПС. МВР предварително поднася извинения за причинени неудобства.", "date": "2017.08.31", "title": "МВР: Днес секторите „Пътна полиция” в страната ще работят с граждани до 16.00 часа поради профилактика на информационната система"}
{"url": "http://www.focus-news.net/news/2017/08/31/2430844/pazardzhik-remontni-deynosti-se-izvarshvat-po-patya-velingrad-sarnitsa.html", "text": "Интензивен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик. Пътните настилки са сухи. Ремонтни дейности се извършват по направлението Велинград - Сърница от 19 км до 34 км. Там се полага асфалтова настилка. Ограничението в движението е в сила до края на работния ден. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.08.31", "title": "Пазарджик: Ремонтни дейности се извършват по пътя Велинград - Сърница"}
{"url": "http://www.focus-news.net/news/2017/08/31/2430845/burgas-avtobus-e-goryal-v-karnobat-po-parvonachalni-danni-stava-duma-za-umishlen-palezh.html", "text": "Автобус е горял в Карнобат, по първоначални данни става дума за умишлен палеж. Това съобщиха от ОДМВР - Бургас. Около 2.25 часа тази сутрин в Районно управление - Карнобат е получено съобщение за горящ автобус \"Мерцедес Спринтер\", с бургаска регистрация, собственост на 62-годишен мъж от село Раклица, община Карнобат, паркиран на карнобатската улица \"Васил Левски\". Вследствие на пожара предната част на автобуса е напълно унищожена. По първоначални данни се касае за умишлен палеж. Огънят е потушен от един противопожарен автомобил и трима огнеборци. Предстои извършването на допълнителен оглед в светлата част на денонощието. Причините за инцидента, както и стойността на нанесените щети, са в процес на изясняване от служители на Районно управление – Карнобат.", "date": "2017.08.31", "title": "Бургас: Автобус е горял в Карнобат, по първоначални данни става дума за умишлен палеж"}
{"url": "http://www.focus-news.net/news/2017/08/31/2430846/die-zeit-savetat-za-sigurnost-na-oon-udalzhi-s-edna-godina-misiyata-na-sinite-kaski-v-yuzhen-livan.html", "text": "След трудни преговори Съветът за сигурност на ООН взе решение да удължи със срок от една година мандата на мироопазващата мисия в Южен Ливан (UNIFIL), съобщава германският национален ежедневник Die Zeit.\r\nПреди гласуването Съединените американски щати се опитаха да съберат подкрепа за инициативата за разширяване на мисията на „сините каски“. Вашингтон предупреди за опасностите от избухването на нов конфликт в региона и настоя за упражняването на по-строг контрол срещу контрабандата на оръжие в Южен Ливан. Франция и Италия, които участват с  голям контингент в мисията UNIFIL, се противопоставиха на удължаването на мандата. .Тереза Герова", "date": "2017.08.31", "title": "Die Zeit: Съветът за сигурност на ООН удължи с една година мисията на „сините каски“ в Южен Ливан"}
{"url": "http://www.focus-news.net/news/2017/08/31/2430847/blagoevgrad-v-edna-lenta-se-izvarshva-dvizhenieto-na-pat-198-mezhdu-petrich-i-otklonenieto-za-dolna-krushitsa-zaradi-kosene-i-izsichane-na-hrasti.html", "text": "Шофьорите да се движат с повишено внимание на главен път Е-79, между Благоевград и Железница, от км 367+000 до км 371+000, тъй като движението се извършва само в една лента заради косене и рязане на храсти. Дейностите продължават до 15.00 часа. Това каза за Радио ‘‘Фокус’’ – Пирин дежурният служител в Областно пътно управление - Благоевград. Двупосочно движение в една пътна лента се извършва на третокласен път-198, между Петрич и отклонението за Долна Крушица, заради косене и изсичане на храсти. Подкопано е дясното платно за движение на третокласен път-198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра. Поради дестабилизиран банкет в ляво е стеснен участък на второкласен път-84 Якоруда - Разлог, при км 98+500. Двупосочно движение в една лента се извършва на третокласен път-1972, между селата Блатска и Абланица, при км 7+700, заради активизирало се свлачище.\r\nОт Областно пътно управление - Благоевград отправят апел към водачите на моторни превозни средства да шофират внимателно и съобразявайки се с пътната обстановка.\r\nНатали СТЕФАНОВА", "date": "2017.08.31", "title": "Благоевград: В една лента се извършва движението на път-198, между Петрич и отклонението за Долна Крушица, заради косене и изсичане на храсти"}
{"url": "http://www.focus-news.net/news/2017/08/31/2430848/sliven-obshtinskiyat-savet-shte-glasuva-promeni-v-byudzheta-na-obshtinata.html", "text": "Редовно заседание на Общинския съвет ще се състои от 9.00 часа в заседателната зала на Община Сливен. В предварителния дневен ред на сесията са включени за разглеждане и решение 39 предложения. Очаква се в законовия срок общинската администрация да внесе за гласуване още 4 точки. Това съобщи за Радио „Фокус“ – Сливен  председателят на Общинския съвет Димитър Митев. Предвиждат се промени в бюджета на Община Сливен. Ще се увеличи капацитета на Центъра за рехабилитация на незрящи от 30 на 50 човека. Ще бъде приета нова Наредба за пожарна безопасност и защита на населението. Ще се гласува промяна в правилника на Общинско предприятие „Озеленяване”, както и удължаване на договорите на някой обекти в Общинския пазар. Има и предложение за отдаване под наем на стадиона на Карандила. Сред допълнителните точки са откриване на процедура за отдаване под наем на язовир в село Старо село, отдаване под наем на плувния басейн на 12-то основно училище, закупуване на лампа за нуждите на офталмогичен кабинет в ДКЦ2. Съветниците ще гласуват предложения за ликвидиране на язовири, които не отговарят на изискванията – в Злати войвода, Биково и Глуфишево. И на тази сесия ще се разглеждат рутинни въпроси, свързани с разпореждането с общинско имущество, отдаване под наем на помещения, продажба на имоти отпускането на финансови средства за културна и социална дейност и други.\r\nНормативните документи, дневният ред, предложенията за сесията и протоколите от проведените заседания са поместени на електронната страница на Общинския съвет: http://obs.sliven.bg/.", "date": "2017.08.31", "title": "Сливен: Общинският съвет ще гласува промени в бюджета на Общината"}
{"url": "http://www.focus-news.net/news/2017/08/31/2430849/denyat-31-avgust-v-svetovnata-istoriya.html", "text": "Международен ден на свободата и солидарността — Обявен с Декларация, приета на 31 август 2005 г. в Гданск (Полша), по повод 25-та годишнина от създаването на полския профсъюз „Солидарност” (30 август 1980 г.). Отбелязва се по решение на Европейския парламент от 28 септември 2005 г.\r\nНа 31 август 1997 г. умира Даяна, принцесата на Уелс. Трагедията, отнела живота на принцеса Даяна, става на 30 август 1997 г. около 23:35 ч. в тунела Понт де л’Алма на р. Сена, малко след като принцесата е напуснала парижкия хотел „Риц”. В колата тя е придружавана от Доди Ал Файед, син на известния египетски милиардер и собственик на Harrods  Мохамед Ал Файед. Веднага след това принцесата е откарана в болница, където лекарски екип се опитва да я спаси, но към 3 часа Даяна умира. От Русия са изгонени или са заточени в Сибир 160 културни дейци по обвинение за контрареволюционни действия. Сред тях са Николай Бердяев, Сергей Булгаков, Сорокин и други. На този ден през 1939 г. Хитлер обявява за свой наследник Херман Гьоринг. През 1955 г. Уилям Коб демонстрира в Чикаго първия в света автомобил със слънчева батерия. На 31 август са родени: през 1811 г. - френският поет, белетрист и критик Теофил Готие, през 1949 г. е роден  американският киноактьор Ричард Гиър. На 31 август умират: през 1422 г. - Хенри V - крал на Англия (от 1413 г.), от династията Ланкастър. Син на Хенри IV, през 1867 г. - френският поет Шарл Бодлер, известен със стихосбирките си \"Цветя на злото\".\r\n2015 г.\r\n125 души са ранени при безредици в Киев след като Върховната рада на Украйна приема на първо четене президентския законопроект за внасяне на промени в конституцията.\r\n2014 г.\r\nИслямистката групировка „Либийска зора“ превзема американското посолство в Триполи.\r\n2012 г.\r\nВ Ангола се провеждат парламентарни избори с убедителна победа на Народното движение за освобождение на Ангола - Партия на труда в резултат на което президентът Жузе Едуарду душ Сантуш съхранява поста си.\r\n2011 г.\r\nПри самовзривяване на двама терористи-самоубийци в Чечения загиват 8 човека от които 7 полицаи.\r\n2008 г.\r\nВ интервю, излъчено на тази дата от руските телевизионни канали, Дмитрий Медведев представи подробно \"пет принципа\", основополагащи за руската външна политика:\r\n-\t\"приоритет\" на международното право;\r\n-\t\"многополюсен\" свят;\r\n-\tжеланието да \"се избягват конфликт и изолация\"\r\n-\t\"защитата на живота и достойнството на руските граждани, където и да са; защита на предприемачите в чужбина\";\r\n-\tпризнаването от Русия на \"зони на привилегировани интереси\".\r\nТази доктрина е предназначена да служи като потвърждение на силата на Русия в 2 отношения. От една страна тя заявява пред Запада, особено пред НАТО, че е възвърнала положението си на велика сила и че вече няма да приема да й се диктуват да условия на поведение.\r\n2005 г.\r\nНа тази дата руският президент Владимир Путин издава писмена заповед на руското Министерство на външните работи да уведоми естонската страна за намерението на Русия да не участва в граничните споразумения между Руската федерация и Република Естония. На 6 Септември 2005 Министерствто на външните работи на Русия изпраща известие, което гласи, че Русия няма да бъде страна по споразумението за границата между Естония и Русия, и не се счита за обвързана с обстоятелствата, свързани с предмета и целите на договора.\r\n2005 г.\r\nПарламентът на босненските сърби предава правомощията по отбраната на централните държавни институции с което отваря пътя за създаването на единна босненска армия. Сърбия и мюсюлманско-хърватската федерация в Босна са свързани с общи централни институции с малки правомощия, всяка има собствен парламент, правителство, армия и полиция. Общите военни сили са изискване за пълноправно членство в НАТО.\r\n2004 г.\r\nЮгославският президент Слободан Милошевич започва дълго отлаганата си защита в международният трибунал за военнопрестъпленията в бивша Югославия. Той окачествява обвиненията срещу него като «безскрупулни лъжи». Югопрезидентът се явява в съда с вратовръзка в цветовете на югославското знаме. Той протестира срещу това, че за първоначалната му защитна реч се полагат само четири часа, докато в началото на процеса през февруари 2002 година обвинението разполага с три дни за да представи тезата си. Милошевич категорично отхвърля обвиненията, че е главен организатор на войните в бивша Югославия през 90-те. Той обявява, че войната е била само една, и тя е била за цялостта на страната. Югославският президент обвинява международната общност в подривна дейност, която е довела до разпадането на Югославия. Милошевич е съден за геноцид, престъпления срещу човечеството и военнопрестъпления. Въпреки че лошото здравословно състояние на югославския президент става причина за десетки отлагания на заседания, той настоява, че ще се защитава сам и няма нужда от юрист, който да го представлява. Процесът срещу Милошевич започва на 12 февруари 2002 г. и е разглеждан като най-важния от този род от Нюрнбергския процес в края на Втората Световна война насам. Милошевич иска да призове над 1600 свидетели за 150 дни, като сред тях са американският президент Бил Клинтън и британският премиер Тони Блеър. Слободан Милошевич умира внезапно в затвора на 11 март 2006 г.\r\n2004г. \r\nЖена-камикадзе се взривява близо до входа на московското метро, убивайки 10 души и ранявайки над 50. Взривът избухва към 20.15 часа московско време близо до метростанция “Рижская” в Москва. Сред загиналите има и 4 деца.\r\n2004 г. \r\nТайфунът “Чаба” достига Южна Япония и причинява смъртта на 5 -има души. Близо 100 са ранените. Природната стихия прекъсва електроснабдяването на близо 400 хиляди домакинства на о. Кюшу. Властите са принудени да евакуират над 38 хиляди души от острова на съседния Сикоко. В района е парализиран пътния, железопътния и въздушния трафик.\r\n1994 г.\r\nРадиостанциите \"Дойче веле\" и Радио Франс Ентернасионал получават лиценз за излъчване на програма у нас.\r\n1994 г.  \r\nИрландската републиканска армия (ИРА) обявява пълно прекратяване на военните операции. Открит е пътят за политическо решаване на конфликта в Северна Ирландия.\r\n1994 г.\r\nРусия официално прекратява военното си присъствие в бившата Източна Германия и Балтийските републики.\r\n1991 г.\r\nКиргизстан е обявен за независима република. Република Киргизия (Киргизстан) има площ 198.5 хил. кв. км. Граничи с Таджикистан, Китай, Узбекистан и Казахстан. Населението й е 4 860 хил. жители. Тя е република, начело с президент, избиран за 5 години. Висш законодателен орган е Върховен съвет, състоящ се от две палати - Законодателно събрание (35 депутата) и Събрание на Народните представители (70 депутата). Изпълнителен орган е правителство, начело с премиер-министър. През I век е в състава на Кушанското царство. През XIII в. е завладяна от монголите. От 1830 г. е в състава на Конадското ханство. В периода 1863-1876 г. страната е завладяна от Руската империя и е включена в Туркестанското генерал-губернаторство. През 1926 г. е създадена Киргизка АССР, а през 1936 г. - Киргизка ССР в състава на СССР.\r\n1991 г. \r\nАзербайджан обявява независимост от СССР.\r\n1980 г.\r\nВ Полша е създаден профсъюзът “Солидарност”.\r\nПрез август 1980 г. работниците от корабостроителницата “Владимир Илич Ленин” в Гданск започват голяма окупационна стачка. Месеци след споразумението между стачкуващите работници от корабостроителницата в Гданск и Полската обединена работническа партия – както се нарича тогавашната комунистическа, е основан профсъюзът Солидарност. Тогава той има 10 млн. членове. Лидер на движението е Лех Валенса (на снимката). През декември 1981 г. икономическото положение в страната се влошава и е обявено военно положение, при което организацията е разформирована, а повечето й лидери - пратени в затвора. Валенса е освободен в края на 1982 г., а година по-късно получава Нобеловата награда за мир. През следващите години организацията му продължава съществуването си като нелегално опозиционно движение, но през 1988 г. е легализирано и през юни 1989 г. печели в първите демократични избори срещу управляващата Полска обединена работническа партия (ПОРП). През август е съставено коалиционно правителство с комунистите начело със съветника на Валенса - Тадеуш Мазовецки. През 1990 г. самият профсъюзен лидер е избран за президент и остава на този пост до 1995 г., когато губи от кандидата на демократичната левица Александър Квашневски.\r\n1969 г.\r\nПри самолетна катастрофа умира легендарният американски боксьор Роки Марчиано (1923 - 1969). Световен шампион в тежка категория. Отказва се от спорта през 1956 г., като остава непобеден в продължение на четири години, след като е спечелил титлата. Той е прототип на героя от филмовата поредица \"Роки\" с участието на Силвестър Сталоун.\r\n1966 г.\r\nПърви полет извървша първият в света самолет с вертикално излитане - английският \"Сий Хариър\".\r\n1962 г.\r\nТринидад и Тобаго са провъзгласени за независима държава.\r\nРепублика Тринидад и Тобаго е разположена в Карибско море до североизточните брегове на Южна Америка. Състои се от о-в Тринидад (4 813 кв. км), о-в Тобаго (301 кв. км) и 25 малки острова. Общата площ на страната е 5 130 кв. км и има обща брегова линия от 524 км. Населението й е 1 380 хиляди жители Републиката влиза в състава на Съдружество, начело с Великобритания, но има собствен държавен глава - президент, избиран за 5 години. Законодателната власт е парламент, съставен от сенат (31 члена) и палата на представителите (36 депутата), избирани за 5 години. Изпълнителна власт е правителство, начело с премиер-министър.\r\nПрез 1498 г. о-в Тринидад е открит от Христофор Колумб. През 1532 г. е назначен първият испански губернатор. От 1797 г. Тринидад е колония на Великобритания. О-в Тобаго също сменя няколко господари, като през ХVIII в. за кратко време е владение на херцога на Курландия (сега Латвия). От 1814 г. е владение на Великобритания; индианското население е унищожено и на двата острова се внасят негри-роби. През 1834 г. се отмяна на робството, започва внос на работници от Индия, Китай и Португалия. През 1899 г. двата острова са обединени административно. През 1976 г. страната е обявена е за република.\r\n1957 г.\r\nПровъзгласена е независимостта на Малайската федерация.\r\nФедерация Малайзия се състои от две части, разделени от Южнокитайско море - Западна (Малая) на полуостров Малака и Източна в северната част на остров Калимантан. Има площ 332.8 хил. кв. км. Населението й е 22 330 хил. жители. Страната е федерация - конституционна монархия. Държавният глава се избира за 5 години от владетелите на щатите - султанства. Законодателен орган е двупалатен парламент - Горна палата - Сенат от 70 сенатора, избирани за 5 години. Изпълнителната власт е министерски съвет, начело с премиер-министър.\r\nПрез ХV в. територията е обединена в Малакско султанство - разпространява се ислямът. От 1511 г. султанството е завладяно от Португалия. През 1641 г. холандци, в съюз със султана Джохор, изгонват португалците. През 1819 г. остров Сингапур е завладян от Великобритания. В периода 1880 - 1909 г. Великобритания постепенно завладява цялата територия. От 1941 г. от 1945 г. страната е под японска окупация; през 1948 г. е образувана Малайската федерация, като колония на Англия. През 1965 г. Сингапур излиза от състава на федерацията.\r\n1957 г.\r\nВячеслав Молотов е снет от поста министър на външните работи на СССР и е назначен за посланик в Монголия.\r\nВячеслав Михайлович Молотов е роден на 9 март 1890 г. Той е съветски политик, член на РСДРП от 1906 г. Взема участие в Петроградския военен революционен комитет по време на Октомврийската революция през 1917 г. Председател е на Съвета на народните комисари (1930-1941 г.), първи заместник-председател на МС (1941-1957 г.), народен комисар и министър на външните работи на СССР (1939-1949 г., 1953-1956 г.). Член на ЦК (1921-1957 г.), член на Политбюро (Президиума) на ЦК на КПСС (1926-1957 г.). Член е на Централния изпълнителен комитет на СССР. Изваден е от състава на ЦК на КПСС през 1957 г., а през 1962 г. е изключен от партията. Възстановен е през 1984 г. Умира на 8 ноември 1986 г.\r\n1955 г.\r\nУилям Коб демонстрира в Чикаго първия в света автомобил със слънчева батерия.\r\n1939 г.\r\nХитлер обявява за свой наследник Херман Гьоринг.\r\nХерман Гьоринг е маршал по време на Третия райх. От 1922 г. е член на нацистката партия. През 1932 г. е председател на Райхстага. От 1933 г. е министър на авиацията. На Нюрнбергския процес е осъден на смърт като нацистки военен престъпник. Отравя се в затвора през 1946 г.\r\n1922 г.\r\nОт Русия са изгонени или са заточени в Сибир 160 културни дейци, по обвинение за контрареволюционни действия. Сред тях са руският религиозен философ Николай Бердяев (на снимката), Сергей Булгаков, Сорокин и други. Това е най-голямата чистка сред руската интелигенция до този момент.\r\nНиколай Александрович Бердяев е руски религиозен философ, представител на персонализма и екзистенциализма. Възприема марксистката критика на обществото през 19 и 20 в., но в същото време е противник на марксизма и на социализма. През 1922 г. е изгонен от Съветска Русия. Автор е на \"Философия на свободния дух\", \"Смисълът на историята\" и др.\r\n1907\r\nРусия и Великобритания подписват Англо-руското съглашение, с което определят своите сфери на влияние в Персия, Афганистан и Тибет.\r\n1876 г.\r\nВ Цариград е извършен нов преврат. Султан Мурад V е детрониран, а на престола се възкачва Абдул Хамид II.\r\nАбдул Хамид II е османски султан в периода 1876-1909 г. Син е на Абдул Меджид. Заради арменските погроми е наречен \"кървав султан\". След Младотурската революция е детрониран. През управлението му в резултат на Руско-турската освободителна война е освободена България (1878 г.).\r\n1823 г.\r\nВ битката при Трокадеро французите разгромяват испанската армия.\r\nИспанският крал Фердинанд VII (на снимката) отказва да възстанови либералната Конституция от 1812 г. и по този начин провокира избухването на революция (1820 г.), която е водена от Рафаел дел Риего и Нунес. Поддръжниците на конституцията детронират краля, което не се приема добре от европейските монархии. През октомври 1822 г. във Верона е свикан международен конгрес, на който е дадено разрешение на Франция да влезе с войски в Испания и да възстанови на трона Фердинанд VII.\r\n1799 г.\r\nРуските войски, начело с ген. Суворов, преминават през Алпите по време на похода срещу Франция.На тази дата са родени:\r\n1954 г.\r\nРоден е Роберт Кочарян – президент на Армения. През 1982 г. е завършва електротехническия факултет на Ереванския политехнически институт. Избран е за президент на Република Армения на 30-ти март 1998 г., а 2003 г. е преизбран за втори мандат. През септември 2003 г. е на посещение в Пловдив. В Пловдив е съсредоточена най-голямата част от общността на арменци, живеещи в България. Това са близо 6000, живеещи за постоянно и около 4000 – временно. Президентът на Армения се среща със своите сънародници в двора на църквата “Сурп Кеворк”.\r\n1949 г.\r\nРоден е американският киноактьор и продуцент Ричард Гиър. През 1975 г. Гиър дебютира в епизодични роли в киното, забелязан е след изпълнение във филма с участието на Даян Кийтън \"В търсене на мистър Гудбар\" (1977). Седващата година получава главната роля във филма на Терънс Малик \"Небесни дни\" (1978). Цялата 1978 г. посвещава на пътуване из Непал, където изследва живота на будистките монаси и тибетските бежанци. Оттогава свързва съдбата си с тази на Тибет и става будист. В САЩ се завръща през 1980 г. и изпълнява на сцената на Бродуей ролята на затворник в концентрационен лагер в пиесата \"Bent\", за която е отличен с наградата \"Theatre World Award\". През същата година изпълнява роля във филма на Пол Шрайдър \"Американско жиголо\". Две години по-късно се отправя на пътешествие из Хондурас, Никарагуа и Салвадор - точно по времето на гражданската война там. Посещава много бежански лагери. През 1992 г. се жени за манекенката Синди Кроуфорд. Бракът им се разпада през 1995 г. Впоследствие живее с актрисата Кери Лоуъл, от която има син, роден на 6 февруари 2000 г. Филмография: Американски жиголо (1980 г.), Офицер и джентълмен (1982 г.), Без милост (1986 г.), Вътрешни афери (1990 г.), Хубава жена (1990 г.), Г-н Джоунс (1993 г.), Съмърсби (1993 г.), Точка на пресичане (1994 г.), Първият рицар (1995 г.), Първичен страх (1996 г.),Червеният ъгъл (1997 г.), Булката беглец (1999 г.), Есен в Ню Йорк (2000 г.), Д-р Т. и жените (2000 г.), Изневяра (2002 г.), Послания от мрака (2002 г.), Чикаго (2002 г.), Ще танцуваме ли (2004 г.) и др.\r\n1919 г.\r\nРодена е Амрита Притам - индийска писателка, преводачка и общественичка. Авторка е на повече от 30 книги. Пише и превежда на езика пенджаб. Посещава многократно България. Посвещава на България един от очерците в книгата си \"Пътепис\" (1978 г.). Популяризира в Индия поезията на социалистическите страни. От български език превежда творби на Хр. Ботев, Ив. Вазов, Елин Пелин, и Й. Йовков, Хр. Смирненски, Гео Милев, Дора Габе, Е. Багряна, Мл. Исаев, Блага Димитрова, Ст. Пенчева и др. Издава \"Избрани стихотворения\" (1960 г.) от Н. Вапцаров. Печели Индийска литературна награда \"Баратия Джанпит\" (1982 г.) и Международна литературна награда \"Н. Й. Вапцаров\" (1979 г.).\r\n1908 г.\r\nРоден е американският писател Уилям Сароян (1908 - 1981). Автор на \"Устата ми хубава, очите ми зелени\" и др.\r\n1853 г.\r\nРоден е Алексей Алексеевич Брусилов - руски офицер, генерал от кавалерията. Командва полк, дивизия и армейски корпус. В началото на Първата световна война командва армия, а по-късно - Югозападния фронт. След Октомврийската революция служи в централния апарат на Червената армия, инспектор на конницата (1923-1924 г.). Автор е на мемоари \"Моите спомени\" (1929 г.). Умира на 17 март 1926 г. в Москва.\r\n1821 г.\r\nРоден е Херман Лудвиг Фердинанд Хемхолц - германски естествоизпитател, работил в областта на физиката, математиката, физиологията и психологията. Професор по физиология в университета в Кьонигсберг (от 1849 г.), Бон (от 1855 г.) и Хайделберг (от 1858 г.), професор по физика в Берлинския университет (от 1871 г. ), директор на Държавния физико-технически институт в Берлин (от 1888 г.). Изследва процесите на гниене и ферментация и произхода на топлината при мускулната работа (1843-1847 г.). Изучава мускулното съкращение и скоростта на предаване на нервното възбуждане (1850-1854 г.). Има голям принос в областта на физиологията на слуха и зрението. Създава учение за слуховата функция на кортиевия орган въз основа на физическите закони за резонанса. Изследванията му по физиологична оптика и изобретеното от него очно огледало създават епоха в офталмологията и офталмоскопията. Създава теория за акомодация на окото (1853 г.), за цветното зрение и цветната слепота (1859-1866 г.). Разработва и някои проблеми на физиологическата акустика. Формулира математически закона за запазване на енергията и показва валидността му във всички известни природни процеси. Прилага принципа за най-малкото действие към решаването на задачи от термо- и електродинамиката. Поставя основите на теорията на вихровите движения в течности (1858 г.). Изгражда учение за електричеството. Застъпва йероглифната теория. Умира на 8 септември 1894 г.\r\n1811 г.\r\nРоден е Теофил Готие - френски поет, белетрист и критик. В младостта си е привърженик на романтизма. Готие е духовен баща и родоначалник на школата \"Парнас\". В ранните му произведения се забелязват следи от демонизма на Байрон; склонността към фантастика се съчетава с изяществото на стиха. В книгата \"Новото изкуство\" (1852 г.) дава едно от първите подробни обяснения на теорията на \"изкуството за изкуството\"; отхвърля както еснафската морализация, така също и демократичната идейност в литературата. В богатото си творчество Теофил Готие се проявява като ярък апостол на романтизма. Автор е на: \"Емайли и камеи\", \"Капитан Фракас\", \"Романът на мумията\", \"Гротески\" и др. Умира на 22 октомври 1872 г. в Ньой.\r\n12 г.\r\nРоден е Калигула (12 - 41 сл. Хр.) - император на Рим от 37 г. сл. Хр. до 41 г. сл. Хр. Остава в историята с изключителната жестокост на своето управление.На тази дата умират:\r\n1997 г.\r\nПри автомобилна катастрофа в Париж умира Даяна Спенсър, принцеса на Уелс. Трагедията става на 30 срещу 31 август (около 23.35 ч.) в тунела Понт де л'Алма на р. Сена, малко след като принцесата е напуснала парижкия хотел Риц.\r\nДаяна Спенсър е родена на 1 юли 1961 г. в аристократично семейство. Баща й е осмият лорд Спенсър и след неговата смърт през 1975 г. тя наследява титлата лейди Даяна Спенсър. След развода на родителите си през 1969 г. Даяна остава да живее при баща си в семейната къща в областта Сандрингам, където се запознава с кралското семейство. Даяна и Чарлз започват да излизат заедно през 1980 г. Чарлз й предлага брак през февруари 1981 г. От брака си двамата имат двама сина принц Уилям Артур Филип Луис (1982 г.) и принц Хенри Чарлз Албърт Дейвид (1984 г.).\r\nЧарлз и Даяна се развеждат на 28 август 1996 г. След развода Даяна се отказва от титлата кралица на Англия в бъдеще и от обръщението \"Ваше Височество\", но в замяна получава 20 млн. долара компенсации, плюс 600 000 долара ежегодна рента, с която да поддържа офиса си; получава и еднакъв достъп до синовете си - принцовете Уилям и Хари.\r\nПрез 2002 г. Даяна се нарежда на трето място в анкета на Би Би Си за определянето на най-великите британци, а по-рано става трета и в аналогично допитване, обхванало целия свят. Тя и кралица Елизабет Първа са единствените жени в Топ 10 на великите британци, заедно с учени като Нютон и Дарвин, политици като Чърчил и Кромуел и хора на изкуството като Шекспир и Джон Ленън.\r\n1963 г.\r\nУмира Жорж Брак, френски художник (* 1882 г.)\r\n1948 г.\r\nУмира Андрей Жданов - руски държавен и партиен деец. Член е на КПСС от 1915 г. Участва в Октомврийския преврат през 1917 г. и в Гражданската война. Председател е на Тверския изпълком от 1922 г., от 1924 г. - председател на Нижегородския градски комитет на Горкиевския партиен комитет. Член на военния съвет в Отечествената война. От 1930 г. е член на ЦК на КПСС, член на Политбюро на КПСС (1939 г.), депутат във ВС на СССР (1937 г.). След смъртта на Жданов родният му град е наречен на негово име - Жданов.\r\n1941 г.\r\nУмира руската поетеса Марина Цветаева (1892 - 1941). Родена е на 8 октомври 1892 г в Москва. Дъщеря е на И. В. Цветаев, основател и първи директор е на Московския музей на изящните изкуства. Първите й сборници със стихове са “Вечерен албум” (1910) и “Вълшебния фенер” (1912) През есента на 1922 г. емигрира отначало в Чехословакия, а след това във Франция (след 1925). В емиграция издава книгите: “Занаят”, “Психея” (1923), “Юнак” (1924) и др. Публикува няколко трагедии с антични сюжети: “Ариадна” (1924), “Федра” (1927) и др. Завръща се в СССР през 1939 г. и е подложена на преследване от болшевиките. Самоубива се. Творбите й са преведени на много езици.\r\n1920 г.\r\nУмира Вилхелм Вунд - германски физиолог и философ. Автор е на \"Елементи на физиологическата психология\", \"Психология на народите\" и др. Вунд смята философията за синтез на отделните науки, предназначена да задоволи изискванията на чувството.\r\n1877 г.\r\nУмира Фьодор Матвеевич Горталов - руски майор от 61-и пехотен Владимировски полк. Служи като подофицер, получава офицерски чин (1859 г.). Участва в Руско-турската освободителната война (1877-1878 г.) при обсадата на Плевен, където загива. При третата атака на града (30 август 1877 г.), Горталов действа под заповедите на ген. Скобелев: заети са най-важните редути на югозапад от Плевен. На 31 август Горталов издържа пет турски атаки, като дружината му претърпява големи загуби; дава нареждане желаещите от подчинените му да се оттеглят; с малцина от най-храбрите остава в редута, където в бой с турците е вдигнат на щиковете им при шестата атака. Подвигът му е изобразен в много картини и гравюри и се смята за класически. На мястото, където загива, има паметник.\r\n1867 г.\r\nУмира Шарл Бодлер - френски поет. Известен е със стихосбирките си \"Цветя на злото\" (1857 г.). Виден представител е на декадентството. На български език са преведени \"Естетически и критически съчинения\" (1976 г.) и \"Цветя на злото\" (1984 г., 1993 г.).\r\n1864 г.\r\nУмира Фердинанд Ласал - германски философ, един от основателите на немския социализъм. Син е на богат търговец евреин. Ласал е юрист, забележителен оратор и писател. През 1848 г. е осъден на затвор за клевета. Когато избухва конфликтът по Пруската конституция, се опитва да организира работническа партия. Ласал е организатор и ръководител на Общогерманския работнически съюз (1863 г.). Отново осъден на затвор, обнародва редица брошури и речи, в които призовава за създаването на работнически сдружения с помощта на държавата. Автор е на съчиненията \"Философията на Хераклит Тъмния от Ефес\" (1858 г.), \"Система на придобитите права\" (1861 г.); на драмата \"Франц фон Зикинген\" (1859 г.) и др. Една романтична злополука слага край на бурния му живот: страстно влюбен в дъщерята на един дипломат - Елена фон Дьонигес, той призовава на дуел нейния годеник и е убит.\r\n1422 г.\r\nУмира Хенри V - крал на Англия (от 1413 г.), от династията Ланкастър. Син на Хенри IV. Стреми се към помирение с феодалите, като им връща владенията, конфискувани от баща му. Потушава въстанието на лолардите през 1414 г. Възобновява Стогодишната война, нанася на французите решително поражение при Азенкур през 1415 г.; завладява Северна Франция и Париж. Признат е за наследник на френския крал Карл VI и за регент на Франция на 21 май 1420 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.31", "title": "Денят 31 август в световната история"}
{"url": "http://www.focus-news.net/news/2017/08/31/2430850/pregled-na-osnovnite-temi-v-starozagorskiya-pechat.html", "text": "„Градът на розите вече има университет” е водещо заглавие от страниците на вестник “Старозагорски новини”. Правителството вчера прие постановление за откриване на Технически колеж – Казанлък. На редовното си заседание вчера Министерски съвет прие постановление за откриване на Технически колеж - Казанлък, в структурата на Техническия университет - София, съобщиха за медията ни от правителствената информационна служба. Откриването на основното звено е по предложение на ръководството на висшето училище и въз основа на проект, положително оценен от Националната агенция за оценяване и акредитация. В Техническия колеж - Казанлък, ще се обучават студенти по специалности от професионално направление \"Машинно инженерство\" за придобиване на висше образование на степен \"професионален бакалавър\". Капацитетът на учебното заведение е 230 студенти и е съобразен с институционалния капацитет на Техническия университет - София. В колежа ще се обучават кадри за нуждите на редица предприятия в Казанлък и региона в областта на металообработването, производството на елементи за хидравлични съоръжения, както и за индустрията, свързана с военнопромишленото производство. Наличието на структура на висше училище в града ще допринесе за подобряване на достъпа до висше образование, създаване на устойчива връзка между висшите училища и пазара на труда за постигане на съответствие между търсене, както и предлагане на специалисти с висше образование, добавиха от пресцентъра на МС. Кметът на Община Казанлък Галина Стоянова вчера съобщи, че докладът за откриване на Техническия колеж в Казанлък е срещнал пълно единодушие на МС. \"Честито на Казанлък! Честито на Техническия колеж, на всички студенти, които ще се запишат още от тази година в университета в Казанлък, който ще бъде изключително полезен за нашия бизнес! Искам да знаете, че това стана възможно с подкрепата на страшно много хора. На първо място - бизнесът на Казанлък, който единодушно застана зад идеята и зад гърба ни, съставът на целия Технически университет - София, включително и ректорът, разбира се, на министъра на образованието и на Министерски съвет, лично на премиера и на вицепремиера Валери Симеонов, които наистина оцениха, че в Казанлък има толкова голяма нужда от една форма на обучение, която да създава специализирани кадри за сферата на машиностроенето и хидравликата, които са уникални за нашия град и се развиват, за наша радост, в подем\", коментира вчера Галина Стоянова. “Овчарка нахапа 6-годишно момче край Мъглиж” е друго заглавие от страниците на вестника. 6-годишно момченце от Мъглиж е настанено в старозагорската УМБАЛ \"Проф. д-р Стоян Киркович\" с наранявания по главата следствие ухапване от куче порода \"немска овчарка\". Инцидентът е станал на 28 август, кучето е било пуснато свободно на територията на животновъдна ферма. Малкият пациент е хоспитализиран, раните му са превързани и обработени, няма пряка опасност за живота му. От Апелативна прокуратура - Пловдив, уточняват, че казанлъшките районни магистрати са образували досъдебно производство по член 325 от Наказателния кодекс. На този етап то е срещу неизвестен извършител, който не е положил достатъчно грижи за намиращото се под негов надзор куче, в резултат на което е причинил средна или тежка телесна повреда на човек. „Невероятно, но факт  - старозагорци се жалват от символа на града - липите?!”, пише още изданието. Странен сигнал, придружен със снимков материал, се получи в медията ни от граждани, живущи на старозагорската улица \"Г. С. Раковски\", между ул. \"Ген. Гурко\" и ул. \"Христо Ботев\". Основният проблем на подалите (или подалия) сигнала се оказват липите, които били оставени след ремонта на двата тротоара в участъка на ул. \"Г. С. Раковски\", които им... пречели. \"Ремонтът започна от началото на месец август и приключи на 12 август 2017 г. Подмениха се бордюри, настилки и плочки. Всичко това е добре. По средата на тротоарите си останаха липите, които са над 70 години, нещо повече, не е възможно тротоарите да се ползват пълноценно от гражданите, да не говорим за инвалидни колички или майки с колички. Поставяме въпроса защо се изграждат тротоарите: да се освободи уличното платно от МПС?\", гласи дословно част от сигнала. Авторите му (или авторът) посочват още, че в цитирания участък има липи с големи разклонения и клони, които са качени по покривите на къщите и чупят керемиди, листата им пълнят олуците. \"Всичко това създава напрежение на живущите. Всички ние си плащаме данък сгради! За проблема и премахването на клоните имаме подадени молби до Община Стара Загора. Без резултат\", се казва още в сигнала. Журналистическа проверка установи, че през последните две години в Община Стара Загора няма получени молби от живущи на ул. \"Г. С. Раковски\" в участъка между ул. \"Ген. Гурко\" и ул. \"Христо Ботев\" за премахване на пречещите на постройките клони. Проверката е установила, че новите тротоари в упоменатия участък по нищо не се различават от тротоарите на десетки други новоремонтирани старозагорски улици с липи по тях. До сега обаче никой не се жалвал от символите на Стара Загора. Напротив, през годините назад сме получавали десетки жалби от граждани срещу принудително отсечени по тротоарите липи, отразявали сме протести на старозагорци за запазване на липови дървета, публикували сме читателски писма с адмирации, че при реализирането на пътни проекти на ухайните дърветата е отделено подобаващо внимание. Но никога досега някой не се жалвал, че старозагорските липи са препятствие.", "date": "2017.08.31", "title": "Преглед на основните теми в старозагорския печат"}
{"url": "http://www.focus-news.net/news/2017/08/31/2430851/gl-komisar-mladen-marinov-kam-momenta-nyamame-danni-da-e-napraven-kontakt-s-blizkite-na-izcheznaliya-v-selo-german-mlad-mazh.html", "text": "Към момента нямаме данни да е направен контакт с близките на изчезналия в село Герман млад мъж. Това каза главният секретар на МВР главен комисар Младен Маринов в предаването „Здравей, България“ по Нова телевизия  .„Цяла нощ колегите работиха. Не можем да говорим много, тъй като в такива случаи може да се каже, че има заложник и лице, на което може с непремерени наши действия да навредим“, отбеляза гл. комисар Маринов. „Родителите са шокирани, труден е контактът с тях. Това е нормално с оглед ситуацията, така че ние продължаваме работата. Цяла нощ екипът работи и днес продължаваме. Към момента нямаме данни да е направен контакт с родителите, близки или приятели на изчезналото момче“, допълни той. „Колегите работят по всички находки, които са иззети от местопрестъплението. За съжаление нямаме свидетели, които да дадат информация какво точно се е случило там. Това, което имаме обективно отразено е, че автомобилът се намира там, наистина паркиран неестествено. Всичко говори за динамика и непредварително планирано паркиране на този автомобил, от там правим извода, че наистина с този човек се е случило нещо, което е против волята му“, обясни гл. комисар Маринов. „Бизнесът, който развива бащата наистина е конфликтен с оглед на това, че и автомобилите, и техниката са изключително скъпи. Той осигурява лизинг на тази техника, което означава ежемесечно изплащане на определени вноски. Наистина има много конфликти, свързани с тази дейност. Естествено изследваме ги като възможна причина за настъпване на това събитие. Предоставил ни е списъка на всички длъжници. Значителна бройка са. Нямаме данни да има сума, която да е в такъв размер, че да предизвика такова деяние“, каза още главният секретар.", "date": "2017.08.31", "title": "Гл. комисар Младен Маринов: Към момента нямаме данни да е направен контакт с близките на изчезналия в село Герман млад мъж"}
{"url": "http://www.focus-news.net/news/2017/08/31/2430852/the-copenhagen-post-daniya-e-na-pat-da-se-prevarne-v-oazis-za-trafikantite-na-zhivotni.html", "text": "Световният фонд за дивата природа (WWF) предупреждава, че в бъдеще Дания може да се превърне в рай за трафикантите на животни, пише столичният вестник The Copenhagen Post.\r\nПриродозащитната организация твърди, че нелегалната индустрия е привлечена от по-малко строгите закони на Дания в сравнение със съседните страни. Контрабандистите на животни получават само една година затвор в Дания, докато в държави като Швеция, Германия и Холандия, наказанието е лишаване от свобода за срок от четири години нагоре. \r\nОстаналите страни от Общността също реагират на подобен тип престъпления със затягане на наказателните мерки. „Но в Дания не се случва нищо и се превърна в слабото звено в борбата срещу този тип престъпни мрежи“, алармира Бо Окснеберг, генерален секретар на WWF за скандивската страна. \r\nВ наши дни бракониерството на животни вече не се случва само в саваните на Африка и джунглите на Борнео. По-рано тази година в зоологическата градина във Франция беше убит рядък бял носорог. От зоопарка в Оденсе, Централна Дания, бяха откраднати четири папагала на стойност около половин милион крони, припомнят от редакцията. Тереза Герова", "date": "2017.08.31", "title": "The Copenhagen Post: Дания е на път да се превърне в оазис за трафикантите на животни"}
{"url": "http://www.focus-news.net/news/2017/08/31/2430853/burgas-dva-muzikalni-proekta-shte-badat-predstaveni-v-ekspo-tsentar-flora.html", "text": "Два музикални проекта ще бъдат представени в Експо център „Флора“, съобщиха от пресцентъра на Община Бургас. Първият от тях – „Kalki’s Family“, е днес от 20.00 часа. Калки е подготвил една романтична изненада за жителите и гостите на Бургас. В Експо център „Флора“ той ще представи един акустично-романтичен концерт с авторски песни, мотиви от Вангелис и подпури от култовия мюзикъл „Jesus Christ Superstar“. Новата му формация „Kalki’s Family“ ще се появи за първи път на сцена. На рояла е неговата съпруга - Мартина Табакова. Калки ще представи и новото издание на албума си „Поглед нагоре“.\r\nВторият концерт ще бъде утре, също от 20.00 часа. Димитър Атанасов и Христо Младенов ще представят на бургазлии „Любимите Български Песни“. На живо публиката ще чуе авторски аранжименти на любимите песни „Уморени крила“ и „Девойко мари хубава“, с които Димитър и Христо изправиха на крака треньорите и публиката в тазгодишното издание на „Гласът на България“. Специален гост на концерта ще бъде друг бургазлия и участник от музикалния формат Кристиан Грънчаров.", "date": "2017.08.31", "title": "Бургас: Два музикални проекта ще бъдат представени в Експо център „Флора“"}
{"url": "http://www.focus-news.net/news/2017/08/31/2430854/plovdiv-zasilena-e-opasnostta-ot-padashti-kamani-po-patishtata-troyan-karnare-krichim-devin-i-asenovgrad-smolyan.html", "text": "Движението по основните направления в Пловдивска област е натоварено, каза за Радио „Фокус“ – Пловдив дежурният в Областно пътно управление. Най-интензивен автомобилен трафик се регистрира по участъка на АМ „Тракия“ в областта, както и по пътя Пловдив - Карлово. През изминалата нощ не са постъпвали сигнали за сериозни пътни произшествия. Засилена опасност от падащи камъни има по пътищата Троян - Кърнаре, Кричим - Девин, Асеновград - Смолян, както и при проходите „Козница“ и „Стражата“. Водачите трябва да шофират внимателно и със съобразена скорост по посочените направления. Започна изграждането на нов мост над река Чинар дере при 19-км на пътя Тополово - Леново - Поройна. Новият мост ще е с дължина 21 м. Ще бъде реконструирано и кръстовището на пътя, както и това по направлението Първомай – Дълбок извор. Към момента преминаването в района на км 19 е забранено, като се очаква строителните дейности да завършат преди началото на зимния сезон. Затворен за движение остава пътят Белица - Загражден - Давидково, в участъка от км 13 до км 18, заради разрушена настилка. Ограничено е преминаването на камиони над 12 тона по пътя Поповица - Болярци, заради намален габарит на пътното платно на мост. Забранено е и движението на камиони с височина над 4 метра през тунелите по пътя Асеновград - Смолян. Обходният маршрут за водачите е през пътя Кричим - Девин.\r\nТони МИХАЙЛОВ", "date": "2017.08.31", "title": "Пловдив: Засилена е опасността от падащи камъни по пътищата Троян - Кърнаре, Кричим - Девин и Асеновград - Смолян"}
{"url": "http://www.focus-news.net/news/2017/08/31/2430855/pazardzhik-praznichna-liturgiya-se-otsluzhva-v-hramovete-v-grada-v-chest-na-polaganeto-chestniya-poyas-na-presveta-bogoroditsa.html", "text": "Празнична света литургия по повод Полагането на честния пояс на Пресвета Богородица, както и честване на паметта на Светците Киприан и Генадий се отслужва в православните храмове в Пазарджик, предаде репортер на Радио „Фокус“ – Пазарджик. Църквата отдава почит на запазения честен пояс на Божията майка. Освен дрехата на пресвета Богородица, между останалите вещи се запазил и нейният пояс, който след Успението ѝ бил поверен по поръка от самата нея на апостол Тома, а после бил предаван между вярващите по наследство един на друг. Смята се, че той има чудодейна сила. Легенда разказва как Византийската императрица Зоя, съпруга на император Лъв Философ, след като дълго време страдала от душевна болест, получила веднъж насън откровение, че незабавно ще оздравее, ако на нея бъде възложен поясът на пресвета Богородица. Сам патриархът прострял пояса над болната царица и тя веднага оздравяла. След това честният пояс тържествено бил положен отново в ковчега, в който по-рано се съхранявал. В днешни яден отдаваме почит и на живота и делата на Свети Киприан и Свети Генадий.\r\nАлбена ЖИЛЕКОВА", "date": "2017.08.31", "title": "Пазарджик: Празнична литургия се отслужва в храмовете в града в чест на Полагането честния пояс на Пресвета Богородица"}
{"url": "http://www.focus-news.net/news/2017/08/31/2430856/veliko-tarnovo-obshtinskiyat-savet-shte-reshava-dali-da-se-dofinansira-humanitarna-gimnaziya-s-35-000-leva-za-novata-uchebna-godina.html", "text": "Общинският съвет ще решава дали да се дофинансира Хуманитарна гимназия с 35 000 лева за новата учебна година. Точката е включена в дневния ред на Общински съвет, което ще се проведе днес. Сесията ще започне с шест питания към кмета на Велико Търново Даниел Панов. Те засягат изграждането парк „България в миниатюри“, изграждане на пряк път между кварталите „Картала“ и „Варуша“, собствеността и състоянието на мелницата в село Леденик, системно нарушаване на обществения ред в село Ветринци, поставянето на скулптура на лъв пред паметника на Васил Левски в центъра на града и предстоящи промени в Закона за местни данъци и такси. В дневния ред е включено и гласуване за намаляване броя на общинските жилища в региона.", "date": "2017.08.31", "title": "Велико Търново: Общинският съвет ще решава дали да се дофинансира Хуманитарна гимназия с 35 000 лева за новата учебна година"}
{"url": "http://www.focus-news.net/news/2017/08/31/2430857/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Двамата управители на хижа „Вихрен“ като викачите в механите се „бият“ за туристи“. Друго заглавие е „Кравеферма до детската градина в село Зелен дол разнася смрад и рояци мухи, собственикът складира бали в общинския имот, трупа тора на асфалта“. В статията пише още, че има купища тор и от двете страни на пътя. В ежедневника има и статия за това, че старши експертът по природни науки Св. Солачка е напуснала Регионалното управление по образование в Благоевград, след което е станала заместник-директор в Националната хуманитарна гимназия. Друго заглавие от ежедневника е „Обвиненият за пожара над Кресна пастир е на трудов договор към фондация „Дивата флора и фауна“, твърди че е невинен“. Друга статия е за това, че бизнесмен, баща на общински съветник от Дупница, е заловен да шофира с 1.35 промила алкохол. В изданието има публикувано интервю с първия директор на „Почивно дело“ - Банско Михаил Белчински.\r\nВодещо заглавие на вестник „Вяра“ е „Служител на ГКПП-Гюешево заснет да иска 20 евро за кафе от чужденец с думите: Тук си има традиции“. Още едно заглавие от страниците на ежедневника е „Параклисът на св. Иван Рилски в Раждавица пред срутване, майката на близнаци Изабелла Никифорова: Хората станаха безбожни“. Друга статия от изданието касае това, че 2 дни жителите на квартал „Самоково“ са останали без вода, заради гръмнала тръба.", "date": "2017.08.31", "title": "Преглед на основните теми в благоевградския печат"}
{"url": "http://www.focus-news.net/news/2017/08/31/2430858/plovdiv-vodopodavaneto-na-teritoriyata-na-asenovgrad-e-vremenno-narusheno-zaradi-montazhni-deynosti.html", "text": "Водоподаването на територията на град Асеновград е временно нарушено заради монтажни дейности. Това съобщиха за Радио „Фокус“ – Пловдив от отдел „Връзки с обществеността“ на Община Асеновград. ВиК - Асеновград ще извърши монтаж на четири спирателни крана за времето до 16.00 часа днес. Първият, който се намира на колелото на Общинския пазар, се поставя във връзка с изпълнение на Водния проект на Асеновград. Останалите нови три спирателни крана ще бъдат монтирани по планови ремонти на водоснабдителното дружество. Те ще бъдат поставени на улиците „Стою Шишков”, „Росица”, „Цар Иван Шишман” и „Дружба”. От ВиК - Асеновград са изразили готовност да реагират незабавно при възникнали аварии и водоподаването към гражданите да бъде възстановено максимално бързо.\r\nТони МИХАЙЛОВ", "date": "2017.08.31", "title": "Пловдив: Водоподаването на територията на Асеновград е временно нарушено заради монтажни дейности"}
{"url": "http://www.focus-news.net/news/2017/08/31/2430859/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението в участък от пътя между областния център и връх Шипка. Нека водачите карат с повишено внимание в отсечката от км 164+120 до км 164+180. В района е поставена необходимата сигнализация, съобщиха за Радио „Фокус” – Велико Търново от Областно пътно управление - Габрово. Условията за пътуване в Габровска област са нормални. Настилките са сухи, трафикът – интензивен. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до края на месеца.\r\nЛуиза ТРАНЧЕВА", "date": "2017.08.31", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2017/08/31/2430860/sdruzhenie-balgarski-veganski-sayuz-organizira-natsionalen-protest-sreshtu-kozhoderskata-industriya.html", "text": "Сдружение „Български вегански съюз“ организира национален протест срещу кожодерската индустрия, съобщиха от сдружението.  Протестът ще се проведе от 12:00 до 14:30 пред Министерство на земеделието и храните (бул. „Христо Ботев“ 55),  заради скандалната според сдружението поправка на \"наредба 2\", имаща за цел да включи американската норка - инванзивен вид представляващ заплаха за населението на Република България. Тя е включена в Глобалната база данни с инванзивни видове към IUCN. Европейският център за превенция и контрол на болести в Стокхолм означава норките като гостоприемник и разпространител на вируси, H3N2, H10N4 and H5N1 и др. \r\nВ подкрепа на протеста във Виена е организиран марш, завършващ до българското посолство.  Във Лондон, Рим и Букурещ също се подготвят акции пред българските посолства срещу Кожодерската индустрия с искания към държавата да наложи тотална забрана на кожодерството в Република България.", "date": "2017.08.31", "title": "Сдружение „Български вегански съюз“ организира национален протест срещу кожодерската индустрия"}
{"url": "http://www.focus-news.net/news/2017/08/31/2430861/kurir-sarbiya-prezidentite-na-sarbiya-i-kosovo-pristigat-v-bryuksel-za-neformalna-sreshta-s-federika-mogerini.html", "text": "В четвъртък президентът на Сърбия Александър Вучич и косовският му колега Хашим Тачи ще се срещнат в Брюксел, за да стартират подготовка за „нова фаза на диалога“ между Белград и Сърбия, припомня белградското издание Kurir. \r\nДвамата лидери ще обсъдят прилагането на споразуменията, постигнати между двете страни в спора до този момент, на неформална среща, на която ще присъства и Федерика Могерини - Върховен представител на Европейския съюз по въпросите на външните работи и политиката на сигурност.\r\nГоворителят на Европейската комисия Мая Кочиянчич съобщи, че в Брюксел лидерите на Сърбия и Косово ще обменят мнения относно продължаването на диалога за нормализиране на отношенията между Белград и Прищина, като се има предвид споразумението от юли за началото на подготовката на нова фаза на диалога.\r\n„Върховният представител Федерика Могерини ще бъде домакин на неофициална среща между сръбския президент Александър Вучич и косовския президент Хашим Тачи. Лидерите на Сърбия и Косово Александър Вучич и Хашим Тачи ще обменят мнения относно продължаването на диалога за нормализиране на отношенията, като се има предвид споразумението от юли, когато бе договорено началото на подготовката на новата фаза на диалога. Тази работа продължава и срещата им трябва да се разглежда в този контекст“, подчерта Кочиянчич. \r\nВучич и Тачи проведоха неофициални разговори с Могерини преди повече от месец, а официалният последен кръг на диалога между Белград и Прищина на политическо равнище се състоя в началото на февруари.\r\n„Върховният представител и двамата президенти ще обсъдят изпълнението на споразуменията, постигнати досега в диалога\", се казва в съобщение от Европейската комисия.\r\nМеждувременно в Сърбия бяха проведени президентски избори, а в Косово – парламентарни, и бе обявено, че диалогът ще продължи на ниво държавни глави. Тереза Герова", "date": "2017.08.31", "title": "Kurir (Сърбия): Президентите на Сърбия и Косово пристигат в Брюксел за неформална среща с Федерика Могерини"}
{"url": "http://www.focus-news.net/news/2017/08/31/2430862/pregled-na-osnovnite-temi-vav-velikotarnovskiya-pechat.html", "text": "„Красимир Вълчев, министър на образованието: „До 15 г. оставаме без учители, ако сега не вземем мерки“ е заглавие от първа страница на областния всекидневник „Янтра Днес”. Недостигът на преподаватели за тази учебна година ще бъде преодолян, но проблемът остава и той ще се задълбочава в следващите между 5 и 15 години. Липсват учители по математика, природни науки, информатика и английски език. „20 даровити, но бедни деца откриват учебната година в училището в Русаля“ е друго заглавие от днешното издание. 20 даровити деца от социално слаби семейства в страната откриват учебната година в Частното училище „Димитър Екимов“ в Русаля, съобщи Анмари Димитрова, управител на учебното заведение. Тъй като обучението със застъпени часове по изкуства като музика, театър, танци и рисуване, на талантите е безплатно, издръжката се осигурява от дарения и проекти. „Даниел Панов представи Велико Търново пред световна туристическа компания“, пише още вестникът. Кметът на Велико Търново Даниел Панов представи потенциала на старопрестолния град и региона пред световна туристическа компания. Пред Питър Фанкхаузер – главен изпълнителен директор на реномирания туроператор, Даниел Панов направи презентация на старата столица и очерта перспективите за по-силно развитие на културния туризъм. „Раниха 18-годишен при среднощна стрелба във Велико Търново“ е новина от криминалната хроника. На страниците на вестника е поместена и статия, разказваща за детска ясла „Слънце“ във Велико Търново. „Каратист гръмна в главата 19-годишен при нощен екшън в старата столица“ е заглавие от другия областен ежедневник „Борба“. 31-годишен ММА боец е арестуван вчера около 6 часа сутринта във В. Търново за прострелване в главата няколко часа по-рано на 19-годишен младеж. Каратистът Мартин бил мъртво пиян и се шляел по улиците на кв. „Зона Б“. „Делчо Иванов от Поликраище създаде най-добрия български сорт пъпеши“ е друга тема от всекидневника. През октомври ще представи „Лидер“ на изложение в съседна Румъния. Делчо Иванов от Поликраище създаде най-добрия сорт пъпеши у нас, който неслучайно носи името „Лидер“. Той е дело на дългогодишния труд на селекционера и е официално признат. Повече информация за плодовете и тяхното представяне ще намерите във вестника. „Газова бутилка обгори дядо Йордан в Долна Оряховица“, пише още ежедневникът. Пореден нелеп инцидент с газова бутилка прати 78-годишен от Долна Оряховица с обгорели ръце и крака и болница. Инцидентът станал вчера около 11.00 часа в къщата на дядо Йордан. На страниците на днешното издание е поместен и материал, разказващ за новите общински жилища във Велико Търново.", "date": "2017.08.31", "title": "Преглед на основните теми във великотърновския печат"}
{"url": "http://www.focus-news.net/news/2017/08/31/2430863/ivan-stoyanov-zam-oblasten-upravitel-na-blagoevgrad-todor-aleksandrov-e-edin-ot-nay-znachimite-vodachi-na-vmoro-v-istoriyata-na-organizatsiyata.html", "text": "Тодор Александров е един от най-значимите водачи на ВМОРО в началото на ХХ век и като цяло в историята на организацията. Това каза пред Радио „Фокус“ - Пирин Иван Стоянов, историк и зам. областен управител на Благоевград. „Може би след нейните основатели – д-р Татарчев, Дамян Груев, Христо Батарджиев, Андон Тодоров, Иван Хаджиниколов, след това ако добавим към тях Гоце Делчев, Борис Сарафов, които създадоха и издигнаха ВМРО, може би след тях Тодор Александров е най-значителният, а може би и най-известният водач на организацията като цяло в Европа и света“, коментира той. Стоянов посочи, че Тодор Александров е роден в махалата „Ново село“ на град Щип на 4 март 1881 година в семейството на Александър Попорушев, който е просветен деец в Скопската околия. Според Иван Стоянов като малък Тодор Александров учи в родния си град, след това в Радовиш и завършва българското мъжко педагогическо училище в град Скопие през 1878 година. Историкът обясни, че като ученик в училището, Александров е посветен от своя учител Христо Матов в революционното дело и след като завършва, работи като учител известно време в Кочан, Виница, Кратово, но заради участието си във ВМРО, в началото на 1903 година, е арестуван от османските власти и е осъден на 5 години затвор, от които излежава една и през 1904 година е освободен след голямата амнистия на участниците в Илинденско-Преображенското въстание. „Назначен е за главен учител в Щип и е избран за член на околийското ръководство на ВМРО. След последвали разкрития на комитетската мрежа в Щипско, той отново е набелязан за арестуване в Щипско и преминава в нелегалност, като отдава цялата си сила и енергия за делото на организацията“, каза още Иван Стоянов.\r\nНатали СТЕФАНОВА", "date": "2017.08.31", "title": "Иван Стоянов, зам. областен управител на Благоевград: Тодор Александров е един от най-значимите водачи на ВМОРО в историята на организацията"}
{"url": "http://www.focus-news.net/news/2017/08/31/2430864/sofiyazapochvat-obrabotki-sreshtu-karlezhi-i-grizachi-v-zeleni-ploshti.html", "text": "От 31 август започва поредната обработка срещу кърлежи и гризачи в зелените площи на София, съобщиха от пресцентъра на Столична община. Ще бъдат обработени зелени площи по паркове, градски градини, зелени ивици на транспортни обекти и междублокови пространства. Екипите, ангажирани с дейността, работят по график рано сутрин при благоприятни атмосферни условия при сухо време. Ще се работи поетапно в Борисова градина, парк „Лебед“, градина църква „Св.Георги“, градина „Майчин дом“ и „Алжир“ и други. \r\nКонтролът на дейността се извършва от РЗИ – София и дирекция „Зелена система“.", "date": "2017.08.31", "title": "София:Започват обработки срещу кърлежи и гризачи в зелени площи"}
{"url": "http://www.focus-news.net/news/2017/08/31/2430865/vratsa-79-godishen-mazh-e-stanal-zhertva-na-telefonna-izmama-sas-sumata-ot-2-800-lv.html", "text": "79-годишен мъж е станал жертва на телефонна измама със сумата от 2 800 лв. Това съобщиха от ОДМВР - Враца. Вчера, в 13.56 часа, в РУ - Враца е получено съобщение от 79-годишен жител на гр. Враца, който е заявил, че за времето от 12.15 часа до 12.55 часа лице с инициали Н. Л. се е обадил на стационарния му телефон се е представило за служител на МВР. Мнимият служите на МВР е казал, че участва в полицейска операция за залавяне на телефонни измамници, като за целта трябва да представи наличните си парични средства. Тъжителя хвърлил през балкона на жилището си сумата от 2 800 лв. По случая в РУ - Враца е образувано ДП.", "date": "2017.08.31", "title": "Враца: 79-годишен мъж е станал жертва на телефонна измама със сумата от 2 800 лв."}
{"url": "http://www.focus-news.net/news/2017/08/31/2430866/fokus-makedoniya-gratskiyat-vanshen-ministar-pristiga-v-skopie-za-sreshta-s-politicheskite-lideri.html", "text": "Министърът на външните работи на Гърция Никос Кодзиас пристига в четвъртък на посещение в Македония, припомня македонското електронно издание „Фокус“ .\r\nОсвен с македонския си колега Никола Димитров, в Скопие първият дипломат на Атина ще проведе срещи с министър-председателя Зоран Заев и с вицепремиера Буяр Османи, с президента Георги Иванов и с представители на партиите в парламента. \r\nАкцент при посещението на Кодзиас ще бъдат мерките за изграждане на доверие. Спорът за името не е на дневен ред. \r\nСъгласно разпространените медийни доклади, гръцкият външен министър няма да кацне със самолет на летище „Александър Велики“ в Скопие. Той ще пристигне в Македония с автомобил, и както шеговито отбелязват медиите – Кодзиас ще трябва да пътува по магистрала „Александър Велики“. Тереза Герова", "date": "2017.08.31", "title": "„Фокус“ (Македония): Гръцкият външен министър пристига в Скопие за среща с политическите лидери"}
{"url": "http://www.focus-news.net/news/2017/08/31/2430867/shumen-s-teatralna-postanovka-i-blagotvoritelna-izlozhba-shte-bade-zakrita-lyatnata-rabotilnitsa-za-izkustva-v-regionalna-biblioteka-stiliyan-chilingirov.html", "text": "С театрална постановка и благотворителна изложба ще бъде закрита лятната работилница за изкуства в Регионална библиотека \"Стилиян Чилингиров\". Това съобщиха от детския отдел на културната институция. Проявата ще се състои днес. Началото е от 10.00 часа във фойето на втори етаж с премиерата на постановката „Ако бях голям“, в изпълнение на децата от театралното ателие, с ръководител Стилиян Стоянов. След това пред Детски отдел ще има богата танцово-музикална забава, благотворителна изложба базар и празнична почерпка за всички участници и гости на празника.", "date": "2017.08.31", "title": "Шумен: С театрална постановка и благотворителна изложба ще бъде закрита лятната работилница за изкуства в Регионална библиотека \"Стилиян Чилингиров\""}
{"url": "http://www.focus-news.net/news/2017/08/31/2430868/vatan-silen-vzriv-raztarsi-tazi-sutrin-turskiya-grad-izmir-saobshtava-se-za-shestima-postradali.html", "text": "Страхотен взрив разтърси тази сутрин към 07.40 ч. третия по големина турски град Измир, съобщава електронното издание на вестник „Ватан”. Установено е, че причината е поставена бомба в контейнер за отпадъци. Тя е избухнала по време на преминаване на служебен автобус. Стана известно, че в него са се намирали малко  пътници. Съобщава се за шестима пострадали. От публикуваните снимки се вижда, че автобусът е със сериозни поражения. В района са изпратени много медицински и полицейски екипи, посочва още изданието. Георги Димов", "date": "2017.08.31", "title": "„Ватан”: Силен взрив разтърси тази сутрин турския град Измир, съобщава се за шестима пострадали"}
{"url": "http://www.focus-news.net/news/2017/08/31/2430869/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-mezhdu-natsionalnite-otbori-na-balgariya-i-shvetsiya.html", "text": "Въвежда се организация на движението за провеждане на футболна среща между националните отбори на България и Швеция. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nОт 8.00 до 24.00 часа днес: на моста пред Национален стадион „Васил Левски” и на ул. „Ген. Гурко”, между бул. „Васил Левски” и бул. „Евлоги и Христо Георгиеви”, с изключение на местата в режим на платено паркиране „служебен абонамент”. \r\nОт 20.00 часа днес до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко”, между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви”, между пл. „Орлов мост” и бул. „Черни връх”; \r\n- бул. „Драган Цанков”, между бул. „Евлоги и Христо Георгиеви” и бул. „П. К. Яворов”. \r\nОт 18.00 часа днес до приключване на мача да промени частично маршрута на автобусна линия №75, като се скъсява маршрута ѝ до Военна академия.", "date": "2017.08.31", "title": "София: Въвежда се организация на движението за провеждане на футболна среща между националните отбори на България и Швеция"}
{"url": "http://www.focus-news.net/news/2017/08/31/2430870/vidin-lek-avtomobil-e-izgoryal-pri-pozhar-v-selo-drenovets.html", "text": "Лек автомобил е изгорял при пожар в село Дреновец. Това съобщиха от ОДМВР - Видин. В 4.18 часа тази сутрин е получен сигнал за пожар в лек автомобил, паркиран до къща в село Дреновец. Огънят унищожил колата и засегнал прозорец и част от мазилката на къщата. Причината е късо съединение. Екип с един автомобил на РС ПБЗН - Белоградчик е потушил пожара.", "date": "2017.08.31", "title": "Видин: Лек автомобил е изгорял при пожар в село Дреновец"}
{"url": "http://www.focus-news.net/news/2017/08/31/2430871/blagoevgrad-priklyuchi-vtoriyat-krag-ot-5-iya-mezhdunaroden-detski-futbolen-turnir-kupite-na-obshtina-blagoevgrad.html", "text": "Динамични мачове предложиха отборите участващи във футболния турнир „Купите на Община Благоевград“, които се играха на 30 август в Благоевград. Това съобщиха от пресцентъра на Община Благоевград. Малките таланти демонстрираха изключителен спортен хъс във II-рия кръг на съревнованието. И в двете възрастови групи, набор 2003 и 2004, футболистите играха оспорвано и търсеха победата до последния съдийски сигнал. Макар спортменската игра на състезателите в двубоите бяха показани няколко картона, както жълти, така и черврени, не липсваха и дузпи, които бяха реализирани с брилянтени изпълнения.\r\nРезултатите от двубоите играни във II-рия кръг са следните:\r\nНабор 2003: \r\nФК „Цървена звезда“ – ПФК „Славия“ 6:0\r\nАКС „Войводина“ – ФА „ДИТ“ 2:1\r\nГНК „Динамо Загреб“ – ОФК „Пирин“ 5:0\r\nФК „Тампа Брашов“ – ПФК „Левски“ 2:0\r\nФА „ДИТ“ – ПФК „Славия“ 1:0 \r\nАКС „Войводина“ - ФК „Цървена звезда“ 1:0\r\nНабор 2004 \r\nФК „Цървена звезда“ – ПФК „Славия“ 2:0 \r\nАКС „Войводина“ – ФА „ДИТ“ 1:1\r\nГНК „Динамо Загреб“ – ОФК „Пирин“ 4:0\r\nФК „Апоел“ – ПФК „Левски“ 1:3 \r\nФА „ДИТ“ – ПФК „Славия“ 1:1\r\nАКС „Войводина“ - ФК „Цървена звезда“ 1:2\r\nСлед изиграните двубои от II-ри кръг, според регламента, бяха определени срещите, които ще се играят днес, в елиминационната фаза на турнира. На футболните игрища в село Рилци от 09.00 часа ще се срещнат отборите на ОФК „Пирин – ПФК „Славия“. В 10.30 ще се изправят един срещу друг съставите на ФК „Тампа Брашов“ и ФА „ДИТ“ набор 2003 година. В същото време на съседния терен в сблъсък ще влязат футболистите на ФК „Апоел“ - ПФК „Славия“, а след тях излизат тимовете ОФК „Пирин“ - ФА „ДИТ“ набор 2004. \r\nВечерните двубои в село Рилци са два. Първият е с начален час 17.00 между ГНК „Динамо Загреб“ и ФК „Цървена звезда“. Вторият мач е от 18.30, когато ще се срещнат футболните таланти на ПФК „Левски“ и АКС „Войводина“. И четирите отбора са набор 2003. \r\nНа стадион „Христо Ботев“ от 17.00 часа ще играят ГНК „Динамо Загреб“- АКС „Войводина“ набор 2004. След тази среща от 18.30 часа за победа излизат връстниците им от отборите на ПФК „Левски“ и ФК „Цървена звезда“. \r\nФиналните срещи ще бъдат ясни след изиграване на двубоите в елиминационната фаза. Те ще бъдат играни на 1 септември, когато ще е и церемонията по награждаването и закриване на турнира.", "date": "2017.08.31", "title": "Благоевград: Приключи вторият кръг от 5-ия международен детски футболен турнир „Купите на Община Благоевград“"}
{"url": "http://www.focus-news.net/news/2017/08/31/2430872/hurriyet-eksploziyata-v-izmir-e-izbuhnala-pri-preminavaneto-na-avtobus-sas-zatvornitsi.html", "text": "Експлозията, която разтърси тази сутрин турския град Измир, е избухнала при преминаване на автобус със затворници, съобщава вестник Hurriyet.\r\nИнцидентът се е случил в луксозен квартал на Измир. На място са изпратени голям контингент спецсили и медицински екипи.\r\nМедиите съобщават за шестима пострадали.\r\nКъм момента не се привеждат други подробности за произшествието. Тереза Герова", "date": "2017.08.31", "title": "Hurriyet: Експлозията в Измир е избухнала при преминаването на автобус със затворници"}
{"url": "http://www.focus-news.net/news/2017/08/31/2430873/evrodeputatat-petar-kurumbashev-v-razgovorite-s-makron-ima-otstaplenie-ot-natsionalniya-ni-interes.html", "text": "„Какво поражение сме нанесли на тези, с които сме преговаряли и какъв триумф сме постигнали в нашите разговори във външната ни политика? Интересно е какво е постигнато в разговорите с Макрон. Там по-скоро видяхме отстъпление от националния ни интерес по отношение на директивата за командированите работници“. Това заяви евродепутатът от БСП/ПЕС Петър Курумбашев в сутрешния блок на Бтв, съобщиха от пресцентъра на НС на БСП. „Не смятам, че ние трябва да отстъпваме и срокът, който в момента е 3 години за командировани работници, трябва да се намалява“, допълни той. Според него това е мярка, която защитава определени национални пазари – в случая на Франция, и очевидно ограничава едно основно правило в ЕС – свободното движение на хора, стоки и услуги. Евродепутатът обясни, че Макрон е подложен на много сериозен вътрешно-политически натиск и се опитва да решава проблеми на Франция чрез правото на ЕС. Курумбашев подчерта, че предложението не е в интерес на редица държави, включително и България. „Аз съм единственият български евродепутат, който е член на комисията по транспорт и туризъм. Заплащането на българските международни шофьори отдавна се е изравнило с останалите, защото пазарът е един“, каза още той. Българският евродепутат обърна внимание на мантрата, която непрекъснато се повтаря: „Едно и също заплащане, за една и съща работа“. „Можем да попитаме защо международни вериги в България за същата работа не плащат същите пари, като в Австрия или Франция? Защо тези вериги имат оборот над милиард, а плащат данъци, колкото за „Бог да прости“?“, попита той. Курумбашев зададе и въпроса, ако Макрон е толкова загрижен за българските работници във Франция, защо не се загрижи френските работодатели в България да плащат същите заплати, каквито плащат на запад. „Ако един български работник тук получава 1000 евро, а не 700 лв., той въобще няма да има желание за емигрира“, допълни той. По неговите думи Франция, Германия и Австрия имат промени в своето национално законодателство, които са в посока на разваляне на общия пазар. Като пример посочи изисквания да има агент във всяка държава, договорът да е преведен на всеки език. „Един шофьор трябва да пътува с четири асистенти, които да му превеждат договорите. Друго изискване е да не се спи в кабините, но има оплакване от наши превозвачи, че над 200% са нараснали застрахователните искания поради грабежи“, уточни евродепутатът.\r\nПетър Курумбашев коментира и предложението - ако ние подкрепим Франция за командированите работници, те да ни подкрепят за Шенген. „Ние или сме изпълнили изискванията, или не. България от 5 години е изпълнила изискванията за Шенген и не мисля, че този въпрос, както и въпросът за приемане на България в еврозоната, трябва да бъдат обвързани с конкретни вътрешно-политически интереси на една или друга страна-членка“, категоричен е той. Според него от посещението на Макрон сме си издействали няколко снимки на морето. „Много внимателно ще следя как ще гласува България, като страна в Съвета на ЕС. Да бъде категорично изваден транспортният сектор от тази директива“, каза още Курумбашев.\r\nПо повод изминалите 100 дни на правителството, евродепутатът от левицата заяви, че „Борисов-3“ не се различава от предишните две, като правителство на статуквото. „Не се правят сериозни промени в сфери, в които трябва да има реформи. Съжалявам за това, защото в кабинета има много хора с опит“, каза още Петър Курумбашев.", "date": "2017.08.31", "title": "Евродепутатът Петър Курумбашев: В разговорите с Макрон има отстъпление от националния ни интерес"}
{"url": "http://www.focus-news.net/news/2017/08/31/2430874/kyustendil-prodalzhavat-kratkovremennite-remonti-v-uchastak-ot-avtomagistrala-struma-pri-kilometar-47.html", "text": "Продължават кратковременните ремонти в участък от автомагистрала „Струма” при километър 47. Това съобщи за Радио „Фокус” – Кюстендил дежурният в Областно пътно управление – Кюстендил. Участъкът в ремонт се регулира от служители на „Пътна полиция”. Крайният срок за приключване на дейностите е 31 август. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до края на месец август. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 31 август. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.08.31", "title": "Кюстендил: Продължават кратковременните ремонти в участък от автомагистрала „Струма” при километър 47"}
{"url": "http://www.focus-news.net/news/2017/08/31/2430875/pregled-na-osnovnite-temi-v-shumenskiya-pechat.html", "text": "„Монтират нови модерни автобусни спирки в Шумен“ е водещото заглавие във вестник „Шуменска заря“. Една спирка ще бъде поставена на кръстовището до Томбул джамия срещу бензиностанцията. Досега такава там е нямало. За това са настоявали възрастните хора от пенсионерски клуб 7 на ул. „Съединение”. „Съдът отсъди 13 години затвор за касапина, разфасовал жена си с моторна резачка“ е акцент от стр. 2 в броя. Вчера Шуменският окръжен съд в рамките на един ден разгледа делото и произнесе присъда за 46-годишния Стефан Радославов, който през август миналата година уби и след това, за да скрие престъплението си, разфасова с моторна резачка Галина Димитрова, с която живеел на семейни начала. „Втори опит на прокуратурата да осъди бившия шеф на „Напоителни системи“ в Шумен Юлиян Вълчев“, пише вестникът. Ръководителят на хидротехнически район в „Напоителни системи“ в Шумен Юлиян Вълчев е предаден на съд с обвинителен акт на Окръжната прокуратура в Шумен с три обвинения, съобщиха от пресцентъра на Варненската апелативна прокуратура. „Само едно мнение против се чу по време на общественото обсъждане в КЕВР на бизнес плана на В и К – Шумен“ е заглавие от стр.3 в броя. Насроченото от КЕВР за вчера обществено обсъждане на бизнес плана на В и К – Шумен беше излъчено на живо на интернет страницата на комисията. Около 20 - 25 минути продължи дискусията. „70 000 мюсюлмани в Шуменско ще празнуват Курбан байрам“, съобщава ежедневникът. Утре в Томбул джамия ще се съберат мюсюлмани от цялата област Шумен, за да отпразнуват първия ден на Курбан байрам. „С празник закриват Детската работилница за изкуство в библиотеката“, информира всекидневникът. Празничната програма ще започне от 10.00 часа с представяне на спектакъла „Ако бях голям”, подготвен по едноименната книжка на Ева Яниковска от участниците в театралното ателие на работилницата. „Ансамбъл „Мадара“ се завърна от успешно турне в Португалия“, пише изданието. За изкуството, което демонстрира ансамбъл „Мадара“, Анета Мутафчиева бе поздравена от кмета на Фаро Роджерио Балеу. „Дни на руската култура в Шумен“ е акцент от стр.5. От 17.30 часа в Регионалната библиотека „Стилиян Чилингеров“ шуменци ще могат да се докоснат до творчеството на гостуващите автори, художници и фотографи от Русия.", "date": "2017.08.31", "title": "Преглед на основните теми в шуменския печат"}
{"url": "http://www.focus-news.net/news/2017/08/31/2430876/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала на София „Св. Вмца Неделя”, след редовната Света Литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2017.08.31", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/08/31/2430877/varna-navarshvat-se-43-godini-ot-obyavyavaneto-na-valchi-dol-za-grad.html", "text": "Тази година се навършват 43 години от обявяването на Вълчи дол за град. Това съобщиха от Община Вълчи дол. Откриването на музейна сбирка – град Вълчи дол е днес от 18.00 часа ще постави началото на тържествата. Освен богата фолклорна програма, жителите и гостите на град Вълчи дол ще могат да видят и изложение на местни занаяти и да разгледат експонатите в музейната сбирка.\r\nПразничен ден ще бъде и 2 септември, който ще ни предложи разнообразна програма от спортни и музикални мероприятия. От 9.30 часа започват традиционните „народни борби”, организирани в чест на почетния гражданин на град Вълчи дол – Петко Сираков. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. Общинският фолклорен празник започва два часа по-късно. В него ще вземат участие самодейни състави от всички читалища от общината. Вечерната програма ще започне в 19.00 часа. Професионален фолклорен ансамбъл „Добруджа”, певецът Лазар и поп-фолк звездата Анелия ще предложат на зрителите незабравимо шоу и емоции.", "date": "2017.08.31", "title": "Варна: Навършват се 43 години от обявяването на Вълчи дол за град"}
{"url": "http://www.focus-news.net/news/2017/08/31/2430878/the-local-ayfelovata-kula-shte-potane-v-tamnina-do-oktomvri.html", "text": "Един от най-известните паметници в света – Айфеловата кула в Париж, ще потъне в тъмнина през следващия месец, съобщава вестник The Local във френската си редакция.\r\nФарът на върха на кулата, който осветява близо две десетилетия небето над френската столица, ще бъде подложен на ремонт, който ще продължи до октомври, става ясно от съобщение, публикувано на уебсайта на световноизвестния паметник.\r\nЛъчът, който свети на 80 км, бе пуснат на 31 декември 1999 г. за посрещането на новото хилядолетие. Тереза Герова", "date": "2017.08.31", "title": "The Local: Айфеловата кула ще потъне в тъмнина до октомври"}
{"url": "http://www.focus-news.net/news/2017/08/31/2430879/smolyan-udalzhen-e-srokat-za-remontni-deynosti-po-patya-padina-nedelino-startsevo-ogranicheno-e-dvizhenieto-na-avtomobili-zaradi-izgrazhdane-na-most-nad-reka-nedelinska.html", "text": "Нормално проходими са пътищата в Смолянска област, съобщиха за Радио „Фокус“ – Смолян от Областно пътно управление. До 25 септември е удължен срокът за ремонтни дейности  по направление Падина – Неделино – Старцево, ограничено е движението на автомобили заради изграждане на мост над река Неделинска Движението е пренасочено  по обходни маршрути по уличната мрежа на град Неделино. Товарният трафик и транзитно преминаващите автомобили се насочват по ул. „Напредък“ в град Неделино и отново се включват по главния път. Движението на МПС в пътен участък в село Борино се осъществява в едната пътна лента с изчакване поради  срутване на стена от каменна зидария в дясна лента. Срокът на ремонтните дейности е удължен до 13 септември. По направления Доспат-Девин и Леска – Стоянов мост се изсичат  храсти и се косят тревни площи. Движението в тези участъци да се извършва с повишено внимание в свободната лента, съобразно създадената организация на движение. Срокът е до 1 септември 2017 г. До края на месеца ще се почистват пътни окопи, свлачища и срутища по направление Стойките-Девин. Движението се осъществява с повишено внимание в свободната лента, съобразно създадената организация на движение. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян - Средногорци, Тешел-Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението  на МПС над 3.5 т през прохода „Пампорово”, а по направление Арда-Горна Арда е забранено движението на МПС над 10 т, поради пропадане и стесняване на една от пътните ленти. Заради планинския релеф на региона в цялата област има опасност от падащи камъни по пътните настилки по всички направления.\r\nДаниела БОЙКОВА", "date": "2017.08.31", "title": "Смолян: Удължен е срокът за ремонтни дейности по пътя Падина – Неделино – Старцево, ограничено е движението на автомобили заради изграждане на мост над река Неделинска"}
{"url": "http://www.focus-news.net/news/2017/08/31/2430880/pazardzhik-na-teritoriyata-na-obshtina-velingrad-predstoi-dezakarizatsiya-na-zelenite-trevni-ploshti-i-rechnite-korita.html", "text": "На територията на община Велинград предстои дезакаризация на зелените тревни площи и речните корита във връзка с летния сезон и увеличаването на популацията на комари, бълхи и кърлежи. Това съобщи за Радио „Фокус“ – Пазарджик Бояна Кирилова, експерт в Община Велинград. При благоприятни метеорологични условия, третирането на тревните площи ще се извърши днес и утре по предварително изготвен график. „В случай на неблагоприятна метеорологична обстановка, графикът ще се измести. Третирането ще се извърши в късните часове на денонощието – след 22.30 часа“, уточни Кирилова. Общинска администрация Велинград призовава жителите и гостите на града да не пускат деца на детските площадки и да не влизат в тревните площи. „Във всеки обработен терен или обект ще се поставят указатели табели“, добави Кирилова.\r\nАлбена ЖИЛЕКОВА", "date": "2017.08.31", "title": "Пазарджик: На територията на община Велинград предстои дезакаризация на зелените тревни площи и речните корита"}
{"url": "http://www.focus-news.net/news/2017/08/31/2430881/kyustendil-obshtinskiyat-savet-shte-razgleda-otcheti-za-izpalnenieto-na-byudzheta-na-obshtinata-i-sastoyanieto-na-obshtinskiya-dalg.html", "text": "Общинският съвет в Кюстендил ще разгледа отчети за изпълнението на бюджета и състоянието на общинския дълг. Това съобщи за Радио „Фокус” – Кюстендил Михаела Крумова, председател на Общинския съвет. Заседанието ще се проведе от 14.00 часа в залата на Община Кюстендил. Сред точките в дневния ред е информация за изпълнението на бюджета за първите 6 месеца на 2017 година и състоянието на общинският дълг на Община Кюстендил. Включени са годишни отчети за 2016 година, както и предложение за актуализация на тригодишната прогноза за местни дейности. Съветниците ще разгледат въпроси, свързани с подпомагане изграждането на православни храмове, включване на училища в списъка със средищни учебни заведения, асфалтиране на улици, вътрешни компенсирани промени по бюджета. Като извънредна докладна записка е включено предложението за депониране на битовите отпадъци от Община Кюстендил в регионалното депо на Луковит.\r\nВенцеслав ИЛЧЕВ", "date": "2017.08.31", "title": "Кюстендил: Общинският съвет ще разгледа отчети за изпълнението на бюджета на Общината и състоянието на общинския дълг"}
{"url": "http://www.focus-news.net/news/2017/08/31/2430882/pregled-na-osnovnite-temi-vav-varnenskiya-pechat.html", "text": "„Дадоха право на строеж на рибарско пристанище“ е заглавие от първа страница в днешния брой на варненския вестник „Черно море“. Правителството учреди в полза на община Варна безвъзмездно право на строеж върху имот, част от морското дъно, в границите на вътрешните морски води на България в Черно море. Това ще позволи на община Варна да реализира проект за модернизация на рибарското пристанище „Карантината” по Програмата за морско дело и рибарство 2014-2020. Проектът за модернизация и реконструкция на рибарско пристанище „Карантината“ включва пристрояване и надстрояване на съществуващото хидротехническо съоръжение и изграждане на нови пристанищни съоръжения за защита на пристанищната акватория от ветрово и вълново въздействие, за приставане и обслужване на риболовните кораби и за разтоварване и първа продажба на уловите от прясна риба. „МОН връчи почетното си отличие на ученичка от МГ“ е друго заглавие в броя днес. Почетна грамота и плакет връчи областният управител Стоян Пасев на Дарена Миленова Славова – ученичка от Математическа гимназия „Петър Берон“ във Варна за постигнати отлични резултати в образователната дейност. Постигнатият резултат в момента дава възможност на Дарена да кандидатства във всички университети, покривайки основните им изисквания. Като резултат от това, тя е приета в университета, в който желае да продължи образованието си в Англия. Избрала е да изучава физика и философия и сподели, че и двете науки са ѝ много интересни. Дарена си пожела още успехи занапред, решена да постигне поставените си цели. „Родители масово предпочитат по-евтин за сметка на по-здрав ползван учебник“ е тема в броя. „Два лева повече не склоняват да дадат“ – жалва се на колега уличен продавач на употребявани учебници. Родители масово предпочитат да купят по- стар и окъсан учебник с по 2-3 лева по-евтино, отколкото по-запазена учебна литература. Все още няма много желаещи майки и татковци да набавят нужните помагала за новата учебна година – споделя друг търговец. Чакат първите родителски срещи, които ще започнат до няколко дни. И ги разбирам. На тези срещи учителите съобщават подробности и дават списъци с конкретните си изисквания за предметите, издателствата и авторите на учебниците. И тази година лудницата е пълна, защото за един и същи клас, по един и същ предмет разнообразието от автори и издания е голямо. „Варна се включва в кампанията „Да изчистим България заедно“, посочва изданието. Кампанията „Да изчистим България заедно“ ще се проведе и на територията на община Варна на 16 септември (събота). Помощни материали (ръкавици и чували) ще бъдат раздавани безплатно в районните кметства. Приоритет за почистване ще бъдат паркове, междублокови пространства, детски и спортни площадки и други обществени територии. „Република Корея открива почетно консулство във Варна“, информира още изданието. Министерският съвет даде съгласие във Варна и в Бургас да бъдат открити почетни консулства на Република Корея, които ще обхващат териториите на двете области. За почетен консул във Варна е предложен Иво Михайлов, а в Бургас – Йосиф Спиридонов.", "date": "2017.08.31", "title": "Преглед на основните теми във варненския печат"}
{"url": "http://www.focus-news.net/news/2017/08/31/2430883/plovdiv-zapochva-vtoroto-izdanie-na-dobrovolcheskiya-lager-v-karlovo.html", "text": "Започва второто издание на Доброволческия лагер в Карлово. Това съобщи за Радио „Фокус“ - Пловдив Рени Ангелова, координатор на инициатива.110 участници се включват тази година в събитието, което ще продължи до 1 септември. „Целта на Доброволческия лагер е да популялизира доброволческата кауза. Освен това се стремим да насърчим активното участие в изграждането на гражданско общество“, добави Ангелова. По думите ѝ най-малкият доброволец в тазгодишното издание е само на 6 години. Изявите и дейностите ще се проведат в парк „Здраве“, където ще бъдат разположени различни работилници. „Участниците в лагера ще оставят своята следа от доброволческото си призвание“, коментира Рени Ангелова. Тя посочи, че мотото през 2017 г. е „Добрите стъпки създават посока“. Инициативата е под патронажа на кмета на Карлово д-р Емил Кабаиванов.\r\nКристиян ГАРОВ", "date": "2017.08.31", "title": "Пловдив: Започва второто издание на Доброволческия лагер в Карлово"}
{"url": "http://www.focus-news.net/news/2017/08/31/2430884/kyustendil-priklyuchil-e-protestat-na-zhitelite-na-kocherinovo.html", "text": "Приключил е протестът на жителите на Кочериново. Това съобщи за Радио „Фокус” – Кюстендил председателят на Общинския съвет Калин Везенков. По думите му хората са заявили, че това няма да бъде единственият протест, ако проблемът с липсата на питейна вода не бъде решен. Те са готови да блокират път Е-79 и направлението за Рилски манастир. На протеста е присъствал и управителят на водното дружество „Кюстендилска вода” – Георги Георгиев. Той е разговарял с хората на място. „Имаше много отправени въпроси към него. Управителят заяви, че ще бъдат предприети допълнителни мерки относно разходването на водата, ще бъдат монтирани и общи водомери на конкретни населени места за да се проследи ползването”, каза Калин Везенков.\r\nВенцеслав ИЛЧЕВ", "date": "2017.08.31", "title": "Кюстендил: Приключил е протестът на жителите на Кочериново"}
{"url": "http://www.focus-news.net/news/2017/08/31/2430885/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде през целия ден ще бъде слънчево и тихо. Работят лифтовете във всички курорти. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.31", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/31/2430886/montana-pat-dabova-mahala-smirnenski-montana-e-zatvoren-za-tezhkotovarni-avtomobili-nad-12-t-poradi-izpalnenie-na-stroitelno-montazhni-raboti.html", "text": "Натоварен е трафикът по главен път I-1 Монтана – Видин, в посока за \"Дунав мост 2\". Това каза за Радио „Фокус“ – Видин дежурният служител в Областно пътно управление – Монтана. Той посочи, че път ІІІ-112 Дъбова Махала - Смирненски - Славотин - Студено Буче - Монтана е затворен за тежкотоварни автомобили над 12 т поради изпълнение на строително-монтажни работи. По път ІІІ-8104 Замфирово-Пърличево също е ограничено движението на автомобили над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч и е сигнализирана с пътни знаци.\r\nАнна ЛОЗАНОВА", "date": "2017.08.31", "title": "Монтана: Път Дъбова Махала - Смирненски - Монтана е затворен за тежкотоварни автомобили над 12 т поради изпълнение на строително-монтажни работи"}
{"url": "http://www.focus-news.net/news/2017/08/31/2430887/sliven-po-patya-byala-sliven-pri-km-107200-dvizhenieto-e-v-ednata-lenta-poradi-chastichno-propadane-na-asfaltova-nastilka.html", "text": "Интензивен е трафикът по основните пътища в областта, съобщиха за Радио „Фокус“ – Сливен от Областно пътно управление. Движението в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е интензивно. Котленският проход е отворен за всички моторни превозни средства. Затворен напълно е проход „Върбишки”. По пътя Бяла - Сливен, при км 107+200, движението е в едната лента поради частично пропадане на асфалтова настилка. Ограничено движение за МПС над 3.5 т. Опасност от падащи камъни има по пътя Стара река – Сливен и пътя Сливен – Ичера. Забранено е преминаването на тежки камиони над 10 тона през проход \"Твърдишки\", както и по пътя Сливен – Ичера – Градец. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. В област Ямбол заради пропаднала настилка по пътя между селата Малък Манастир и Голям Манастир движението е в една лента. Път Елхово - Изгрев о е затворен за движение, поради компрометиран  дървен мост над река Тунджа. Движението е пренасочено по изграден обходен път до моста с ограничение на скоростта до 30 км/ч. Срокът за отстраняване на проблема е до 20 декември.", "date": "2017.08.31", "title": "Сливен: По пътя Бяла - Сливен, при км 107+200, движението е в едната лента поради частично пропадане на асфалтова настилка"}
{"url": "http://www.focus-news.net/news/2017/08/31/2430888/kyustendil-sdruzhenie-sv-sv-kiril-i-metodiy-shte-pochete-pametta-na-todor-aleksandrov-v-grada.html", "text": "Сдружение „Св. св. Кирил и Методий” ще почете паметта на Тодор Александров в града. Това съобщи за Радио „Фокус” – Кюстендил Иван Йорданов, председател на дружеството „Св. св. Кирил и Методий”. Във връзка с 93 години от гибелта на Тодор Александров ще бъде извършена панихида в катедралния храм „Свето Успение Богородично”, а след това ще бъдат поднесени цветя на паметника на войводата в градската градина. Началото на панихидата е в 12.00 часа. „Ние продължаваме традицията и почитаме нашите герои\", каза Иван Йорданов.\r\nВенцеслав ИЛЧЕВ", "date": "2017.08.31", "title": "Кюстендил: Сдружение „Св. св. Кирил и Методий” ще почете паметта на Тодор Александров в града"}
{"url": "http://www.focus-news.net/news/2017/08/31/2430889/daily-sabah-osem-dushi-sa-postradali-pri-eksploziyata-v-izmir.html", "text": "Осем души са пострадали при експлозията, която разтърси в четвъртък турския град Измир, съобщава вестник Daily Sabah. \r\nИнцидентът се е случил около осем часа сутринта в луксозен квартал на града. По предварителни данни предполагаем терорист е задействал взривно устройство, поставено в контейнер за отпадъци, при преминаването на автобус.\r\nНа място са изпратени голям брой сили за сигурност и линейки. В ход е разследване за издирването на отговорните. Тереза Герова", "date": "2017.08.31", "title": "Daily Sabah: Осем души са пострадали при експлозията в Измир"}
{"url": "http://www.focus-news.net/news/2017/08/31/2430890/vidin-nivoto-na-reka-dunav-se-e-ponizhilo-s-24-sm-pri-novo-selo-prez-izminaloto-denonoshtie.html", "text": "Нивото на река Дунав се е понижило с 24 см при Ново село през последното денонощие и водният стоеж е 104 см. Това съобщиха от местната Хидрометеорологична станция. Нивото на Дунав край Видин е 155 см, понижението е с 9 см. При Лом стойностите на речното ниво са 187 см, водният стоеж се е понижил с 1 см за денонощието. С 6 см се е понижило речното ниво край Оряхово и водният стоеж там е 76 см. Температурата на водата край Ново село е 22.9 градуса, край Оряхово е 24 градуса.", "date": "2017.08.31", "title": "Видин: Нивото на река Дунав се е понижило с 24 см при Ново село през изминалото денонощие"}
{"url": "http://www.focus-news.net/news/2017/08/31/2430891/blagoevgrad-denyat-na-saedinenieto-shte-bade-otbelyazan-v-gotse-delchev-s-rok-kontsert.html", "text": "Денят на Съединението на Княжество България с Източна Румелия – 6 септември, по традиция ще бъде отбелязан в Гоце Делчев с рок концерт, който тази година ще изнесе група DASS. Това съобщиха от пресцентъра на Община Гоце Делчев. Събитието е организирано от община Гоце Делчев и ще се състои на 5 септември 2017 г., от 19.00 часа, в Градския парк.", "date": "2017.08.31", "title": "Благоевград: Денят на Съединението ще бъде отбелязан в Гоце Делчев с рок концерт"}
{"url": "http://www.focus-news.net/news/2017/08/31/2430892/vratsa-87-godishna-zhena-e-stanala-zhertva-na-telefonna-izmama-sas-sumata-ot-1-540-lv.html", "text": "87-годишна жена е станала жертва на телефонна измама със сумата от 1 540 лв. Това съобщиха от ОДМВР - Враца. Вчера, в 17.12 часа, в РУ - Враца е получено съобщение от 87-годишна жителка на гр. Враца, която е заявила, че на същата дата за времето от 14.00 часа до 16.00 часа лице с инициали Н. Л. обаждайки се на стационарния телефон се е представило за служител на МВР. Телефонният измамник я въвел в заблуждение, че участва в полицейска операция за залавяне на телефонни измамници, като за целта трябва жената да предостави наличните си парични средства. Тъжителката е оставила в контейнер за отпадъци сумата от 1 540 лв. По случая в РУ- Враца е образувано ДП.", "date": "2017.08.31", "title": "Враца: 87-годишна жена е станала жертва на телефонна измама със сумата от 1 540 лв."}
{"url": "http://www.focus-news.net/news/2017/08/31/2430893/faz-bomba-ot-vtorata-svetovna-voyna-nalozhi-nay-mashtabnata-evakuatsiya-v-sledvoennata-istoriya-na-germaniya.html", "text": "Във Франкфурт на Майн, федерална провинция Хесен, започва подготовката за най-мащабната евакуация в следвоенната история на Германия, съобщава националният ежедневник Die Frankfurter Allgemeine Zeitung.\r\nДо осем часа в неделя близо  70 хил. души ще напуснат домовете си, за да бъде обезвреден снаряд от Втората световна война. Евакуацията ще бъде извършена в периметър от 1,5 км в западната част на емблематичния германски град. \r\nПовече подробности ще бъдат представени по-късно в четвъртък на специална пресконференция, свикана от пожарните и полицейските служби. Към момента не е публикувана карта с точните параметри на зоната за евакуация. Властите обаче увериха, че не съществува опасност от избухване на бомбата. \r\nВ годините след Втората световна война най-голямата евакуация в Германия е от декември 2016 г. Тогава 54 хил. жители на Аугсбург бяха принудени да напуснат домовете си, за да бъде обезвредена бомба. През май тази година в Хановер по същите причини бяха евакуирани около 50 хил. души, припомнят от редакцията. .Тереза Герова", "date": "2017.08.31", "title": "FAZ: Бомба от Втората световна война наложи най-мащабната евакуация в следвоенната история на Германия"}
{"url": "http://www.focus-news.net/news/2017/08/31/2430894/yambol-mazh-e-s-opasnost-za-zhivota-a-dve-zheni-sa-postradali-pri-katastrofa-v-grada.html", "text": "Мъж е с опасност за живота, а две жени са пострадали при катастрофа в града. Това съобщиха от ОДМВР - Ямбол. Днес, в 1.15 часа, от тел. 112 в оперативната дежурна част при ОДМВР - Ямбол е получен сигнал, че в град Ямбол на ул. “Д. Благоев“ до кръстовището с ул. „Ж. Папазов“ е настъпило пътнотранспортно произшествие с пострадали. На място е установено, че лек автомобил „ВМV-X5“, управляван от 31-годишен ямболия, при движение по ул. „Д. Благоев“ в посока кръстовището с ул. „Преслав“ е напуснал пътното платно вдясно по посока на движението си, последователно се е блъснал в два метални стълба, в дърво и е спрял в бетонна стена. При инцидента тежко пострадал е водачът на автомобила. Той и настанен за лечение в МБАЛ – Ямбол с множество фрактури, с опасност за живота. За лечение и наблюдение в лечебното заведение, без опасност за живота, са оставени и две млади жени – пътнички в автомобила, едната с счупена ключица, а втората с комоцио, На водача е взета кръвна проба за алкохол. Вследствие на инцидента са повалени два метални стълба, дърво и са нанесени материални щети на паркиран в близост друг автомобил. Извършен е оглед на местопроизшествието от дежурна оперативно група. По случая е образувано досъдебно производство в РУ – Ямбол.", "date": "2017.08.31", "title": "Ямбол: Мъж е с опасност за живота, а две жени са пострадали при катастрофа в града"}
{"url": "http://www.focus-news.net/news/2017/08/31/2430895/smolyan-obshtinskiyat-savet-shte-razgleda-predlozhenieto-za-imenuvane-na-spoptnata-zala-v-grada-na-imeto-na-belicho-cholaov.html", "text": "Общински съвет – Смолян ще проведе заседание oт 14.00 чaca в Cecийнaта зaлa нa Oбщинa Cмoлян, cъoбщиxa oт пресцентъра на Общински съвет – Смолян. В дневния ред на заседанието са включени 20 точки. Първата докладна, която ще представи кметът Николай Мелемов ще бъде за имeнувaнe нa Cпopтнa зaлa – Cмoлян нa имeтo нa Beличĸo Чoлaĸoв. В рамките на дневния ред във връзка с нacтъпвaнeто нa нoвaтa учeбнa гoдинa cъвeтницитe щe дискутират и утвъpждaвaт мaлoмepни caмocтoятeлни и cлeти пapaлeлĸи зa учeбнaтa 2017/2018 гoдинa, зa oпpeдeлянe бpoя нa пapaлeлĸитe и гpyпитe, както и дeцaтa в пapaлeлĸитe и в гpупитe нa учебните заведения. Предмет на обсъждане на заседанието ще бъдат и отдаването под наем общински имоти. Председателят на ОбС инж. Димитър Кръстанов ще направи отчет за дейността на Общинския съвет за периода януари – юли 2017 г.", "date": "2017.08.31", "title": "Смолян: Общинският съвет ще разгледа предложението за имeнувaнe нa спopтнaта зaлa в града на името на Beличĸo Чoлaĸoв"}
{"url": "http://www.focus-news.net/news/2017/08/31/2430896/pregled-na-osnovnite-temi-v-pazardzhishkiya-pechat.html", "text": "Вестник „Марица“ в страниците си, отделени за Пазарджик и региона, информира за това, че „От 10 до 190 лева броим за ученическа раница“. От 10 до 190 лева варират цените на ученическите раници в Пазарджик. Артикулите могат да се намерят буквално на всеки ъгъл – от специализираните книжарници, през китайските до спортни и маркови магазини. Изборът е огромен, търсенето също с наближаването на първия учебен ден. Раницата за ученика е аксесоарът, който се избира най-трудно, обясняват местни продавачки. При първолаците тя е много важна. Там към изискванията за анатомичен гръб, подсилени презрамки, колелца и допълнителни джобчета се добавят любимите цветове и филмови герой. „Паметник на гълъбарите искат местни селекционери“, пише още изданието. Паметник на гълъбарите и уникалната порода Пазарджишки високолетец искат да направят селекционери от местното дружество на гълъбовъдите и природолюбителите „Мир-2003“. Идеята е на доскорошния им председател и име-легенда в тези среди Георги Кралев. Породила се спонтанно, след като осъзнал, че на родния град няма нищо наречено, с изключение на Пазарджишкия високолетец, носещ това име от незапомнени времена. Преди да я предложи, Кралев дълго търсил подобни монументи или просто скулптури, от които да взаимстват визия или отделни символични елементи. „Нова скулптура разказва приказки край Паша арк“, става ясно от материал във вестника. Нова скулптура краси канала „Паша арк“ в Пазарджик. Става въпрос за произведението на Славко Славчев „Разказвачът на приказки“. Това е поредната творба от проекта „По канала“, който се реализира от Община Пазарджик вече пета година. Освен на бижуто на Славчев, през 2017-а минувачите се наслаждават и на „Златната игла“ на Димитър Маламски. Проектът е за съвременно градско изкуство и има за цел да облагороди емблематичното за Пазарджик водно съоръжение с произведения на местни автори.", "date": "2017.08.31", "title": "Преглед на основните теми в пазарджишкия печат"}
{"url": "http://www.focus-news.net/news/2017/08/31/2430897/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Един от най-известните паметници в света – Айфеловата кула в Париж, ще потъне в тъмнина през следващия месец, съобщава вестник The Local във френската си редакция.\r\nФарът на върха на кулата, който осветява близо две десетилетия небето над френската столица, ще бъде подложен на ремонт, който ще продължи до октомври, става ясно от съобщение, публикувано на уебсайта на световноизвестния паметник.\r\nЛъчът, който свети на 80 км, бе пуснат на 31 декември 1999 г. за посрещането на новото хилядолетие.\r\n*** Във Франкфурт на Майн, федерална провинция Хесен, започва подготовката за най-мащабната евакуация в следвоенната история на Германия, съобщава националният ежедневник Die Frankfurter Allgemeine Zeitung.\r\nДо осем часа в неделя близо  70 хил. души ще напуснат домовете си, за да бъде обезвреден снаряд от Втората световна война. Евакуацията ще бъде извършена в периметър от 1,5 км в западната част на емблематичния германски град. \r\nПовече подробности ще бъдат представени по-късно в четвъртък на специална пресконференция, свикана от пожарните и полицейските служби. Към момента не е публикувана карта с точните параметри на зоната за евакуация. Властите обаче увериха, че не съществува опасност от избухване на бомбата. \r\nВ годините след Втората световна война най-голямата евакуация в Германия е от декември 2016 г. Тогава 54 хил. жители на Аугсбург бяха принудени да напуснат домовете си, за да бъде обезвредена бомба. През май тази година в Хановер по същите причини бяха евакуирани около 50 хил. души, припомнят от редакцията.\r\n*** Световният фонд за дивата природа (WWF) предупреждава, че в бъдеще Дания може да се превърне в рай за трафикантите на животни, пише столичният вестник The Copenhagen Post.\r\nПриродозащитната организация твърди, че нелегалната индустрия е привлечена от по-малко строгите закони на Дания в сравнение със съседните страни. Контрабандистите на животни получават само една година затвор в Дания, докато в държави като Швеция, Германия и Холандия, наказанието е лишаване от свобода за срок от четири години нагоре. \r\nОстаналите страни от Общността също реагират на подобен тип престъпления със затягане на наказателните мерки. „Но в Дания не се случва нищо и се превърна в слабото звено в борбата срещу този тип престъпни мрежи“, алармира Бо Окснеберг, генерален секретар на WWF за скандивската страна. \r\nВ наши дни бракониерството на животни вече не се случва само в саваните на Африка и джунглите на Борнео. По-рано тази година в зоологическата градина във Франция беше убит рядък бял носорог. От зоопарка в Оденсе, Централна Дания, бяха откраднати четири папагала на стойност около половин милион крони, припомнят от редакцията.\r\n*** Европейският съюз не отстъпи от позицията си относно Брекзит, като отхвърли британското предложение за „гъвкави“ преговори, пише The Guardian. \t\r\nПреговарящият от страна на ЕС, Мишел Барние, заяви, че „ние се нуждаем  от ясна британска позиция по всички въпроси“. По този начин той не отхвърли идеята на своя колега от Обединеното кралство Дейвид Дейвис за сливане на преговорите по някои въпроси. \r\nОт изданието напомнят, че последното заседание от тази сесия на преговорите започва в четвъртък в Брюксел.\r\n***", "date": "2017.08.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/31/2430898/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-septemvri.html", "text": "„Софийска вода” временно ще прекъсне водоснабдяването в някои части на столицата на 1 септември. Това съобщиха от пресцентъра на дружеството.\r\nНа 1 септември 2017 г. (петък), във връзка с изграждане на сградно водопроводно отклонение на бул. „Инж. Иван Иванов“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Инж. Иван Иванов“, бул. „Тодор Александров“, бул. „Александър Стамболийски“, ул. „Димитър Петков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Тодор Александров“ ъгъла с ул. „Алдомировска“.\r\nНа 1 септември 2017 г. (петък), във връзка с прекъсване на сградно водопроводно отклонение на  ул. „Батуня“ жк. „Сухата река“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\nул. „Батуня“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Батуня“ пред №53.\r\nНа 1 септември 2017 г. (петък), във връзка с диагностика на уличен водопровод на ул. 361 кв. „Модерно предградие“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Справедливост“, ул. „Надежда“, ул. „Стефан Дуньов“ и ул. 362. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 357 ъгъла с ул. 361.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.31", "title": "„Софийска вода” временно ще прекъсне водоснабдяването в някои части на столицата на 1 септември"}
{"url": "http://www.focus-news.net/news/2017/08/31/2430899/17-dushi-sa-raneni-pri-katastrofi-prez-izminaloto-denonoshtie-v-stranata.html", "text": "17 души са ранени при катастрофи през изминалото денонощие, съобщиха от пресцентъра на МВР. В страната са станали 15 пътнотранспортни произшествия. На територията на столицата са станали  145 леки и три тежки пътни инцидента, при които има трима ранени.", "date": "2017.08.31", "title": "17 души са ранени при катастрофи през изминалото денонощие в страната"}
{"url": "http://www.focus-news.net/news/2017/08/31/2430900/milka-hristova-nuzhni-sa-poveche-sredstva-za-zdraveopazvane-v-byudzhet-2018-na-stolichna-obshtina.html", "text": "Милка Христова, зам.-председател на Столичния общински съвет от МК „БСП лява България“, в разговор по Радио К2 в предаването „Какво работят за София софийските избраници?“ с водещ Деница Гацинска, съобщиха от екипа на предаването \"Беновска пита\".\r\n\"Състоянието на общинското здравеопазване винаги е бил основен въпрос и приоритет за общинските съветници от БСП\", заяви Милка Христова. По думите ѝ Общинското здравеопазване в София е недофинансирано, въпреки че 9 млн лева бюджет за това перо не са малка сума. \"За общинската мрежа от болнични заведения тя е недостатъчна. Проблемът с недофинансирането на общиското здравеопазване се корени в сбърканата държавна политика и наложените финансови лимити, които водят до хронично недофинансиране. Столична община като град с най-големия бюджет от 1 млрд. лева би могла да заделя много повече средства. Приоритет на бюджет 2018 трябва да бъде повече средства за здравеопазване\", каза още тя.\r\n\"Проблемите на здравната инфраструктура са остарелия сграден фонд и недостатъчно модерната апаратура. В условията на ожесточена конкуренция на непрекъснато възникващи частни лечебни заведения това затруднява функционирането на общинските такива. Столична община дължи средства и за детското и общинско здравеопазване в областта на училищното такова. Трябва да се възстановят лекарските кабинети в училище\", добави Христова. По думите ѝ друг проблем пред столичното здравеопазване е застаряващата кадрова база. \"Причината е отлив на млади кадри към чужбина. В тази връзка БСП предлага създаването на специализиран общински фонд, от който да бъде финансирано обучението на бъдещи лекари и медицински сестри. Те след това на договорни начала да продължават да работят в общинските заведения. БСП предлага още фондове за целево финансиране на апаратура\", каза още Христова.\r\nМилка Христова похвали усилията на Столична община за отделяне на не малко средства за подобряване на здравната инфраструктура. В комисията по здравеопазване всички общински съветници са се обединили около тезата, че здравеопазването няма цвят. Милка Христова каза, че се стремят да работят в условията на консенсус и да търсят добрите решения. Направена е промяна в Наредбата за управление на общинските лечебни заведения в посока на подобряване на контрола. Изразходването на финансовия ресурс зависи от добрия мениджмънт. Има много добре менажирани лечебни заведения, но има и такова, в които лошият мениджмънт и занижения контрол доведе до лоши финансови резултати и закриването на някои от тях или тяхната ликвидация.\r\nОтносно смяната на мениджмънта на лечебните заведения подобри ли тяхното управление Христова заяви: \"30 ДКЦ беше с изключително нарушени финансови показатели поради големи задължения към НАП, неизплатени социални и здравни осигуровки, и съответно блокирани сметки, неизплащане на заплатите. Там управителят беше сменен и в резултат на подобрената организация на работа и целевата помощ от Столична община, там тенденцията е положителна. Друг пример са 2 МБАЛ, 29 ДКЦ, 16 ДКЦ. Има положителни примери, което показва, че когато Столична община върши своята работа, резултати има. Заниженият контрол води до негативни финансови резултати, които пряко се отразяват върху здравето на софиянци\".\r\nНа въпрос как се правя зам.-кметът по финанси и здравеопазване Дончо Барбалов с общинското здравеопазване, Христова отговори: \"Дончо Барбалов от две години съвместява ресор здравеопазване с управлението на финансите. Съчетанието на неговите отговорности като кмет по финанси и здравеопазване се отразява благоприятно на здравеопазването, предвид обстоятелството, че той има преки впечатления за финансовите затруднения и вече има пряк контакт върху отпускането на средства. Това съчетание играе благоприятен ефект. Кметът Йорданка Фандъкова е в правото си да избира ръководния екип, с който да работи\", посочи Милка Христова.\r\nПо темата за ремонтите в София Христова заяви: \"Оценката за инфраструктурната програма на София е негативна. За нея се отделя най-голямата част от бюджета на общината. Тази програма се превърна в латино-американска асфалтова сага „Ремонт на ремонта“. Ремонтират се едновременно няколко големи, централни, софийски булеварди с всички произтичащи от това последици. Никой не отрича необходимостта от важността на транспортната инфраструктура и нейното състояние. В последните години основателна трввога буди това, че качеството на извършените на тези ремонти води до публично прахосване на тези средства. Вътрешнокварталната инфраструктурна мрежа остава в зоната на здрача, за която се отделят 10-15 млн лева, на фона на 100 млн лева за други ремонти. Недопустимо е всяка година да се заделят средства за едни и същи централни, пътни артерии, без да се гарантира трайна пътна настилка за години напред\".", "date": "2017.08.31", "title": "Милка Христова: Нужни са повече средства за здравеопазване в бюджет 2018 на Столична община"}
{"url": "http://www.focus-news.net/news/2017/08/31/2430901/pazardzhik-rayonniyat-sad-gleda-delata-sreshtu-dvama-mazhe-za-huliganstvo-po-vreme-na-macha-mezhdu-otborite-hebar-i-minyor.html", "text": "Районен съд – Пазарджик разглежда 2 наказателни дела от административен характер по Указа за борба с дребното хулиганство, съобщи за Радио „Фокус“ – Пазарджик Маринела Георгиева от администрацията на съда. Тя уточни, че обвиняеми са двама мъже от град Пазарджик, които на 26 август 2017 година са участвали в сбиване на футболен мач между „Хебър“ – Пазарджик и „Миньор“ – Перник. Първото дело започна в 10.00 часа. Второто ще се гледа в 10.30 часа.\r\nВаня НИКОЛОВА", "date": "2017.08.31", "title": "Пазарджик: Районният съд гледа делата срещу двама мъже за хулиганство по време на мача между отборите „Хебър“ и „Миньор“"}
{"url": "http://www.focus-news.net/news/2017/08/31/2430902/ivan-stoyanov-zam-oblasten-upravitel-na-blagoevgrad-na-kongresa-prez-1906-godina-todor-aleksandrov-e-izbran-za-chlen-na-rakovodnoto-tyalo-na-skopskiya-revolyutsionen-okrag.html", "text": "На конгреса през 1906 година Тодор Александров е избран за член на ръководното тяло на Скопския революционен окръг. Това каза пред Радио „Фокус“ - Пирин Иван Стоянов, историк и зам. областен управител на Благоевград. Той добави, че през 1907 година Александров е избран и за окръжен войвода. „След убийството на двамата задгранични представители Борис Сарафов и Иван Гарванов през 1907 година, Христо Матов го привлича на работа в задграничното бюро на ВМОРО. Тодор Александров е и делегат на Кюстендилския конгрес през 1908 година, а след младотурския преврат е назначен за ревизор на училищата и църквите в Скопската околия“, отбеляза Иван Стоянов. Той добави, че като цивилен представител на българската екзархия, Тодор Александров не изоставя революционната дейност и това се забелязва и от османските власти, които правят опит да го арестуват през лятото на 1909 година, но той успява да избяга, а на следващата година вече е войвода на чета в любимия му Скопски революционен окръг, където възстановява организацията и успява да запази голяма част от оръжието й. Зам. областният управител посочи, че в началото на 1911 година след писмено споразумение между революционните окръзи, Тодор Александров е избран за един от членовете на Централния комитет на ВМОРО, като след това по негова инициатива са извършени т.нар. магарешки атентати в Македония, което става един от поводите за обявяване на Балканската война.\r\nНатали СТЕФАНОВА", "date": "2017.08.31", "title": "Иван Стоянов, зам. областен управител на Благоевград: На конгреса през 1906 година Тодор Александров е избран за член на ръководното тяло на Скопския революционен окръг"}
{"url": "http://www.focus-news.net/news/2017/08/31/2430903/der-spiegel-vapreki-polemikata-s-donald-tramp-meksikantsi-predlozhiha-pomosht-na-postradalite-ot-uragana-harvi.html", "text": "Въпреки плановете за изграждане на гранична стена и полемиката с Доналд Тръмп, граждани на Мексико предложиха помощ на американците, пострадали от преминаването на опустошителния ураган „Харви“, пише германското издание Der Spiegel.\r\nПризивът за помощ е приет присърце от четирима мексиканци, работещи в пекарна в Хюстън. Заради бедствието служителите са били принудени да прекарат четири дни на работното място, без да имат възможност да го напуснат. Те обаче са използвали времето и наличните продукти в пекарната – близо два тона брашно, за да приготвят пресен хляб за бедстващите в града. \r\nЧетиримата пекари са работели на късна смяна, когато са осъзнали, че не могат да напуснат магазина. Но вместо да де подадат на паниката, те са решили просто да продължат да работят. \r\nТехният порив да окажат помощ на бедстващите не е единствен. От Мексико също е предложена подкрепа на съседната държава, въпреки планираната гранична стена. „Имаме списък с помощта, която Мексико предлага и ние я приемаме\", заяви губернаторът на американския щат Тексас. „Много е щедро от страна на Мексико да ни помогне в тази трудна ситуация\", допълни губернаторът. \r\nМексиканския външен министър Луис Видергай коментира случая на среща във Вашингтон: \"Ние сме съседи и приятели, а точно това правят приятелите\".Тереза Герова", "date": "2017.08.31", "title": "Der Spiegel: Въпреки полемиката с Доналд Тръмп – мексиканци предложиха помощ на пострадалите от урагана „Харви“"}
{"url": "http://www.focus-news.net/news/2017/08/31/2430904/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След трудни преговори Съветът за сигурност на ООН взе решение да удължи със срок от една година мандата на мироопазващата мисия в Южен Ливан (UNIFIL), съобщава германският национален ежедневник Die Zeit.\r\nПреди гласуването Съединените американски щати се опитаха да съберат подкрепа за инициативата за разширяване на мисията на „сините каски“. Вашингтон предупреди за опасностите от избухването на нов конфликт в региона и настоя за упражняването на по-строг контрол срещу контрабандата на оръжие в Южен Ливан. Франция и Италия, които участват с  голям контингент в мисията UNIFIL, се противопоставиха на удължаването на мандата.\r\n*** Във Франкфурт на Майн, федерална провинция Хесен, започва подготовката за най-мащабната евакуация в следвоенната история на Германия, съобщава националният ежедневник Die Frankfurter Allgemeine Zeitung.\r\nДо осем часа в неделя близо  70 хил. души ще напуснат домовете си, за да бъде обезвреден снаряд от Втората световна война. Евакуацията ще бъде извършена в периметър от 1,5 км в западната част на емблематичния германски град. \r\nПовече подробности ще бъдат представени по-късно в четвъртък на специална пресконференция, свикана от пожарните и полицейските служби. Към момента не е публикувана карта с точните параметри на зоната за евакуация. Властите обаче увериха, че не съществува опасност от избухване на бомбата. \r\nВ годините след Втората световна война най-голямата евакуация в Германия е от декември 2016 г. Тогава 54 хил. жители на Аугсбург бяха принудени да напуснат домовете си, за да бъде обезвредена бомба. През май тази година в Хановер по същите причини бяха евакуирани около 50 хил. души, припомнят от редакцията.\r\n*** Въпреки плановете за изграждане на гранична стена и полемиката с Доналд Тръмп, граждани на Мексико предложиха помощ на американците, пострадали от преминаването на опустошителния ураган „Харви“, пише германското издание Der Spiegel.\r\nПризивът за помощ е приет присърце от четирима мексиканци, работещи в пекарна в Хюстън. Заради бедствието служителите са били принудени да прекарат четири дни на работното място, без да имат възможност да го напуснат. Те обаче са използвали времето и наличните продукти в пекарната – близо два тона брашно, за да приготвят пресен хляб за бедстващите в града. \r\nЧетиримата пекари са работели на късна смяна, когато са осъзнали, че не могат да напуснат магазина. Но вместо да де подадат на паниката, те са решили просто да продължат да работят. \r\nТехният порив да окажат помощ на бедстващите не е единствен. От Мексико също е предложена подкрепа на съседната държава, въпреки планираната гранична стена. „Имаме списък с помощта, която Мексико предлага и ние я приемаме\", заяви губернаторът на американския щат Тексас. „Много е щедро от страна на Мексико да ни помогне в тази трудна ситуация\", допълни губернаторът. \r\nМексиканския външен министър Луис Видергай коментира случая на среща във Вашингтон: \"Ние сме съседи и приятели, а точно това правят приятелите\".\r\n*** Мира Мюленхоф, социален психолог и журналист, е сочена като водещ германски експерт по вътрешна мотивация. Тя оглавява академия за изучаване на личността на човека. В своите семинари и индивидуални сесии тя насочва ръководители, мениджъри и политици към дълбок самоанализ. Публикува редовно във форуми и работи допълнително като радио журналист, издала е редица книги за анализ - винаги с цел да мотивира хората да бъдат автентични и успешни. Сега в германското издание Focus тя представя опит за психологически анализ на една ярка и противоречива личност - държавния глава на Турция Реджеп Тайип Ердоган.\r\nЕдва ли има пример за някого другиго на световната политическа сцена, който да преследва така целеустремено и сериозно целите си, както президентът на Турция Реджеп Тайип Ердоган. Той твърди, че е възприел този поведенчески модел при обучението си за висшето образование, когато е работил до изтощение до 20 часа на ден. Сега, години по-късно, Ердоган се бори неуморно за благото на страната си. Или пък за своето собствено, кой знае? Едно е сигурно - трудно би се намерил друг такъв пример за подобна личност. Не само заради постоянните му провокации, а заради това, че той е човек, който оставя редица въпроси без отговор.\r\nОт реформатор към борец, от служител до диктатор - Реджеп Тайип Ердоган изглежда променлив, но с това не се изчерпва характиристиката на личността му. \r\nКариерата му трябва да се разбира по-скоро като резултат от един ясно определен план. За него е имало само един път в началото: нагоре. И той се е борил неуморно, за да го извърви. За тази цел определено е оправдавал прилагането на всички възможни средства.\r\nЛичността на Ердоган е чудесен пример за това как два типа вътрешни мотиви може лесно да бъдат объркани - борба и сила. И двете се проявяват в силен, борбен и енергичен характер. Но както винаги, дяволът е в детайлите. Най-важният разграничител е, че хората, които се движат от сила като вътрешна мотивация, не се интересуват изобщо от мнението на околните за тях - като Доналд Тръмп например. Тези хора са силни, шумни, зрелищни, не може да бъдат водени за носа от никого и винаги действат така, както те смятат, че е най-добре. \r\nНо хората, чиято вътрешна мотивация извира от борбата, външно са сдържани. Те мислят с главата си, когато стават агресивни, за разлика от другите, които са водени от чувствата. Това ги прави опасни, защото дори и в най-критичните ситуации, този тип хора преследват стратегията си. За тази цел е необходим строг самоконтрол. Те са водени от борба за справедливост, свобода и не на последно място - за внимание. Считат се за подозрителни от околните и често се чувстват преследвани.\r\nЛичността на президента Ердоган обикновено се счита за отрицателна. Ние трябва да си припомним, че вътрешната мотивация на човек трябва на първо място да се класифицира като неутрална. Движен от борбата, такъв човек може да защитава слабите, да бъде смел и посветен на определена кауза. Но ако тъмната му страна не е позната, може да се появят и проблеми. В примера с Ердоган за ахилесова пета може да се посочи свръхчувствителността му към критика, дифузната агресия, желанието му за автократично поведение и дори мегаломания. \r\nСпоред Мира Мюленхоф турският президент не признава стремежите си за европейско членство на страната. Планът му за него се провали, затова той премина към отхвърляне. В крайна сметка, според психолозите, отхвърлянето би могло да провокира неподчинение. \"Ако те не ме искат, то значи мога и без тях\". Подобни разсъждения може да са провокирани от желанието му да отвлече вниманието от реалните, първоначални цели. \r\nКакво обаче следва да се направи в подобна ситуация? Да се запазят ясните граници и да се поддържа връзката. По този начин се създава илюзия за доброжелателна нагласа. Важно е посланието: принципно сте добре дошли, но очакваме да спазвате обещанията си. Преведено на обикновен език това поведение олицетворява добре познатия подход на моркова и тоягата. \r\nИ накрая, за да е честно: фактът, че Ердоган е критикуван, не е плод на определен съзнателен стремеж за подценяване на личността му. Просто борбата провокира борба.\r\n***", "date": "2017.08.31", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/31/2430905/pazardzhik-obshtinskiyat-savet-v-peshtera-shte-zasedava-za-gotovnostta-na-obshtinskite-uchebni-i-detski-zavedeniya-za-uchebnata-20172018-godina.html", "text": "Общинският съвет в Пещера ще заседава днес по няколко точни от дневния си ред, като сред основните е готовността на общинските учебни и детски заведения за учебната 2017/2018 година. Това съобщиха за Радио „Фокус“ – Пазарджик от Общински съвет - Пещера. Началото на заседанието е в 14.30 часа. По време на общинската сесия от кмета на Общината Николай Зайчев ще бъде представен Отчет на касовото изпълнение на сборния бюджет, състоянието на общинския дълг и сметките на средства от Европейския съюз на Община Пещера към 30 юни 2017 година. Ще се разгледа и Актуализация на бюджета на Община Пещера за 2017 г. и разчетът за капиталови разходи за настоящата година. На вниманието на общинските съветници ще бъде представен и проектът „Подай ръка“, който ще осигурява топъл обяд на 73 социално слаби граждани на родопската община до край на 2019 година. Ще бъде разгледано и искането за предоставяне безвъзмездно право на управление на пещера „Снежанка“ и пещера „Юбилейна“.\r\nАлбена ЖИЛЕКОВА", "date": "2017.08.31", "title": "Пазарджик: Общинският съвет в Пещера ще заседава за готовността на общинските учебни и детски заведения за учебната 2017/2018 година"}
{"url": "http://www.focus-news.net/news/2017/08/31/2430906/gabrovo-protsentat-na-ostrite-respiratorni-zabolyavaniya-v-oblastta-se-e-uvelichil-s-okolo-20-punkta-prez-izminalata-sedmitsa.html", "text": "Два нови случая на туберкулоза регистрираха здравни инспектори в областта. Това съобщиха за Радио „Фокус“ – Велико Търново от Регионалната здравна инспекция в Габрово. Данните за заболеваемостта през миналата седмица сочат, че процентът на острите респираторни заболявания се увеличава с малко над 20 пункта. За периода 21 – 27 август те са 78.25% на 10 000, а в началото на месеца са били 52.78% на 10 000 души. За миналата седмица са регистрирани 17 случая на ентероколити – девет в община Габрово, шест в Севлиево и два в Трявна. Има отчетен и един заболял от ротавирусен ентерит, както и двама пациенти с диагноза варицела. Здравните власти уверяват, че епидемиологичната обстановка в региона е спокойна.\r\nЛуиза ТРАНЧЕВА", "date": "2017.08.31", "title": "Габрово: Процентът на острите респираторни заболявания в областта се е увеличил с около 20 пункта през изминалата седмица"}
{"url": "http://www.focus-news.net/news/2017/08/31/2430907/ministerstvoto-na-vanshnite-raboti-podgotvya-konkurs-za-stazhant-atasheta.html", "text": "Министерството на външните работи подготвя конкурс за стажант-аташета. Това съобщиха от пресцентъра на Министерство на външните работи. Целта е да бъдат привлечени повече млади хора в българската дипломатическа служба, които един ден да отстояват интересите на страната като посланици в чужбина или като градят външната ни политика от София.   \r\nКонспектът от теми, по които кандидатите трябва да се подготвят за изпитите, вече бе публикуван на сайта на министерството. \r\n„Българската дипломатическа служба се нуждае от подмладяване. Освен конкурсите за стажант-аташета, обмисляме и по-бърз кариерен ръст на младите дипломати”, коментира вицепремиерът и министър на външните работи Екатерина Захариева.   \r\nКонкурсът ще се проведе до края на годината, като МВнР ще съобщи своевременно за старта му.  \r\n„По един стажант-аташе ще бъде прикрепен към всяка делегация, която пристига у нас в рамките на събитията по време на Председателството. В нашето представителство в Брюксел също има много млади хора. Идеята е да ги задържим и след Председателството”, допълни министър Захариева.   \r\nУспешно преминалите 15 души ще станат държавни служители на длъжност „стажант-аташе”. За да бъдат допуснати до конкурса, кандидатите трябва да отговарят минимум на следните условия: \r\n- Да са български граждани и да нямат друго гражданство, освен на държава-членка на ЕС; \r\n- Да имат завършено висше образование със степен „магистър” в хуманитарни науки, социални, стопански и правни науки, сигурност и отбрана; \r\n- Да владеят най-малко два чужди езика, поне единият от които да е официален за ООН или работен за Европейската комисия (английски, френски, немски, руски, арабски и китайски); \r\n- Да притежават компютърна грамотност; \r\n- Да не страдат от хронично психическо заболяване; \r\n- Да отговарят на другите изисквания за заемане на държавна служба по чл.7, ал.1 и ал.2 от Закона за държавния служител.   \r\nОнези кандидати, които владеят редки езици, като албански, арабски, гръцки, иврит, италиански, китайски, корейски, румънски, руски, скандинавски езици, турски, фарси, хинди, холандски и японски, имат предимство при равни резултати с техни конкуренти от писмената и устната част от изпита.   \r\nПисмената част включва три части. Първата е решаване на тест от затворен тип за проверка на общата култура, както и тест от психолог. Следва разработване на аналитично есе по външнополитическа тема от въпросите в току що публикувания конспект. Третата част е разработване на аналитично есе на един от езиците, с които се кандидатства. Текстът трябва да е с обем половин страница. \r\nУстната част включва развиване на въпрос от същия конспект, както и отговор на въпроси от членове на изпитната комисия.", "date": "2017.08.31", "title": "Министерството на външните работи подготвя конкурс за стажант-аташета"}
{"url": "http://www.focus-news.net/news/2017/08/31/2430908/nikolay-zaychev-kmet-na-peshtera-obvineniyata-sreshtu-obshtinata-po-otnoshenie-na-rezervat-kupena-sa-nespravedlivi.html", "text": "В последно време в социалните мрежи под въздействието на различни политически лица се отправиха несправедливи обвинения срещу Община Пещера във връзка с изваждането на резерват „Купена“ от програмата на ЮНЕСКО „Човекът и биосферата“. Това каза за Радио „Фокус“ – Пазарджик кметът на Община Пещера Николай Зайчев. Той обясни, че целта на този проект е да се подготвят предварителни оценки за районите, като зоните на резерватите са ядрова, буферна и преходна. „Това означава, че към резерват „Купена“, който има само ядрова зона, трябва да бъдат присъединени и останалите – буферна и преходна, а това включва територии на населените места. Становището, дадено от Община Пещера е, че на този етап е неудачно включването на територията на общината в преходната зона на потенциалния биосферен резерват „Купена“, а това означава цялата територия, коментираме урбанизираната територия“, каза още Зайчев. Той посочи и съображенията на общината, а именно, че тя няма одобрен Общ устройствен план, в момента такъв се изработва. „Съгласно съвременните изисквания за преходна зона се включват и населените места. Критериите и изискванията, на които трябва да отговаря тя не биха могли да бъдат съобразени към този момент и биха поставили ограничения за бъдещи инвестиционни намерения в Пещера“, обясни Зайчев. Той добави, че в момента се води кампания, която внушава, че Общината е превишила правата си, което не е вярно.\r\nВаня НИКОЛОВА", "date": "2017.08.31", "title": "Николай Зайчев, кмет на Пещера: Обвиненията срещу Общината по отношение на резерват „Купена“ са несправедливи"}
{"url": "http://www.focus-news.net/news/2017/08/31/2430909/gazeta-express-britanskiyat-poslanik-v-kosovo-prizova-vlastite-da-polozhat-poveche-usiliya-za-reshavaneto-na-sadbata-na-izcheznalite.html", "text": "Дипломатическият представител на Великобритания в Косово призова властите в Прищина да положат повече усилия, за да бъде хвърлена светлина върху съдбата на изчезналите хора в страната, пише вестник Gazeta Express", "date": "2017.08.31", "title": "Gazeta Express: Британският посланик в Косово призова властите да положат повече усилия за решаването на съдбата на изчезналите"}
{"url": "http://www.focus-news.net/news/2017/08/31/2430910/veliko-tarnovo-rayonnata-prokuratura-privleche-kato-obvinyaem-i-zadarzha-izvarshitel-na-srednoshtna-strelba-v-grada.html", "text": "Районна прокуратура – Велико Тръново привлече като обвиняем и задържа за 72 часа извършител на среднощна стрелба в града. Това съобщиха от пресцентъра на Апелативна прокуратура - Велико Търново. Прокуратурата е привлякла Мартин Б. в качеството на обвиняем за престъпление по чл. 325 и по чл. 129 от НК. \r\n30-годишният мъж е обвиняем за това, че на 30 август 2017 г. в град Велико Търново, на ул. „Драган Цончев“ №12, извършил непристойни действия, грубо нарушаващи обществения ред и изразяващи явно неуважение към обществото, като обиждал и заплашвал живущите, счупил прозорци и възпроизвел изстрели като ранил в областта на главата З. Т. с пистолет и деянието  по своето съдържание се отличава с изключителна дързост.\r\nСрещу него е повдигнато обвинение и за това, че по същото време и място, след произвеждане на изстрел в областта на главата на З.  Т.  с пистолет, му причинил две средни телесни повреди, изразяващи се в разстройство на здравето, временно опасно за живота му. Събрани са доказателства, че изстрелът е произведен с преправен в боен газов пистолет, което обосновава осъществен състав на престъпление  по чл. 339, ал.1 от НК, за което се предвижда наказание лишаване от свобода от 2 до 8 г. \r\nДнес Районна прокуратура – Велико Търново ще внесе искане в съда за вземане на мярка за неотклонение „задържане под стража“.\r\nПод ръководството на прокуратурата действията по разследването продължават.", "date": "2017.08.31", "title": "Велико Търново: Районната прокуратура привлече като обвиняем и задържа извършител на среднощна стрелба в града"}
{"url": "http://www.focus-news.net/news/2017/08/31/2430911/lovech-na-dve-godini-zatvor-e-osaden-54-godishen-mazh-za-bludstvo-s-maloleten-sled-obvinenie-na-rayonna-prokuratura-lukovit.html", "text": "Наказание от две години лишаване от свобода при общ режим за 54-годишен мъж, извършил блудствени действия с малолетно момче постигна Районна прокуратура – Луковит. Това съобщиха от пресцентъра на Апелативна прокуратура - Велико Търново. Любомир Й. е признат за виновен за това, че на 6 февруари 2016 г. в село в област  Ловеч, в трафопост, извършил действие с цел да възбуди полово желание без съвкупление по отношение на лице, ненавършило 14–годишна възраст. Престъпление по чл.149 ал.1 от НК.\r\nЛюбомир Й. е осъждан и безработен. На 6 февруари 2016 г. пострадалото момче играело с друго дете на площада в центъра на селото. Покрай тях минал обвиняемият и го повикал да отиде при него, след което се отдалечили. Влезли в помещение в трафопоста, където обвиняемият  извършил блудствени действия спрямо момчето. Под предлог, че ще отиде да купи бира детето избягало и разказало на близките си за случилото се.\r\nПрисъдата подлежи на обжалване пред Окръжен съд – Ловеч.", "date": "2017.08.31", "title": "Ловеч: На две години затвор е осъден 54-годишен мъж за блудство с малолетен, след обвинение на Районна прокуратура – Луковит"}
{"url": "http://www.focus-news.net/news/2017/08/31/2430912/plovdiv-obshtina-asenovgrad-shte-otbelezhi-132-godini-ot-saedinenieto-na-balgariya-s-dvudnevna-praznichna-programa.html", "text": "Община Асеновград ще отбележи 132 години от Съединението на България с двудневна празнична програма. Това съобщиха за Радио „Фокус“ – Пловдив от отдел „Връзки с обществеността“ на Общината. Събитията започват още на 5 септември. Тогава от 11.00 часа ще бъдат поднесени цветя в знак на признателност пред паметната плоча на Пере Тошев. Слово ще произнесе доц. Симеон Кацаров, преподавател по история в  ПУ „Паисий Хилендарски”. От 12.00 часа в Исторически музей – Асеновград ще се състои откриването на гостуваща изложба от Военно формирование 24490 на тема „Въоръжение и снаряжение от 4-ти артилерийски полк в Асеновград”. В 16.00 часа на 5 септември ще бъдат поднесени цветя в знак на признателност пред паметната плоча на участниците в Конушенската чета, взели участие в Съединението на България. В 18.00 часа събитията се пренасят в село Новаково, където ще бъдат поднесени цветя пред паметника на поп Ангел Чолаков, един от героите на Съединението.\r\nНа 6-ти септември празничната програма продължава с концерт на оркестър „Млади тракийци” със солисти Ваня Вълкова, Лилия Станчева и Димитър Желязков. Той ще започне от 11.30 часа на площад „Акад. Николай Хайтов“.\r\nТони МИХАЙЛОВ", "date": "2017.08.31", "title": "Пловдив: Община Асеновград ще отбележи 132 години от Съединението на България с двудневна празнична програма"}
{"url": "http://www.focus-news.net/news/2017/08/31/2430913/pazardzhik-obshtinski-savet-panagyurishte-shte-obsadi-izpalnenieto-na-vzetite-ot-nego-resheniya-na-redovnoto-si-zasedanie.html", "text": "Общинският съвет в Панагюрище ще проведе днес редовното си заседание, което включва осем точни от дневния ред, съобщиха за Радио „Фокус“ – Пазарджик от Общински съвет - Панагюрище. Заседанието ще започне в 16.00 часа. В началото ще бъде разгледан Отчетът за изпълнение на решенията на Общински съвет за първо полугодие на 2017 година, както и промяна на Инвестиционната програма за 2017 година чрез преразпределяне на средства. Ще бъде представено и Предложение за изменение на Наредбата за управление на общинските пътища на територията на Община Панагюрище. На внеманието на общинските съветници ще бъде представено и Одобряване на Договор за сътрудничество между гр. Жодино (Република Беларус) и Община Панагюрище. Две културни точки също са залегналия в дневния ред на общинската сесия – Утвърждаване Статут на поименната студентска стипендия „Проф. Марин Дринов“ и Вписване името на инж. Илия Атанасов Гунчев на Мемориалната стена в Исторически музей в Панагюрище.\r\nАлбена ЖИЛЕКОВА", "date": "2017.08.31", "title": "Пазарджик: Общински съвет - Панагюрище ще обсъди изпълнението на взетите от него решения на редовното си заседание"}
{"url": "http://www.focus-news.net/news/2017/08/31/2430914/blagoevgrad-s-podnasyane-na-tsvetya-pred-byust-pametnika-na-todor-aleksandrov-v-grada-byaha-otbelyazani-93-godini-ot-gibelta-na-geroya.html", "text": "С поднасяне на цветя и венци пред бюст-паметника на Тодор Александров благоевградската общественост отбеляза 93 години от гибелта му, предаде репортер на Радио „Фокус“ – Пирин. Тържествената церемония, която се проведе пред паметника на революционера, намиращ се пред Съдебната палата в областния център, бе организирана от Община Благоевград и ВМРО. Пред монумента на Тодор Александров се поклониха заместник-кметът на Община Благоевград Иво Николов, общинският съветник и председател на ВМРО – Благоевград Георги Васев, народният представител Атанас Стоянов, представители на общинска и областна администрация, представители на Регионален исторически музей - Благоевград, представители на Югозападен университет „Неофит Рилски“, общественици и граждани.\r\nТодор Александров е роден на 4 март 1881 г. в покрайнините на Щип. Той е член на Централния комитет и лидер на Вътрешната македонска революционна организация. С името на Тодор Александров са свързани едни от най-героичните страници на ВМРО. Войводата проявява изключителна храброст по време на Балканската война. Със своите четници той превзема Кукуш и го предава на настъпващите български военни части. Големият патриот намира смъртта си на 31 август 1924 година, като все още не е изяснено напълно кой е истинският подбудител за неговото убийство.\r\nНатали СТЕФАНОВА", "date": "2017.08.31", "title": "Благоевград: С поднасяне на цветя пред бюст-паметника на Тодор Александров в града бяха отбелязани 93 години от гибелта на героя"}
{"url": "http://www.focus-news.net/news/2017/08/31/2430915/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Осем души са пострадали при експлозията, която разтърси в четвъртък турския град Измир, съобщава вестник Daily Sabah. \r\nИнцидентът се е случил около осем часа сутринта в луксозен квартал на града. По предварителни данни предполагаем терорист е задействал взривно устройство, поставено в контейнер за отпадъци, при преминаването на автобус.\r\nНа място са изпратени голям брой сили за сигурност и линейки. В ход е разследване за издирването на отговорните.\r\n*** Министърът на външните работи на Гърция Никос Кодзиас пристига в четвъртък на посещение в Македония, припомня македонското електронно издание „Фокус“ .\r\nОсвен с македонския си колега Никола Димитров, в Скопие първият дипломат на Атина ще проведе срещи с министър-председателя Зоран Заев и с вицепремиера Буяр Османи, с президента Георги Иванов и с представители на партиите в парламента. \r\nАкцент при посещението на Кодзиас ще бъдат мерките за изграждане на доверие. Спорът за името не е на дневен ред. \r\nСъгласно разпространените медийни доклади, гръцкият външен министър няма да кацне със самолет на летище „Александър Велики“ в Скопие. Той ще пристигне в Македония с автомобил, и както шеговито отбелязват медиите – Кодзиас ще трябва да пътува по магистрала „Александър Велики“.\r\n*** В четвъртък президентът на Сърбия Александър Вучич и косовският му колега Хашим Тачи ще се срещнат в Брюксел, за да стартират подготовка за „нова фаза на диалога“ между Белград и Сърбия, припомня белградското издание Kurir. \r\nДвамата лидери ще обсъдят прилагането на споразуменията, постигнати между двете страни в спора до този момент, на неформална среща, на която ще присъства и Федерика Могерини - Върховен представител на Европейския съюз по въпросите на външните работи и политиката на сигурност.\r\nГоворителят на Европейската комисия Мая Кочиянчич съобщи, че в Брюксел лидерите на Сърбия и Косово ще обменят мнения относно продължаването на диалога за нормализиране на отношенията между Белград и Прищина, като се има предвид споразумението от юли за началото на подготовката на нова фаза на диалога.\r\n„Върховният представител Федерика Могерини ще бъде домакин на неофициална среща между сръбския президент Александър Вучич и косовския президент Хашим Тачи. Лидерите на Сърбия и Косово Александър Вучич и Хашим Тачи ще обменят мнения относно продължаването на диалога за нормализиране на отношенията, като се има предвид споразумението от юли, когато бе договорено началото на подготовката на новата фаза на диалога. Тази работа продължава и срещата им трябва да се разглежда в този контекст“, подчерта Кочиянчич. \r\nВучич и Тачи проведоха неофициални разговори с Могерини преди повече от месец, а официалният последен кръг на диалога между Белград и Прищина на политическо равнище се състоя в началото на февруари.\r\n„Върховният представител и двамата президенти ще обсъдят изпълнението на споразуменията, постигнати досега в диалога\", се казва в съобщение от Европейската комисия.\r\nМеждувременно в Сърбия бяха проведени президентски избори, а в Косово – парламентарни, и бе обявено, че диалогът ще продължи на ниво държавни глави.\r\n*** Дипломатическият представител на Великобритания в Косово призова властите в Прищина да положат повече усилия, за да бъде хвърлена светлина върху съдбата на изчезналите хора в страната, пише вестник Gazeta Express", "date": "2017.08.31", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/31/2430916/shumen-telefonna-izmama-za-nad-4-200-leva-e-bila-osuetena-sled-signal-i-sadeystvie-ot-zhitel-na-grada.html", "text": "Телефонна измама за над 4 200 лева е била осуетена след сигнал и съдействие от жител на града. Това съобщиха от ОДМВР - Шумен. Малко преди 17.30 часа вчера 50-годишен шуменец шофирал в града. Направило му впечатление, че автомобил, който се движи пред него спира рязко на няколко места, а мъжът в него се оглежда. На ул. “Г. С. Раковски“ отново спрял до контейнер за смет и взел оставен несесер 50-годишният шуменец се свързал с дежурната част в районното управление и обяснил, че може би става въпрос за измама. Създадена била веднага организация и минути по-късно в РУ - Шумен бил задържан 55-годишен шуменец. Пред криминалисти обяснил, че бил нает за куриер. Изпратили го да получи пратка, която трябвало да изпрати след допълнителни инструкции. За услугата щял да получи 30 лева. Малко по-късно в РУ - Шумен бил получен сигнал от 42-годишна шуменка, която съобщила, че е била измамена по телефона. Схемата, по която била въведена в заблуда – помощ за залавяне на телефонни измамници, поискана от „полицай“. С идеята, че помага да бъдат заловени тя се съгласила да участва в „спецакция“. В дамска чанта поставила 1 220 евро, 1 570 лева и около 80 грама златни накити. Оставила несесер до контейнер за смет и се отдалечила бързо според указанията - „за да не попадне в епицентъра на престрелка между полицаи и измамници при задържането им“. Образувано е досъдебно производство за престъпление по чл. 209 ал. 1 от НК. За срок до 24 часа в РУ- Шумен е задържан местният жител с инициали И. И. (на 55 г.) като съпричастен към измамата (муле).", "date": "2017.08.31", "title": "Шумен: Телефонна измама за над 4 200 лева е била осуетена след сигнал и съдействие от жител на града"}
{"url": "http://www.focus-news.net/news/2017/08/31/2430917/georgi-tarnovaliyski-bsp-upravlyavashtite-tvardyat-che-horata-zhiveyat-prekrasno-no-problemi-ima.html", "text": "„Законът за бюджета и публичните финанси са финансите на всички българи, а не на премиера, министъра или МС. Те не могат да се разпореждат с тези средства, зад гърба на парламента. Критикуваме Закона за публичните финанси още от 2016г., когато с една промяна в чл. 51 управляващите узакониха лоша бюджетна практика – зад гърба на Народното събрание да бъдат разпределяни средства, където прецени МС с постановление. Това противоречи на Конституцията“. Това заяви народният представител от „БСП за България“ Георги Търновалийски в сутрешния блок на БНТ, съобщиха от пресцентъра на НС на БСП. Според него не е допустимо държавният бюджет за 2015 г да бъде променян 1300 пъти. Народният представител обясни, че когато една община има финансови проблеми, има различна процедура и може да се поиска безлихвен кредит от държавата. Той подчерта, че има общини с одобрени планове за оздравяване, а други са в процедура. „Парите, които отпуска МС, не са за оздравяване, а такива за улична мрежа, канализация, градинки и площадки“, допълни Търновалийски. Той обясни, че през 2015 г, когато се е гледал бюджетът за следващата година, БСП предлага да се отпуснат 300 000 лв. за паметник на Христо Ботев в Калофер. Предложението е отхвърлено, но с първото постановление на МС средствата са дадени. „Това означава, че който отиде и целува ръка, където е правилно, ще получи средствата. Другите – не. Това е недопустимо“, коментира депутатът.\r\nПо повод изминалия парламентарен сезон народният представител от левицата обясни, че БСП е внесла законопроекти, които са обещали на гражданите. „За съжаление повече от тях бяха отхвърлени или не бяха допуснати в зала“, каза още той. Според него целият сезон е бил съпроводен от скандали – НДК, „Суджукгейт“, лобистки закон, скандални назначения. „Управляващите забравиха българските граждани и това, което бяха обещали. Един основен и главен проблем не е намерил място в програмата на правителството – демографската катастрофа. Някак срамежливо е записано в програмата, че имаме такъв проблем. Това е основен проблем на държавата, защото ако продължаваме по този начин, България след 30 години ще бъде само територия“, посочи депутатът. Според него управляващите не чуват опозицията, дори когато има градивни и експертни предложения. „Темите трябва да се дебатират, защото българите очакват да има промяна“, категоричен е Георги Търновалийски. Като примери той посочи изказване на вицепремиера Валери Симеонов, който се хвали, че минималните пенсии са увеличени на 180 лв и проблемът със сигурността е решен, като са назначени 1000 полицаи. „Колко напуснаха и се пенсионираха? Дали е ходил по селата, за да види там има ли полиция и държава?“, попита народният представител. „Управляващите твърдят, че всичко в страната е чудесно, хората живеят прекрасно, но проблеми има“, каза още той. Като пример посочи  скандален репортаж, който показва един учебник в два варианта – цветен и черно-бял. „Родителите, които могат да си позволят, ще купят на децата си цветен за 12 лв, за другите ще бъде 9 лв. Това е обидно спрямо българската образователна система, децата и родителите“, категоричен е той. Търновалийски даде примери и от регионите, където родители взимат болничен на децата си, защото не могат да им осигурят средства да отидат в града на училище.", "date": "2017.08.31", "title": "Георги Търновалийски, БСП: Управляващите твърдят, че хората живеят прекрасно, но проблеми има"}
{"url": "http://www.focus-news.net/news/2017/08/31/2430918/plovdiv-kampaniya-za-pochistvane-i-renovirane-na-prostranstvoto-okolo-krayrechnata-aleya-na-reka-maritsa-shte-se-provede-v-grada.html", "text": "Кампания за почистване и реновиране на пространството около крайречната алея на река Марица ще се проведе в Пловдив на 2 и 3 септември. Това каза за Радио „Фокус“ – Пловдив Ральо Ралев, кмет на район „Северен“ в града. По думите му кампанията ще протече през почивните дни, за времето между 10.00 и 15.00 часа. Ще участват доброволци, като около крайречната алея ще бъдат засадени билки и цветя, ще се боядисат пейките в района, както и детската площадка. „На 5 септември, на същото място от 15.00 до 22.00 часа, ще бъдат организирани редица забавления, сред които изработването на Вело Зелен Маршрут под формата на градска вело карта, пикник на открито с игри и други. След 21.00 часа ще бъде прожектирано и кино на открито“, каза Ралев. Кампанията за облагородяване на участък от река Марица в Пловдив се организира по повод третата годишнина от обявяване на града за европейска столица на културата през 2019 година.\r\nТони МИХАЙЛОВ", "date": "2017.08.31", "title": "Пловдив: Кампания за почистване и реновиране на пространството около крайречната алея на река Марица ще се проведе в града"}
{"url": "http://www.focus-news.net/news/2017/08/31/2430919/kyustendil-golyamo-kolichestvo-kanabis-i-nezakonno-pritezhavano-ognestrelno-orazhie-sa-otkriti-v-chasten-imot-v-selo-nedelkova-grashtitsa.html", "text": "Голямо количество канабис и незаконно притежавано огнестрелно оръжие са открити в частен имот в село Неделкова Гращица, съобщиха от ОДМВР – Кюстендил. Процесуално-следствените действия са осъществени от служители на полицейски участък „Невестино”. От двора на 41-годишна жена с инициали Р. Е. са изкоренени 119 отгледани растения канабис с височина около 2.5 м, листната им маса е с общо тегло 104.6 кг. Предполага се, че „реколтата“ е отгледана за около 4 месеца. При полевия наркотест растенията са реагирали на марихуана. В къщата е открита и незаконно притежавана двуцевна пушка. По случая е започнато досъдебно производство в РУ Кюстендил, уведомен е дежурен прокурор.", "date": "2017.08.31", "title": "Кюстендил: Голямо количество канабис и незаконно притежавано огнестрелно оръжие са открити в частен имот в село Неделкова Гращица"}
{"url": "http://www.focus-news.net/news/2017/08/31/2430920/varna-gradat-e-domakin-na-rabotna-sreshta-za-bregoukrepvane-i-preventsiya-na-eroziyata-na-kraybrezhiyata-na-adriatichesko-egeysko-sredizemno-i-cherno-more.html", "text": "Международна работна среща – дискусия за брегоукрепване и  превенция на ерозията на крайбрежията на Адриатическо, Егейско, Средиземно и Черно море се провежда в заседателната зала на Областна администрация - Варна, предаде репортер на Радио „Фокус“ – Варна. Международната среща се организира в рамките на новостартиралия проект „HERMES – Хармонизирана рамка за превенция и предотвратяване  ерозията на крайбрежните райони, насърчаваща изпълнението на Протокола за интегрирано управление на крайбрежните зони“ по Програма “Balkan-Mediteranean” на ЕС. Срещата бе открита от областният управител на Варна Стоян Пасев и Атанас Стоилов -председател на УС на Асоциация на българските черноморски общини. Проектът се изпълнява от Асоциация на българските черноморски общини с подкрепата на Областна администрация – Варна и в партньорство с община Paggaio, Гърция, която е водеща организация по проекта, Демокритски университет на Тракия – Катедра „Околна среда“, Гърция, ORION – Съвместен център за изследвания и развитие, Кипър, TEULEDA – Агенция за местно икономическо развитие, Албания, Институт за политика по околна среда – Албания и Сдружение на кипърските общини, Кипър. Продължителността на проекта е 24 месеца – от август 2017 година – август 2019 година, а общият бюджет надвишава 1 млн. евро. В международната работна среща участват представители на общините – членки на Асоциацията на българските черноморски общини, международните партньори по проекта и експерти в областта на брегоукрепване и борба с ерозията. В рамките на събитието ще бъде представена законодателната рамка за интегрирано управление на крайбрежните зони, изпълнените проекти за интегрирано управление на крайбрежните зони по Черноморието на страната ни, както и техническите решения, разработени в рамките на проекти за превенция  на бреговата ерозия.\r\nПроектът HERMES е обща инициатива на шест организации, обхващаща над 280 км брегова ивица от Адриатическо, Егейско, Средиземно и Черно море и е насочена в подкрепа на местните власти за намиране на конкретни и жизнеспособни решения. Проектът има за цел да разработи единна и хармонизирана рамка за превенция на ерозията на бреговете и възстановяване на плажната ивица чрез осъществяването на съгласувани дейности за проучване, споделяне на вече разработени технически решения и разработване на съвместни политически инструменти.\r\nМарияна ВАЛЕНТИНОВА", "date": "2017.08.31", "title": "Варна: Градът е домакин на работна среща за брегоукрепване и  превенция на ерозията на крайбрежията на Адриатическо, Егейско, Средиземно и Черно море"}
{"url": "http://www.focus-news.net/news/2017/08/31/2430921/emanyuel-makron-v-otkroveno-intervyu-za-frensko-spisanie-ne-e-osobeno-priyatno-da-se-nalaga-da-govorish-s-erdogan.html", "text": "В откровено интервю за седмичното списание Le Point държавният глава на Франция Еманюел Макрон призна, че не е е особено „готино“ да се разговаря с турския президент Реджеп Тайип Ердоган, отбелязва австрийската медия ORF.\r\nНа въпрос дали би искал да създаде имидж на „новото готино момче“ в международната политика, Макрон призна: „Световната сцена не е чак толкова готина. Например, аз съм този, който на всеки 10 дни трябва да говори с Ердоган“. \r\nФренският президент отбеляза, че турският му колега е тежък партньор за преговори. Същевременно Макрон припомни, че има големи различия и с руския държавен глава Владимир Путин – главно заради конфликта в Украйна. Тереза Герова", "date": "2017.08.31", "title": "Еманюел Макрон в откровено интервю за френско списание: Не е особено  приятно да се налага да говориш с Ердоган"}
{"url": "http://www.focus-news.net/news/2017/08/31/2430922/mon-ministerstvoto-ne-deli-detsata-na-bedni-i-bogati-obshtata-ni-tsel-e-obrazovanieto-da-dava-raven-shans-za-uspeh-na-vsichki-detsa.html", "text": "Министерството на образованието и науката не дели децата на бедни и богати, общата ни цел е образованието да дава равен шанс за успех на всички деца. Това съобщиха от пресцентъра на Министерство на образованието и науката. \r\nНаредбата за познавателните книжки, учебниците и учебните помагала дава възможност учебниците от VIII до XII клас и по нива/нива от Общата европейска езикова рамка/ да се отпечатват при пълноцветен и при едноцветен печат. \r\nТази възможност е дадена, тъй като има предмети в по-горните класове, които не изискват задължително пълноцветен печат – например математика, физика, химия и др. \r\nВсички учебници от I до VII клас се закупуват от държавата и са изпълнени при пълноцветен печат. Учебниците от VIII до XII клас се закупуват от родителите. Издателите и родителите имат право на избор и Наредбата на МОН само регламентира неговата свободна реализация.\r\nМинистерството на образованието и науката одобрява съдържанието, графичния дизайн и полиграфическото изпълнение на учебниците. Издателствата единствено носят отговорност за своите маркетингови послания.", "date": "2017.08.31", "title": "МОН: Министерството не дели децата на бедни и богати, общата ни цел е образованието да дава равен шанс за успех на всички деца"}
{"url": "http://www.focus-news.net/news/2017/08/31/2430923/pazardzhik-okrazhnata-prokuratura-vnese-obvinitelen-akt-spryamo-dvama-mazhe-za-otglezhdane-i-darzhane-na-marihuana.html", "text": "Окръжна прокуратура - Пазарджик внесе в съда обвинителен акт срещу Данчо Ж, на 51 г., и Борис Т., на 35 г., за това, че при условията на продължавано престъпление, засели и отглеждали, в нарушение на установените в чл.27,ал.1 от Закона за контрол върху наркотичните вещества и прекурсорите, растения от рода на конопа, както и  за това, че в съучастие като съизвършители, са държали с цел разпространение високорисково наркотично вещество - марихуана, без надлежно разрешение по ЗКНВП, като наркотичното вещество е в големи размери. Това съобщиха от пресцентъра на Апелативна прокуратура - Пловдив. По делото е установено, че в землището на гр. Пазарджик, в  местността „Баждар Дъмга“, за времето от май 2016 г. до 13 декември 2016 г., двамата обвиняеми засадили и отглеждали общо 631 растения марихуана или общо 41 200 грама. Те оборудвали две стопански постройки за отглеждане на наркотичното вещество, като монтирали електромери, влагоабсорбатори, климатици, помпа, осветителни тела, вентилаторна инсталация, въздуховоди за филтърна система, електронна везна и др. За имота, който ползвали, сключили договор за наем.   \r\nИ двамата обвиняеми извършвали действия по наблюдение и контролиране на осветление, влажност, необходима температура, като растенията се отглеждали на закрито.  Дейността им приключили със задържането им на 13 декември 2016 г. Наред с отглежданата марихуана , двамата обвиняеми държали, с цел разпространение марихуана, в големи размери – общо 6 970 грама на стойност 41 820 лева. По делото са били разпитани свидетели, извършени експертизи, иззети веществени доказателства и др. Обвиняемите Данчо Ж. и Борис Т. са с взета от съда мярка за неотклонение „задържане под стража“ и се намират в Затвора в гр. Пазарджик. Окръжен съд-Пазарджик е насрочил първото съдебно заседание на 15 септември 2017 г.", "date": "2017.08.31", "title": "Пазарджик: Окръжната прокуратура внесе обвинителен акт спрямо двама мъже за отглеждане и държане на марихуана"}
{"url": "http://www.focus-news.net/news/2017/08/31/2430924/sliven-vavezhda-se-organizatsiya-na-dvizhenieto-po-vreme-na-skorostnite-etapi-na-rali-sliven-2017.html", "text": "Въвежда се организация на движението по време на скоростните етапи на рали „Сливен” 2017. Това съобщиха от ОДМВР - Сливен. На 1 септември 2017 г. за времето от 18:00 ч. до приключването на супер специален етап се въвежда забрана за движение на МПС и пешеходци в района на бул. „Хаджи Димитър” в гр. Сливен - от старта до МБАЛ „Амброаз Паре“, по бул. „Илинденско въстание“ до кръстовището му с ул. „Дели Ради“ и до кръстовище на бул. „Илинденско въстание“, което е вход към кв. „Стоян Заимов” до бл. 89.   \r\nНа 2 септември 2017 г. за времето от 09.00 часа и от 12.50 часа до приключването на специални етапи СЕ № 2 и СЕ № 6, се въвежда забрана за движение на МПС в участъка от пътя гр. Сливен, пътен разклон „Чуката“ – с. Ичера, от старта до чешмата след автобусното обръщало в м. Моллова гора, до финала на 200 м от табелата за населено място на с. Ичера. \r\nНа 2 септември 2017 г. за времето от 10.08 часа и от 13.58 часа до приключването на специални етапи СЕ № 3 и СЕ № 7, се въвежда забрана за движение на МПС в отсечката от старта на 7000 м. след пътен разклон „Трите вятъра“ (след гр. Котел), до финала на 5000 м преди с. Кипилово. \r\nНа 2 септември 2017 г. за времето от 10.42 часа и от 14.32 часа до приключването на специални етапи СЕ № 4 и СЕ № 8, се въвежда забрана за движение на МПС в отсечката от старта до табелата за край на населено място на с. Стара река (до ДГС), от разклона за   с. Божевци към гр. Сливен и към с. Стара река, през пътен разклон „Табелите в м. Агликина поляна, до финала до бивш пътен кантон в м. „Бабина локва“, в природен парк „Сините камъни“ и обратно, и от пътен разклон „Табелите в м. Агликина поляна в посока с. Стара река и  с. Раково.  \r\nНа 2 септември 2017 г. за времето от 11.10 часа и от 15.00 часа до приключването на специални етапи СЕ № 5 и СЕ № 9, се въвежда забрана за движение на МПС в отсечката от старта в м. Даулите (на около 200 м след разклона за с. Раково), през разклона на връх Българка, до финала до чешмата в м. Абланово. \r\nМежду специалните етапи пътните участъци ще бъдат отваряни за около час, през което време спрените автомобили ще могат да се придвижат. \r\nНа 3 септември 2017 г. за времето от 09.00 часа до 15.00 часа (до приключването на специални етапи СЕ № 10 и СЕ № 12) се въвежда забрана за движение на МПС в отсечката от старта до чешмата в м. Абланово (Разсадника на ДГС-Сливен), до финала на 1370 м след разклона на връх Българка, по пътя към връх Карандила.\r\nНа 3 септември 2017 г., за времето от 09.31 часа до 15.00 часа (до приключването на специални етапи СЕ № 11 и СЕ №13) се въвежда забрана за движение на МПС в отсечката от старта на 1400 м. преди пътен разклон „Чуката“ в м. Чуката, по път III-448 - с. Ичера – гр. Сливен, до финала в м. Моллова гора, при чешмата до разклона за вила „Оазис“ на МВР – вход/изход на гр. Сливен.\r\nАлтернативен маршрут за пътуващите в посока град Котел, с. Ичера и обратно, в дните на ралито, остава път І-7 през кръстовище „Петолъчка”.", "date": "2017.08.31", "title": "Сливен: Въвежда се организация на движението по време на скоростните етапи на рали „Сливен” 2017"}
{"url": "http://www.focus-news.net/news/2017/08/31/2430925/pregled-na-osnovnite-temi-v-smolyanskiya-pechat.html", "text": "„Откриха скелет на жена в хотел „Смолян“ е водещото заглавие на регионалния вестник „Отзвук“. Вчера преди обяд строителни работници, които извършват ремонт в хотел „Смолян“ са открили човешки скелет. Костите са намерени под нивото на басейна във вентилационна шахта. Материалът продължава на страница седма. „Кметът Мелемов спешно иска да се отърве от езерата „Рибката и „Лагера“ е друго заглавие от челната страница. Кметът на Община Смолян Николай Мелемов е поискал спешно да бъдат прехвърлени на държавата двете емблематични смолянски езера „Рибката“ и „Лагера“. Докладната записка е била внесена като извънредна точка във вторник по време на заседание на комисията по териториално устройство на ОбС. На втора страница четем: „Издирват 29-годишен смолянчанин, извършил кражба в Португалия“. Нашенецът е осъден за кражба на парчета от чугун, тръбни колена, кранове от пречиствателна станция. Заглавията от страница трета са: „Променят общинска наредба заради конкретен ресторант в Смолян“, „Над 70 000 лева са приходите от участия на ансамбъл „Родопа“, „46 поклонници от Смолян бяха на литургия в Кръстова гора“, „Параолимпиецът Мустафа Юсеинов с шанс да проходи“. На страница осма четем: „Неграмотен затворник издал съкилийник, дал на надзирателя да му прочете оставена бележка“, „Пияна шофьорка в ареста с още петима мъже през уикенда“, „Овчар краде молив, тиксо и ракия, отива в затвора“.", "date": "2017.08.31", "title": "Преглед на основните теми в смолянския печат"}
{"url": "http://www.focus-news.net/news/2017/08/31/2430926/buyar-osmani-vitsepremier-na-makedoniya-ochakvam-napredak-v-evropeyskata-integratsiya-predi-sporat-za-imeto-da-bade-zatvoren.html", "text": "В интервю за гръцкия вестник „Ефимерида“ македонският вицепремиер Буяр Османи призна, че очаква страната да постигне напредък по пътя към европейската интеграция преди т.нар. спор за името да бъде окончателно разрешен, предава скопският телевизионен канал „Телма“.\r\nПо повод посещението на гръцкия външен министър Никос Кодзиас в Скопие, Османи коментира: „Отношенията между Скопие и Атина от дълго време са циментирани от цялостно недоверие и не може да се очаква тяхната промяна да се случи много бързо. Добре е, че със своите действия и Скопие, и Атина ясно показаха, че имат намерение да променят досегашния политически път и да работят за изграждането на доверие между двете общности. В този смисъл очаквам конкретни резултати от двете страни, а по отношение на засилването на доверието съм на мнение, че резултатът ще се прояви чрез напредък в европейската и евроатлантическата интеграция на Република Македония, дори и преди да бъде окончателно разрешен спорът за името на страната ни“.Тереза Герова", "date": "2017.08.31", "title": "Буяр Османи, вицепремиер на Македония: Очаквам напредък в европейската интеграция преди спорът за името да бъде затворен"}
{"url": "http://www.focus-news.net/news/2017/08/31/2430927/pazardzhik-v-panagyurishte-sa-otkriti-koliformi-i-esherihiya-koli-v-piteynata-vodata-nad-dopustimite-normi.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 16 до 31 август 2017 година от 11 населени места в региона. От тях не отговаря на Наредба №9 от 16 март 2001 г. за качеството на водата, предназначена за питейно-битови цели, 1 проба по микробиологични показатели. Тя е от град Панагюрище – първа зона, където са открити колиформи и ешерихия коли над допустимите норми. Предприети са мерки за административна принуда във връзка с констатирани нарушения във водоснабдяването, а именно – едно предписание за хигиенни мероприятия. Регистрирани са 15 случая на чревни инфекциозни заболявания, но няма доказана причинна връзка между инфекциозните заболявания и влошените качества на питейната вода.\r\nВаня НИКОЛОВА", "date": "2017.08.31", "title": "Пазарджик: В Панагюрище са открити колиформи и ешерихия коли в питейната водата над допустимите норми"}
{"url": "http://www.focus-news.net/news/2017/08/31/2430928/montana-50-godishen-traktorist-e-postradal-pri-teglene-na-trupi-v-mestnostta-berberska-chuka.html", "text": "50-годишен тракторист е пострадал при теглене на трупи в местността Берберска чука. Това съобщиха от ОДМВР – Монтана. На 30 август, около 9.00 часа, на горски път в местността Берберска чука в землището на село Бързия, в дърводобивен отдел на УОГС „Петрохан“ – село Бързия, 50-годишен жител на с. Бързия управлява трактор „LKT81 Т“ с монтанска регистрация, представляващ специализирана техника за дърводобив – за теглене на трупи, собственост на УОГС „Петрохан“ – с. Бързия. При маневра на заден ход водачът губи контрол над управляваното МПС, което попада в дере и се преобръща няколко пъти. При движението надолу водачът изпада от кабината на трактора и е намерен на около 200 метра от горския път, с откъсната ръка в раменната става. Екип на ФСМП - Берковица е оказал първа помощ на пострадалия, който впоследствие е настанен за лечение в МБАЛ - Монтана. По информация от интензивно отделение на МБАЛ Монтана водачът на трактора е с ампутиран горен десен крайник, счупен долен крайник и гръдни травми, с опасност за живота. За случая са уведомени служители на Инспекция по труда гр. Монтана. Местопроизшествието е посетено от дежурна оперативна група, извършен е оглед и е образувано досъдебно производство по чл. 134, ал. 1 от НК в РУ Берковица.", "date": "2017.08.31", "title": "Монтана: 50-годишен тракторист е пострадал при теглене на трупи в местността Берберска чука"}
{"url": "http://www.focus-news.net/news/2017/08/31/2430929/ruse-politsiyata-izdirva-16-godishnata-meliha-dzhelilova-mustafova-ot-selo-bazan-koyato-e-v-neizvestnost-ot-22-avgust.html", "text": "Полицията издирва 16-годишната Мелиха Джелилова Мустафова от село Бъзън, която е в неизвестност от 22 август. Това съобщиха от ОДМВР - Русе. Около 17.00 часа на 22 август 2017 г. тя е напуснала дома си в с. Бъзън, обл. Русе. Издирва се по заявление от родител. Лицето страда от разстройство на съзнанието.\r\nМомичето е на видима възраст около 16 - 18 години, високa около 160 - 165 см, с пълно телосложение, боядисана дълга черна коса, очи – сини.\r\nНосила е розова блуза тип риза, сини дънки (нарязани), сини маратонки с розов кант. Момичето многократно е бягало от дома си, като при предходни бягства е установявана на територията на гр. Разград и гр. Вятово.\r\nПри установяване да се уведоми ОДЧ при Второ РУ – Русе - сл. тел. 882 443, ОД МВР – Русе, група „Издирване” - тел. 882 316 или най близкото районно управление на МВР.", "date": "2017.08.31", "title": "Русе: Полицията издирва 16-годишната Мелиха Джелилова Мустафова от село Бъзън, която е в неизвестност от 22 август"}
{"url": "http://www.focus-news.net/news/2017/08/31/2430930/dimitar-margaritov-predsedatel-na-kzp-za-perioda-may-avgust-2017-g-sme-sastavili-okolo-800-akta-za-ustanoveni-narusheniya.html", "text": "За периода май-август 2017 г. сме съставили около 800 акта за установени нарушения. Това каза по време на пресконференция Димитър Маргаритов, председател на Комисията за защита на потребителите (КЗП) по повод кампаниите, по които институцията ще извършва тематични проверки през есента, предаде репортер на Агенция „Фокус“.\r\nТой уточни, че са извършени около 11 000 инспекции за периода май-август 2017 г. и резултатът се изразява в съставени 782 акта, като в един може да има повече от едно нарушение. „Запазва се тенденцията в по-малко от 10% от случаите да се установяват административни нарушения.  Забранени са 54 нелоялни търговски практики при продажба на стоки или предлагане на туристически услуги. 25 вида опасни стоки не са допуснати до пазара или са изтеглени от търговката мрежа. През този период в Комисията са постъпили над 6000 жалби и сигнали от граждани“, обясни Маргаритов.\r\n„По отношение на туристическите обекти – съставени са 380 акта, с които сме констатирали отношения най-вече от типа на непредоставяне на услуги, за които е бил поет ангажимент от страна на търговеца. Като цяло туристическият сезон преминава спокойно, нашата дейност е координирана с другите институции и тази координация допринася за по-добри проверки без да се създава излишно напрежение“, уточни той.\r\nМаргаритов каза още, че са направени и доста проверки и за качеството на продавания алкохол. „Взели сме проби от 35 вида алкохолни напитки, подложени са на анализ и резултатите сочат, че в 5 случая има отклонение от изискванията на закона“, каза той и уточни, че Комисията ще продължи да държи засилен контрола по отношение на качеството, защото обикновено в края на сезона идва успокоение у търговците и те започват да понижават качеството на услугите. \r\n„Извършени са над 6500 инспекции за периода май-август и в търговски обекти, съставени са 500 актове, от които 54 заповеди за забрана на нелоялни търговски практики. Това е такава проява, която може да засегне неограничен кръг от потребители. За това продължаваме интензивно да се борим с тези практики . Нашият пазар е залят с нелоялни търговски практики. През юли излезе проучване на Европейската комисия и то сочи, че само ¼ от потребителите казват, че са попадали на такива практики. Около 50% от хората посочват, че са готови да сигнализират за такива. Статистиката сочи, че 50% от потребителите в България имат вяра в институциите, които защитават техните права. Едва 30% от тях обаче вярват в дейността на неправителствените организациите. Аз винаги съм казвал, че само сътрудничеството между двете би повишило резултатите от дейността“, каза Маргаритов.\r\nЦветилена СИМЕОНОВА", "date": "2017.08.31", "title": "Димитър Маргаритов, председател на КЗП: За периода май-август 2017 г. сме съставили около 800 акта за установени нарушения"}
{"url": "http://www.focus-news.net/news/2017/08/31/2430931/rtv-sarbiya-350-nezakonni-orazhiya-sa-predadeni-dobrovolno-na-vlastite-za-tri-mesetsa.html", "text": "От месец юли насам гражданите на Сърбия са предали доброволно на властите 350 броя различни видове незаконно притежавани оръжия и около 25 хил. боеприпаси, предава RTV, като се позовава на началника на отдела за административни въпроси към Министерството на вътрешните работи в Белград Зорика Лончар Касалица.\r\nГражданите все още имат на разположение един месец, в който да се откажат от незаконно притежаваните оръжия, припомни Касалица, като допълни, че най-отзивчиви на призивите на властите са жителите на най-големите градове в страната – Белград, Нови Сад, Ниш и Крагуевац. \r\n„Хората може да изберат дали да донесат оръжието и безопасно да го предадат в полицията, но може да позвънят по телефона в най-близкото полицейско управление и служителите сами ще дойдат да го вземат“, увери Касалица. \r\nТелевизията припомня, че властите дават възможност на гражданите или да предадат оръжията си, или да опитат да ги легализират в конкретен срок. В неговите рамки гражданите няма да бъдат подвеждани под отговорност за незаконното притежание на оръжие, нито ще се изисква от тях да доказват произхода му. .Тереза Герова", "date": "2017.08.31", "title": "RTV: Сърбия – 350 незаконни оръжия са предадени доброволно на властите за три месеца"}
{"url": "http://www.focus-news.net/news/2017/08/31/2430932/dimitar-petrov-inspektsiya-po-truda-montana-zapochnala-e-proverka-po-sluchaya-pri-koyto-traktorist-e-zagubil-rakata-si-pri-intsident-v-mestnostta-berberska-chuka.html", "text": "Започнала е проверка по случая, при който 50-годишен тракторист е загубил ръката си, каза за Радио „Фокус“ – Видин Димитър Петров, директор на „Инспекция по труда“ - Монтана. Той посочи, че вчера е получен сигнал за тежък инцидент станал в местността Берберска чука в землището на село Бързия. „При управление на специализирана техника за дърводобив за теглене на трупи, собственост на УОГС „Петрохан“, водачът изпада от кабината на трактора и е намерен с откъснат горен десен крайник. Настанен е в Монтанската болница в тежко състояние, има и счупен долен крайник“, каза Димитър Петров. Той добави, че веднага е започнала проверка, направен е оглед на мястото на тежкия инцидент. “Изискани са необходимите документи, защото за да бъде осигурена сигурността на работниците, трябва да са налице редица организационни мерки. Трябва да има документи с оценка на риска, предприети мерки, инструкции и т.н. Всичко това ще бъде проверено в най-кратки срокове в рамките на административното производство“, обясни Димитър Петров. Той заяви, че от началото на годината в областта на дърводобива не е имало толкова тежък инцидент. „Но, дърводобивът е рискова дейност и в предишните години сме имали инциденти. Необходимо е фирмите, извършващи такава дейност стриктно да спазват законодателството“, каза директорът на „Инспекция по труда“ – Видин.\r\nАнна ЛОЗАНОВА", "date": "2017.08.31", "title": "Димитър Петров, „Инспекция по труда“ - Монтана: Започнала е проверка по случая, при който тракторист е загубил ръката си при инцидент в местността Берберска чука"}
{"url": "http://www.focus-news.net/news/2017/08/31/2430933/plovdiv-narusheno-e-vodopodavaneto-v-6-sela-ot-oblastta-zaradi-avarii.html", "text": "Нарушено е водоподаването в 6 села от областта заради възникнали аварии. Това съобщи за Радио „Фокус“ – Пловдив дежурният диспечер във водоснабдителното дружество. Без вода днес са голяма част от жителите на селата Голям чардак, Първенец, Крумово, Климент, Пъдарско и Бачково.\r\nЕкипите отстраняват възникнали аварии също по ул. „Бяла черква“ в град Куклен и по улиците „Вратцата“, „Батак“ и „Брезовско шосе“ на територията на град Пловдив. Не е посочен краен срок за отстраняване на авариите по водопроводната мрежа. Дежурният диспечер увери, че екипите работят на пълен капацитет за бързото възстановяване на нормалното водоподаване.\r\nТони МИХАЙЛОВ", "date": "2017.08.31", "title": "Пловдив: Нарушено е водоподаването в 6 села от областта заради аварии"}
{"url": "http://www.focus-news.net/news/2017/08/31/2430934/kmetat-na-sofiya-yordanka-fandakova-porechieto-na-reka-iskar-minavashto-prez-teritoriyata-na-stolichna-obshtina-ne-beshe-pochistvano-ot-pochti-50-godini.html", "text": "Поречието на река Искър, минаващо през територията на Столична община, не беше почиствано от почти 50 години. Това каза пред журналисти кметът на София Йорданка Фандъкова, която провери изпълнението по почистването на река Искър, предаде репортер на Агенция „Фокус“. „Една от най-важните дейности по превенция срещу наводнения, която не се вижда много, но е изключително важна, това е почистването на речните корита. Всяка година почистваме между 50 и над 100 км речни корита в различни реки на територията на Столична община. Най-голямата грижа досега беше река Искър, защото поречието й, което минава през територията на Столична община, не беше почиствано от почти 50 години. Трудно направихме проектите, съгласуванията и всъщност участъкът от 5 км започнахме да почистваме тази година. Изпълнителите са на финала“, коментира Фандъкова. По думите й по договор почистването трябва да приключи до 10 октомври, но е получила уверение, че до 20 септември ще бъде приключено. „Получава се наистина много добре, но оттук нататък е много важно как ще се пази. Разбрахме от изпълнителите, че много софиянци и жители на район „Кремиковци“ идват тук събота и неделя, както и много рибари. Затова призовавам всички граждани на София, фирмите, които изпълняват обекти, да не си позволяват да изхвърлят строителните отпадъци тук, поради простата причина, че това е за всички. Стане ли бедствие, след това се чудим защо се получават такива неща“, допълни кметът на София. Според Йорданка Фандъкова при една така добре изчистена река, оттук нататък не трябва хората да си позволяват да я затлачват. „Вече природата си казва своето – падат клони и дървета, но ние ще продължим почистването“, увери столичният кмет.\r\nЛюба АЛЕКСИЕВА", "date": "2017.08.31", "title": "Кметът на София Йорданка Фандъкова: Поречието на река Искър, минаващо през територията на Столична община, не беше почиствано от почти 50 години"}
{"url": "http://www.focus-news.net/news/2017/08/31/2430935/pazardzhik-4-naseleni-mesta-v-oblastta-sa-s-vaveden-rezhim-na-vodopodavane.html", "text": "4 населени места в региона са с въведено режимно водоподаване в периода от 16 до 31 август, съобщиха от РЗИ - Пазарджик. Това са гр. Стрелча, за въвеждане на режим на водоподаване за село Свобода, считано от 19 август 2017 г., от 09.00 до 16.00 часа, с. Грашево и с. Мечо корито – повече от 24 часа, поради аварирал гаранционен завеждащ водопровод и вилно селище “Атолука“ с режим на водоснабдяването от 20.00 до 07.00 часа. РЗИ - Пазарджик е предприела мерки за административна принуда, във връзка с констатирани нарушения във водоснабдяването, а именно – издадено е едно предписание за хигиенни мероприятия.", "date": "2017.08.31", "title": "Пазарджик: 4 населени места в областта са с въведен режим на водоподаване"}
{"url": "http://www.focus-news.net/news/2017/08/31/2430936/sofiya-dvizhenieto-po-avtomagistrala-trakiya-pri-km-9-v-posoka-sofiya-se-izvarshva-v-edna-lenta-poradi-patnotransportno-proizshestvie.html", "text": "Движението по автомагистрала \"Тракия\", при км 9, в посока София, се извършва в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.08.31", "title": "София: Движението по автомагистрала \"Тракия\", при км 9, в посока София, се извършва в една лента поради пътнотранспортно произшествие"}
{"url": "http://www.focus-news.net/news/2017/08/31/2430937/stoyan-pasev-oblasten-upravitel-na-varna-bregoukrepvaneto-e-osnoven-problem-na-vsichki-chernomorski-oblasti-v-stranata.html", "text": "Брегоукрепването е основен проблем на всички черноморски области в страната. Това заяви областният управител на Варна Стоян Пасев по време на международна работна среща за брегоукрепване и  превенция на ерозията на крайбрежията на Адриатическо, Егейско, Средиземно и Черно море, която се в заседателната зала на Областна администрация, предаде репортер на Радио „Фокус“ – Варна. Стоян Пасев посочи, че България е една от малкото страни, които не са се справили с тази задача. „Именно чрез тези проекти с международно участие и обмяна на опит може да взаимстваме от всички тези страни, които са укрепили своите брегове и да намерим най-подходящия вариант за укрепване на нашата крайбрежна зона. С нетърпение очаквахме стартирането на тези европейски програми, тъй като държавата не може да се справи сама с този проблем“, подчерта областният управител Стоян Пасев.\r\nМарияна ВАЛЕНТИНОВА", "date": "2017.08.31", "title": "Стоян Пасев, областен управител на Варна: Брегоукрепването е основен проблем на всички черноморски области в страната"}
{"url": "http://www.focus-news.net/news/2017/08/31/2430938/pazardzhik-rayonniyat-sad-nalozhi-globi-i-zabrana-za-1-godina-za-poseshtenie-na-sportni-proyavi-na-dvamata-mazhe-za-sbivaneto-na-macha-mezhdu-otborite-hebar-i-minyor.html", "text": "Районен съд - Пазарджик призна за виновни двама жители на Пазарджик – на 31 и 29 години, за това, че на 26 август 2017 година по време на футболна среща между отборите на ФК „Хебър“ и ФК „Миньор“ са извършили спортно хулиганство – участвали са в сбиване и неизпълнение на разпорежданията на полицейските органи. Това съобщи за Радио „Фокус“ – Пазарджик Маринела Георгиева от администрацията на съда. Наложени са им административни наказания – глоби в размер на по 500 лв. за всеки един от тях, както и забрана за посещение на спортни мероприятия в страната и чужбина за срок от 1 година. Решението е окончателно и не подлежи на обжалване.\r\nВаня НИКОЛОВА", "date": "2017.08.31", "title": "Пазарджик: Районният съд наложи глоби и забрана за 1 година за посещение на спортни прояви на двамата мъже за сбиването на мача между отборите „Хебър“ и „Миньор“"}
{"url": "http://www.focus-news.net/news/2017/08/31/2430939/b92-sarbiya-pravosadnoto-ministerstvo-v-belgrad-e-podkrepilo-predlozhenieto-ratko-mladich-da-bade-vremenno-osvoboden-za-meditsinsko-lechenie-v-sarbiya-tvardi-advokatat-mu.html", "text": "Миодраг Стоянович, адвокатът на осъдения за военни престъпления генерал Ратко Младич, заяви, че Министерството на правосъдието в Белград подкрепя предложението за временно освобождаване на бившия командващ армията на Република Сръбска за лечение в страната, предава B92.\r\nВ изявление за медиите Стоянович разясни, че към настоящия момент се обработват документите. Защитникът на Младич сподели, че е бил на посещение при него миналия месец и е бил изненадан, че той едвам е издържал свиждането. \r\nВ сряда правосъдното ведомство в Белград потвърди, че до края на следващата седмица Международният трибунал в Хага ще поеме инициатива да предостави на Младич подходящи условия за лечение, след като стана ясно, че здравословното му състояние се е влошило. .Тереза Герова", "date": "2017.08.31", "title": "B92 (Сърбия): Правосъдното министерство в Белград е подкрепило предложението Ратко Младич да бъде временно освободен за медицинско лечение в Сърбия, твърди адвокатът му"}
{"url": "http://www.focus-news.net/news/2017/08/31/2430940/ruse-politsiyata-izdirva-88-godishniya-petar-yordanov-penchev-ot-selo-sandrovo.html", "text": "Полицията издирва 88-годишния Петър Йорданов Пенчев от село Сандрово. Това съобщиха от ОДМВР - Русе. Мъжът е в неизвестност от около 13.00 часа на 22 август 2017 г., когато е напуснал дома си в с. Сандрово, област Русе. Последно е видян в района на с. Сандрово, обл. Русе от съсед. Издирва се по заявление на близките. Лицето страда от старческа деменция.\r\nМъжът е на видима възраст около 85 - 90 години, висок около 160-165 см, слабо телосложение, бяла къса коса, очи – зелени.\r\nНосил е синя блуза на сини ивици, панталон сив на цвят, тип дочен.\r\nПри установяване да се уведоми ОДЧ при Второ РУ - Русе - сл. тел. 882 443, ОД МВР – Русе, група „Издирване” - тел. 882 316 или в най близкото районно управление на МВР.", "date": "2017.08.31", "title": "Русе: Полицията издирва 88-годишния Петър Йорданов Пенчев от село Сандрово"}
{"url": "http://www.focus-news.net/news/2017/08/31/2430941/dimitar-margaritov-predsedatel-na-kzp-shte-ima-zasilen-monitoring-po-vreme-na-podgotovkata-za-nachaloto-na-uchebnata-godina.html", "text": "Ще има засилен мониторинг по време на подготовката за началото на учебната година. Това каза Димитър Маргаритов, председател на КЗП, по време на пресконференция на Комисията за защита на потребителите (КЗП) по повод кампаниите, по които институцията ще извършва тематични проверки през есента, предаде репортер на Агенция „Фокус“. \r\n„Това е важно, защото когато хората бързат да подготвят своите деца за училище, много търговци успяват да пласират своите стоки на по-висока цена от нормалната. За това отправям апел към търговците да не лъжат, защото както видяхме мината година, ги хващаме“, обясни той.\r\nМаргаритов уточни още, че през есента ще продължи и мониторингът по отношение на дейността на застрахователни организации и банки, за да се помисли за улеснение по отношение на взаимоотношенията им с потребителите. „Трябва да търсим практически решения за хората, които да бъдат една добра практика в работата им с институции и търговци. Трябва да мислим и за това как да обучаваме потребителите“, каза той.\r\nМаргаритов обясни, че есенно-зимния сезон е сезон, в който има много промоции и с оглед на това ще има засилени наблюдения. „Още по-добра координация с колеги от други институции ще имаме и по време на зимния туристически сезон“, каза той.\r\nЦветилена СИМЕОНОВА", "date": "2017.08.31", "title": "Димитър Маргаритов, председател на КЗП: Ще има засилен мониторинг по време на подготовката за началото на учебната година"}
{"url": "http://www.focus-news.net/news/2017/08/31/2430942/burgas-ostrov-sveta-anastasiya-podgotvya-septemvriyski-kontsert-na-grupa-indigo-kids.html", "text": "В началото на месец септември туристически комплекс „Остров Света Анастасия“ подготвя още една вечер за любителите на музиката. Това съобщиха от Община Бургас. На 7 септември Островът ще се превърне в сцена за група „Indigo Kids“ – Явор Велчев (вокал и китара), Димитър Горчаков (пиано), Радослав Славчев (бас), Богомил Енчев (барабани) и Владислав Мичев (тромбон и тромпет). Началото на концерта е в 20.00 часа.\r\nВсички желаещи да се присъединят към септемврийския концерт на остров Света Анастасия ще отпътуват от „Магазия 1“ в 19.00 часа. Билети се продават Туристическите информационни центрове – Подлез на Операта, Автогара „Юг“ и „Магазия 1“.", "date": "2017.08.31", "title": "Бургас: Остров Света Анастасия подготвя септемврийски концерт на група „Indigo Kids“"}
{"url": "http://www.focus-news.net/news/2017/08/31/2430943/stara-zagora-klubnata-televiziya-na-barselona-shte-izlachva-na-zhivo-sblasaka-mezhdu-kataluntsite-i-otbora-na-stoichkov.html", "text": "По-малко от месец преди епичната футболна среща между Дрийм тийма на Барселона и отбора на Христо Стоичков, каталунците потвърдиха, че грандиозното събитие ще бъде излъчено на живо в ефира на клубната им телевизия. Това съобщиха от пресцентъра на Община Стара Загора. Така освен многохилядната публика на стадиона в Стара Загора, на 20 септември титаничният сблъсък ще вълнува феновете в целия свят. Екип на BARÇA TV вече посети стадион “Берое”, за да уточни всички подробности и финални детайли по заснемането на мача. \r\nЗаявката на официалния канал на Барселона е поредното доказателство за мащаба на събитието в Стара Загора. След обявяването на новината, интересът на феновете на каталунците към футболното шоу в Стара Загора нарасна мълниеносно, като се очаква от различни краища на света да пристигнат най-верните почитатели на Барселона, за да подкрепят любимия си отбор.\r\nДрийм тиймът на Барселона ще се изправи срещу отбора на Стоичков на 20 септември 2017 г. на стадион „Берое“, гр. Стара Загора. Началото е в 20.00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. Цените на пасовете започват от 30 лв., а за всеки фен, закупил VIP пропуск организаторите са подготвили специален подарък в деня на събитието.", "date": "2017.08.31", "title": "Стара Загора: Клубната телевизия на Барселона ще излъчва на живо сблъсъка между каталунците и отбора на Стоичков"}
{"url": "http://www.focus-news.net/news/2017/08/31/2430944/varna-regionalnata-inspektsiya-po-okolnata-sreda-i-vodite-proveryava-zakonnostta-na-stroezh-v-kaliakra.html", "text": "Регионалната инспекция по околната среда и водите – Варна (РИОСВ) проверява законността на строеж в Калиакра, за който е получен сигнал. Това съобщиха от пресцентъра на РИОСВ. Тази сутрин инспекторите са направили оглед на терена. Строежът се намира на земеделска земя, край село Българево, община Каварна. На мястото са положени армирани бетонови ивични основи с приблизителни размери на полето 8 м на 12 м, което е около 100 кв. м. Предстои да бъдат проверени документите за собствеността на земята, дали има уведомление в РИОСВ – Варна за инвестиционно намерение и издадено разрешение за строеж от главния архитект на Община Каварна.", "date": "2017.08.31", "title": "Варна: Регионалната инспекция по околната среда и водите проверява законността на строеж в Калиакра"}
{"url": "http://www.focus-news.net/news/2017/08/31/2430945/nbc-news-navodneniyata-v-hyustan-sashtestvuva-risk-ot-eksploziya-v-edin-ot-nay-golemite-himicheski-zavodi-v-sveta.html", "text": "Една от най-големите химически компании в света предупреди, че в наводнения й завод близо до Хюстън има вероятност от експлозия през следващите няколко дни, предава NBC News. От компанията признаха, че не са в състояние да направят нищо, за да предотвратят възможния инцидент.\r\nЗаводът на Arkema Group в Кросби, Тексас, на около 20 мили североизточно от Хюстън, е залят от огромно количество вода и е без електричество от неделя, съобщи френската компания.\r\nФирмата заяви, че е взела редица предпазни мерки преди връхлитането на урагана „Харви“, но „в завода никога преди не е имало наводнения с такъв мащаб\".Тереза Герова", "date": "2017.08.31", "title": "NBC News: Наводненията в Хюстън – съществува риск от експлозия в един от най-големите химически заводи в света"}
{"url": "http://www.focus-news.net/news/2017/08/31/2430946/daniel-panov-kmet-na-veliko-tarnovo-terenat-kadeto-se-stroi-parkat-balgariya-v-miniatyuri-ne-e-v-obhvata-na-arheologicheski-prouchvaniya.html", "text": "Теренът, където се строи паркът „България в миниатюри“, не е в обхвата на археологически проучвания. Това заяви в отговор на питане от групата на Реформаторски блок кметът на Велико Търново Даниел Панов по време на редовната сесия на Общинския съвет, предаде репортер на Радио „Фокус“ – Велико Търново. Панов уточни, че преди започване на реалните дейности са извършени предварителни проучвания, водени от археолога проф. Хитко Вачев, които доказват, че на мястото не текат разкопки. „Това е направено съгласно Закона за културно-историческото наследство.  Становището сочи, че проф. Хитко Вачев, като извод приема, че отреденият за създаването на парк – атракцион терен не попада в обхвата на археологическите проучвания и не ги засяга“, категоричен бе градоначалникът. Той припомни, че отдаденият под наем терен е с площ 15 дка. Той се намира в подножието на хълма „Царевец“. Договорът за стартиране на дейностите е сключен, има одобрение и от Министерство на културата, с дата 7-ми август. „Към момента тече подравняване на терена, изкопни работи няма да има, реално. Тези процеси също се следят от археолога проф. Вачев, както го изисква решението на Великотърновски общински съвет“, допълни Даниел Панов. В парка „Търновград – духът на хилядолетна България“ се предвижда да има 80 макета на различни забележителности от страната, в мащаб 1:35.\r\nЛуиза ТРАНЧЕВА", "date": "2017.08.31", "title": "Даниел Панов, кмет на Велико Търново: Теренът, където се строи паркът „България в миниатюри“, не е в обхвата на археологически проучвания"}
{"url": "http://www.focus-news.net/news/2017/08/31/2430947/atanas-stoilov-kmet-na-obshtina-aksakovo-chetiri-darzhavi-shte-rabotyat-savmestno-v-oblastta-na-bregoukrepvaneto-i-borba-s-eroziyata-po-programa-interreg.html", "text": "Четири държави ще работят съвместно в областта на брегоукрепването по програма Интеррег „Балкани – Средиземно море 2014 – 2020“ чрез проекта „HERMES – Хармонизирана рамка за превенция и предотвратяване ерозията на крайбрежните райони, насърчаваща изпълнението на Протокола за интегрирано управление на крайбрежните зони“. Това заяви кметът на Община Аксаково и председател на УС на Асоциация на българските черноморски общини инж. Атанас Стоилов, който приветства участниците в международната работна среща представители на общини, международни партньори по проекта и експерти в областта на брегоукрепване и борба с ерозията, предаде репортер на Радио „Фокус“ – Варна. Инж. Атанас Стоилов отбеляза, че в асоциацията членуват 21 общини от областите Бургас, Варна и Добрич, като 14 от тях имат и излаз на черноморското крайбрежие. „На последното общо събрание на асоциацията, което се проведе преди повече от година, кметовете се обединихме около това, че основният проблем, който би трябвало да се решава на този етап, е точно интегрираното управление на крайбрежните зони, което представлява намиране на мерки за брегоукрепване и противодействие на ерозията. Като цяло това е доста сложна материя дори за кметовете, въпреки че имаме експерти в общините. Затова се радвам, че днес присъстват много експерти от Варна, надявам се в бъдеще да се присъединят и експерти от областите Варна и Добрич“, заяви Атанас Стоилов. Според него чрез проекта HERMES може за първи път да се положат реални условия за реални дейности по черноморското крайбрежие на България. „И в тази връзка се надяваме чрез този проект да се направи хармонизирана рамка за намаляване на ерозията в крайбрежните райони, било по тестване на различни мерки за намаляване на ерозията и популяризиране на иновативни технологии“, каза още Атанас Стоилов. По думите му това, което общините трябва да направят, е в три насоки – анализ на територията, изработване на работните проекти и намиране на финанси за тяхната реализация. „Проблемът е, че работният проект би трябвало да бъде реализиран в рамките на 6 месеца до 1 година, тъй като след това ситуацията се променя“, коментира инж. Атанас Стоилов.\r\nМарияна ВАЛЕНТИНОВА", "date": "2017.08.31", "title": "Атанас Стоилов, кмет на Община Аксаково: Четири държави ще работят съвместно в областта на брегоукрепването и борба с ерозията по програма Интеррег"}
{"url": "http://www.focus-news.net/news/2017/08/31/2430948/targovishte-okrazhnata-prokuratura-zadarzha-za-72-chasa-dvama-mazhe-otvlekli-i-iznasilili-zhena-ot-selo-gagovo.html", "text": "С постановление на прокурор в Окръжната прокуратура в Търговище са задържани за срок до 72 часа 53-годишният Стилиян Ст. и 49-годишният Диян В. Това съобщиха от пресцентъра на Апелативна прокуратура - Варна. Те са привлечени като обвиняеми за отвличане и изнасилване на 45-годишна жена от поповското село Гагово. И двете деяния са извършени в съучастие.  \r\nНа 29 август 2017 г. около 20 часа джипът на Стилиян Ст., в който пътували още трима души, застига по пътя между село Гагово и Паламарца 45-годишна жена с инициали Ц. А. Жената ходила да помага на мъжа си, който бил пастир на стадо крави, и се прибирала към дома си. \r\nШофьорът на джипа и един от спътниците му слезли и поискали да се запознаят с нея. Тя отказала. Тогава започнали да я дърпат. Насила я качили в колата. В село Паламарца двама от пътуващите слезли, а Стилиян и Диян продължили с жената, като не ѝ позволявали да отговори на телефонните повиквания и натискали главата ѝ надолу, за да не бъде забелязана от хора от селото. \r\nНа поляна извън Паламарца я накарали да слезе и да се съблече, като я заплашвали да я изнасилят с дървена палка, после й наредили да се качи отново в колата. Жената предвидливо оставила на поляната част от дрехите си с надеждата на връщане към селото съпругът й да ги забележи. След това я отвели в къщата на Стилиян. \r\nДвамата насилници я качили в къщата, където била изнасилена въпреки молбите и съпротивата й. Дошла полиция по сигнал на близките на жертвата и те били отведени в полицейското управление. \r\n53-годишният Стилиян Ст. е осъждан два пъти за три изнасилвания – през 1986 и през 1992 год. и е изтърпял две ефективни присъди по пет и половина и пет години ефективно. Диян В. е осъждан 6 пъти за различни престъпления, включително и за блудство, като по някои от тях наказанията си е изтърпял ефективно. \r\nОкръжната прокуратура в Търговище ще внесе искане в Търговищкия окръжен съд да вземане на мярка за неотклонение „Задържане под стража“ спрямо двамата обвиняеми.", "date": "2017.08.31", "title": "Търговище: Окръжната прокуратура задържа за 72 часа двама мъже, отвлекли и изнасилили жена от село Гагово"}
{"url": "http://www.focus-news.net/news/2017/08/31/2430949/ignat-arsenov-kzp-otvorihme-evropeyski-potrebitelski-tsentar-za-transgranichni-problemi.html", "text": "Отворихме Европейски потребителски център за трансгранични проблеми. Това каза Игнат Арсенов – директор на функциониращия към КЗП Европейски потребителски център, по време на пресконференция на Комисията за защита на потребителите (КЗП), предаде репортер на Агенция „Фокус“.\r\n„Европейският потребителски център е част от Комисията на потребителите и e насочен към потребителите, които имат трансгранични проблеми – тоест, когато са пазарували в друга държава или обратното – когато хора, които живеят в друга държава, пазаруват от български търговци. Досега сме получили около 500 жалби, като най-много от тях са свързани с нередовни полети на авиокомпании“, каза още той.\r\nАрсенов обясни, че през лятото е била проведена мащабна акция по отваряне на приемни в различни населени места, за да могат хората  да бъдат по-добре информирани. „Открихме и приемни на летищата в Бургас и Варна“, уточни той.\r\nЦветилена СИМЕОНОВА", "date": "2017.08.31", "title": "Игнат Арсенов, КЗП: Отворихме Европейски потребителски център за трансгранични проблеми"}
{"url": "http://www.focus-news.net/news/2017/08/31/2430950/blagoevgrad-vsichki-sluzhiteli-na-yugozapadnoto-darzhavno-predpriyatie-uchastvali-v-gaseneto-na-pozhara-v-kresnenskovo-defile-shte-poluchat-parichni-nagradi.html", "text": "Всички служители на Югозападното държавно предприятие, борили се шест денонощия с огненото бедствие в Кресненското дефиле, ще получат парични награди. Това съобщиха от пресцентъра на Югозападно държавно предприятие. В благодарствено писмо до 31 териториални поделения в областите Благоевград, Кюстендил, Перник и Софийска директорът инж. Дамян Дамянов изразява признание и уважение за добрата работа и всеотдайността на горските служители при гасенето на пожара. „Изправени пред огнената стихия разбираме колко малки и незначителни сме и колко важно е да пресмятаме всички рискове и да носим отговорност за действията си – не само в екстремни ситуации, но и при изпълнение на ежедневните ни служебни задължения”, се посочва в писмото. Повече от 1000 служители на ЮЗДП бяха мобилизирани в битката с огъня над Кресненското дефиле. И днес 8 екипа със специализирани противопожарни автомобили патрулират в района. Наблюдават се критичните точки край селата Мечкул, Ощава, Влахи и Стара Кресна. Засега обстановката е спокойна, но дежурствата продължават и през нощта.", "date": "2017.08.31", "title": "Благоевград: Всички служители на Югозападното държавно предприятие, участвали в гасенето на пожара в Кресненсково дефиле, ще получат парични награди"}
{"url": "http://www.focus-news.net/news/2017/08/31/2430951/kmetat-na-sofiya-yordanka-fandakova-obshto-nad-43-mln-lv-sa-investitsiite-za-pochistvane-na-porechiyata-na-teritoriyata-na-stolichna-obshtina.html", "text": "Общо над 4,3 млн. лв. са инвестициите за почистване на поречията на територията на Столична община. Това каза пред журналисти кметът на София Йорданка Фандъкова, която провери изпълнението по почистването на река Искър, предаде репортер на Агенция „Фокус“. „Освен този участък, почистваме и много други на територията на Столична община. Тази година над 100 км почистваме. Общо инвестициите са над 4,3 млн. лв., като от тях над 2,5 млн. лв. са средства, отпуснати от Междуведомствената комисия. Искам специално да благодаря. Наистина това е една държавна политика, която позволява на общините да си свършат по-добре работата по превенцията. Останалите средства са от бюджета на Столичната община. Вече над 50 км са почистени“, коментира Фандъкова. По думите й през следващата седмица започва отново почистване на реките, които преминават през централната градска част. Фандъкова уточни, че става въпрос само за участъци от Владайска и Перловска река. „В момента се чисти и в „Люлин“ и „Овча купел“, навсякъде, където по план колегите са преценили, че тази година трябва да бъде почистено. Това, което остава обаче на Искър и е много важно, участъкът, който почистваме и е ангажимент на Столична община, е от летище „София“ до ул. „Чепинско шосе“. Надявам се участъкът от Панчарево до летище „София“ по-бързо с областната управа да постигнем споразумение за това кой ще го почиства. Ангажиментът, който е на областната управа, от яз. „Искър“ до Панчарево, също е много важен“, обясни тя. Според нея той е най-трудният участък. „Помните, когато правихме контролираното изпускане на яз. „Искър“, което беше много важно, всъщност ние се притеснявахме и правехме сериозна организация именно поради този факт, че река Искър беше затлачена и да не наводним съседните къщи“, отбеляза столичният кмет. \r\nЙорданка Фандъкова обясни, че проектът за почистването на участъка от летище „София“ към Панчарево е бил подготвен от Столична община и е внесен в областната управа. „Междувременно обаче законът се промени, така че имаме указания от МОСВ, че областният управител трябва да бъде възложител на този проект. Ние с него ще се споразумеем. Както казва законът, така трябва да направим, но трябва да се почисти този участък, защото в противен случай наистина остава рисков. Отново ще кандидатстваме в Междуведомствената комисия. Надявам се отново да получим подкрепа за следващата година“, каза още градоначалникът.\r\nЛюба АЛЕКСИЕВА", "date": "2017.08.31", "title": "Кметът на София Йорданка Фандъкова: Общо над 4,3 млн. лв. са инвестициите за почистване на поречията на територията на Столична община"}
{"url": "http://www.focus-news.net/news/2017/08/31/2430952/nikolay-zaychev-kmet-na-peshtera-na-dneshnata-sesiya-na-obshtinskiya-savet-v-peshtera-vaprosat-za-rezervat-kupena-shte-poluchi-detaylen-otgovor.html", "text": "На днешната сесия на Общинския съвет в Пещера въпросът за резерват „Купена“ ще получи детайлен отговор. Това каза за Радио „Фокус“ – Пазарджик кметът на Община Пещера Николай Зайчев. Той обясни, че има манипулация по отношение на информацията за позицията на Общината. „Никъде колегите, които се противопоставят на становището на Общината, не коментират, че това е проект, научна разработка в някаква степен, а директно казват, че „Купена“ е изваден от списъка на биосферните резервати. Кметът не го е извадил, защото това няма как да се случи. В един момент изкривяването на информацията може да доведе до погрешни впечатления у хората, че ние сме подходили безотговорно към този процес, което е несериозно“, уточни Зайчев. Според него така се отклонява вниманието от истинския проблем в резервата, който е свързан с незаконната сеч там. Зайчев добави, че не може към резерват да се присъедини урбанизирана територия и то индустриална. „В момента се злоупотребява с общественото мнение и смятам, че политиката си е политика, но когато говорим за нещо, свързано с развитието на град като Пещера, е недопустимо да се използва такава демагогия, каквато се прилага от опонентите ни“, уточни Зайчев.\r\nВаня НИКОЛОВА", "date": "2017.08.31", "title": "Николай Зайчев, кмет на Пещера: На днешната сесия на Общинския съвет в Пещера въпросът за резерват „Купена“ ще получи детайлен отговор"}
{"url": "http://www.focus-news.net/news/2017/08/31/2430953/dobrich-1-120-bali-furazh-sa-unishtozheni-pri-pozhar-v-selo-zahari-stoyanov.html", "text": "1 120 бали фураж са унищожени при пожар в село Захари Стоянов. Това съобщиха от ОДМВР - Добрич. Тази сутрин е получено съобщение за пожар в стопански двор на територията на село Захари Стоянов, област Добрич. Вследствие на пожара са унищожени 1 120 бали фураж, намиращи се в метален склад в дворното място. Причините за възникването на инцидента се изясняват.", "date": "2017.08.31", "title": "Добрич: 1 120 бали фураж са унищожени при пожар в село Захари Стоянов"}
{"url": "http://www.focus-news.net/news/2017/08/31/2430954/ria-novosti-spisanie-forbs-sastavi-spisak-na-nay-vliyatelnite-rusnatsi-prez-poslednoto-stoletie.html", "text": "Списание „Форбс“ състави списък на най-влиятелните руснаци през последното столетие, предава РИА Новости.\r\nВ списъка редакционната колегия и експерти на изданието са включили руснаци, които са оказали „огромно влияние на икономиката, бизнеса, науката, обществото и политиката в периода от 1917 г. до 2017 г.“ . Сред тях са Юрий Гагарин, Йосиф Сталин и, разбира се - Владимир Путин.\r\n„Сред тях са Владимир Ленин и Леонид Брежнев, Иван Павлов и Николай Вавилов, Мая Плисецкая и Фьодор Шаляпин, Леонид Гандай и Сергей Айзенщайн“, става ясно от пресрилийза на медийната група ACMG, издаваща „Форбс“ в Русия. Тереза Герова", "date": "2017.08.31", "title": "РИА Новости: Списание „Форбс“ състави списък на най-влиятелните руснаци през последното столетие"}
{"url": "http://www.focus-news.net/news/2017/08/31/2430955/valentin-nenov-kmet-na-selo-moskovets-nad-1-300-dka-lozya-unishtozhi-pozharat-na-teritoriyata-na-karlovo-shtetite-sa-za-milioni-levove.html", "text": "Общо над 1300 дка лозя унищожи пожарът, възникнал на територията на Карлово тази седмица, нанесените щети са за милиони левове. Това каза за Радио „Фокус“ – Пловдив Валентин Ненов, кмет на най-засегнатото от пожара карловско село Московец. По думите му са унищожени около 600 - 700 дка лозя на местна винарна и още толкова лозови масиви на частни стопани и кооперации. „Повечето са пустеещи земи, но около тях има много работени и поддържащи се площи. Вчера направих оглед на щетите. Най-големи загуби понася винарната, но откровено казано те тази година не са вложили никакви разходи да си обработват земите. Площите са тревясали, лозовите насаждения са неизрязани и това е една от причините за разрастване на пожара, който изпепели всичко. Нанесените вреди на работените и поддържани места са не толкова от самия пожар в близост, а от горещата вълна“, коментира Валентин Ненов. Той каза, че собствениците на лозовите насаждения ще могат да възстановят загубите си при условие, че са застраховали площите. „Това може да се случи също, ако евентуално бъде открит източника или причинителя на пожара. Има компетентни органи, които да преценят откъде и как са тръгнали пламъците. Възможните варианти са много“, каза още кметът на карловското село Московец.\r\nВъв връзка с пожара землището на Сопот и Карлово, в Районната прокуратура в Карлово е образувано досъдебно производство срещу неизвестен извършител. Разследващите ще направят оглед на място и ще установят причините за пожара.\r\nТони МИХАЙЛОВ", "date": "2017.08.31", "title": "Валентин Ненов, кмет на село Московец: Над 1 300 дка лозя унищожи пожарът на територията на Карлово, щетите са за милиони левове"}
{"url": "http://www.focus-news.net/news/2017/08/31/2430956/smolyan-sluzhitelite-na-odmvr-shte-izlyazat-na-protest-na-4-septemvri-s-iskane-za-povishavane-na-zaplatite-im-s-20.html", "text": "Служителите на МВР от Смолян излизат на протест в понеделник – 4 септември. Това съобщи за Радио „Фокус“ – Смолян Михаил Узунов, председател на 47-мо Синдикално дружество, към Районно управление на полицията в Смолян. Протестът ще бъде под формата на събрание на открито на синдикалните дружества в системата на МВР в Смолянска област и ще се проведе от 17.30 часа на площад „Свобода“, пред сградата на Областната дирекция на МВР. Ще настояват за достойно заплащане на труда на служителите на МВР и повишаване на заплатите им с 20%. Узунов приканва всички, които са съпричастни към проблемите им и ги подкрепят, да присъстват на откритото събрание и лично да чуят защо се е стигнало до това недоволство.\r\nДаниела БОЙКОВА", "date": "2017.08.31", "title": "Смолян: Служителите на ОДМВР ще излязат на протест на 4 септември с искане за повишаване на заплатите им с 20%"}
{"url": "http://www.focus-news.net/news/2017/08/31/2430957/afp-inflatsiyata-v-evrozonata-narastva-nivoto-na-bezrabotitsata-belezhi-nay-niski-niva-za-poslednite-osem-godini.html", "text": "През юли инфлацията в еврозоната е нараснала до 1,5 %, но все още е под поставената от Европейската централна банка цел от 2 %, предава AFP.\r\nСъщевременно нивото на безработица в 19-те държави от валутния съюз остава 9,1 %, най-ниската стойност, регистрирана от февруари 2009 г. насам, сочат данни на Евростат. Тереза Герова", "date": "2017.08.31", "title": "AFP: Инфлацията в еврозоната нараства, нивото на безработицата бележи най-ниски нива за последните осем години"}
{"url": "http://www.focus-news.net/news/2017/08/31/2430958/ivan-stoyanov-zam-oblasten-upravitel-na-blagoevgrad-prez-balkanskata-voyna-todor-aleksandrov-deystva-parvonachalno-kato-voyvoda-na-cheta-koyato-osvobozhdava-grad-kukush.html", "text": "През Балканската война Тодор Александров действа първоначално като войвода на чета, която освобождава град Кукуш. Това каза пред Радио „Фокус“ - Пирин Иван Стоянов, историк и зам. областен управител на Благоевград. По думите му по време на Първата световна война македоно-одринското опълчение се трансформира в 11-та македонска дивизия, а Александров служи като войвода на разузнавателни чети в тила на врага, за което е награден за дейността му като полза на съюзниците във войната. Стоянов посочи, че Тодор Александров е награден от германския император със железен кръст за храброст. „Тази му дейност не остава тайна за сръбските власти и след поражението на България в Първата световна война, той е един от престъпниците според сърбите, които трябва да се предадат на сръбските власти, за да бъдат съдени в Сърбия като отявлени врагове на сърбизма. С помощта на офицери от армията Александър Протогеров и Тодор Александров научават това и успяват да се измъкнат като минават в нелегално и започва възстановяването на дейността на ВМОРО“, добави той. Иван Стоянов каза още, че с възстановяването на организацията през 1920 година под ръководството на Тодор Александров, са предприети няколко четнически акции във вътрешността на Вардарска и Беломорска Македония, но за известно време те са спрени, тъй като дипломатическата активност на нашите съседи в ущърб на победена България, поставят под заплаха самото съществуване на държавата и ръководителите на ВМОРО като лоялни българи, разбират тежкото положение на страната си и за известно време прекратяват въоръжените акции.\r\nНатали СТЕФАНОВА", "date": "2017.08.31", "title": "Иван Стоянов, зам. областен управител на Благоевград: През Балканската война Тодор Александров действа първоначално като войвода на чета, която освобождава град Кукуш"}
{"url": "http://www.focus-news.net/news/2017/08/31/2430959/dobrich-42-godishen-mazh-e-zadarzhan-za-shofirane-s-347-promila-alkohol.html", "text": "42-годишен мъж е задържан за шофиране с 3.47 промила алкохол. Това съобщиха от ОДМВР - Добрич. На 30 август, около 21.40 часа, в град Тервел е спрян за проверка лек автомобил „БМВ” с варненска регистрация. При извършената проверка за употреба на алкохол на водача на автомобила, цифровата индикация отчита наличието на 3.47 промила в издишания от водача въздух. С полицейска мярка за срок от 24 часа е задържан 42-годишен мъж с инициали Н. К. от град Тервел. По случая е образувано бързо полицейско производство.", "date": "2017.08.31", "title": "Добрич: 42-годишен мъж е задържан за шофиране с 3.47 промила алкохол"}
{"url": "http://www.focus-news.net/news/2017/08/31/2430960/sofiya-dvizhenieto-se-izvarshva-v-edna-lenta-po-avtomagistrala-trakiya-ot-km-52-do-km-54-v-posoka-burgas-poradi-patnotransportno-proizshestvie.html", "text": "Движението се извършва в една лента по автомагистрала \"Тракия\", от км 52 до км 54, в посока Бургас, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Водачите да шофират с повишено внимание и съобразена скорост.", "date": "2017.08.31", "title": "София: Движението се извършва в една лента по автомагистрала \"Тракия\", от км 52 до км 54, в посока Бургас, поради пътнотранспортно произшествие"}
{"url": "http://www.focus-news.net/news/2017/08/31/2430961/sofiya-katastrofa-mezhdu-mikrobus-i-lek-avtomobil-e-stanala-pri-9-km-ot-am-trakiya-v-posoka-stolitsata.html", "text": "Катастрофа между микробус и лек автомобил е станала при 9 км от АМ „Тракия“. Това съобщиха за Агенция „Фокус“ от пресцентъра на СДВР. Сигналът за катастрофата е подаден към 11.30 часа.", "date": "2017.08.31", "title": "София: Катастрофа между микробус и лек автомобил е станала при 9 км от АМ „Тракия“ в посока столицата"}
{"url": "http://www.focus-news.net/news/2017/08/31/2430962/fox-news-dve-eksplozii-sa-raztarsili-himicheski-zavod-kray-hyustan-vizhda-se-cheren-dim.html", "text": "Властите в Харис Каунти потвърдиха, че е имало две експлозии в наводнения химически завод на Arkema Group, след които над завода се наблюдава черен дим, предава американският телевизионен канал FOX News.\r\nСъгласно разпространените данни, властите са разпоредили евакуация в радиус миля и половина от завода в Кросби, който е един от най-големите в света. \r\nПо-рано от компанията предупредиха, че има вероятност от експлозия през следващите няколко дни и признаха, че не са в състояния да направят нищо, за да я предотвратят. Заводът, разположен на около 20 мили североизточно от наводнения Хюстън, е залят от огромно количество вода и е без електричество от неделя, съобщиха още от френската компания.Тереза Герова", "date": "2017.08.31", "title": "FOX News: Две експлозии са разтърсили химически завод край Хюстън, вижда се черен дим"}
{"url": "http://www.focus-news.net/news/2017/08/31/2430963/veliko-tarnovo-nov-gradski-parking-shte-bade-izgraden-v-staroto-serzhantsko-uchilishte-v-grada.html", "text": "Нов градски паркинг се предвижда да бъде изграден в старото Сержантско училище във Велико Търново. Проектът е част от новата транспортна схема на града, която вече се изготвя. Това съобщи пред великотърновските общински съветници кметът на старопрестолния град Даниел Панов, предаде репортер на Радио „Фокус“ – Велико Търново. Панов уточни, че в момента текат процедури за преразглеждане, след последните промени, направени на 25 август. Срокът за тях е 44 дни. „Причината за избор точно на това място е, че в схемата са предвидени два буферни паркинга – в източната и западната част на града, но Общината не разполага със собствени терени. Единият от тях, вероятно ще е изграден в района на старото Сержантско училище, част, от което държавата ни върна преди около 2 месеца“, каза още Даниел Панов. На въпрос от страна на местните парламентаристи дали се предвижда изграждане на връзка между кварталите „Варуша“ и „Картала“, той отговори, че това не е включено в Подробния устройствен план на Велико Търново. По думите му това на практика е невъзможно заради големия наклон на улиците и острите завои там. „Характеристиките на улиците във „Варуша“ и подходите към квартала силно затрудняват възможността за движение на автобуси и създават предпоставки за ПТП. Относно осигуряване на обществен транспорт в кв. „Картала“, сме заложили в предпроектното проучване електробус, но все още е рано да говорим за детайли“, каза още Даниел Панов.\r\nЛуиза ТРАНЧЕВА", "date": "2017.08.31", "title": "Велико Търново: Нов градски паркинг ще бъде изграден в старото Сержантско училище в града"}
{"url": "http://www.focus-news.net/news/2017/08/31/2430964/nikolay-kirov-sayuz-na-zarnoproizvoditelite-tazi-godina-e-mnogo-tezhka-za-zarnoproizvoditelite-i-te-shte-ponesat-golemi-zagubi.html", "text": "Тази година е много тежка за зърнопроизводителите и те ще понесат големи загуби, съобщи за Радио „Фокус“ - Бургас Николай Киров, председател на Съюза на зърнопроизводителите в Бургас. По думите му в момента е жътвата на слънчогледа, като добивът е доста нисък спрямо миналата година. “Средният добив на слънчоглед в Бургаско е между 130 и 170 кг/дка. Причината е сушата от последните три месеца“, каза Киров. Той добави, че цената също е с около 25% по-ниска спрямо миналата година - между 520 до 550 лева за тон. “С тези добиви и с тези ниски цени ние сме на чиста загуба. Има много производство на слънчоглед, има и останало количество на миналата година“, каза още Киров. С около 15% по-ниски са добивите на пшеница. Цената е като миналогодишната.\r\nМария РУСЕВА", "date": "2017.08.31", "title": "Николай Киров, Съюз на зърнопроизводителите: Тази година е много тежка за зърнопроизводителите и те ще понесат големи загуби"}
{"url": "http://www.focus-news.net/news/2017/08/31/2430965/plovdiv-zadarzhani-sa-oshte-petima-uchastnitsi-v-sbivane-mezhdu-dve-familii-v-selo-hristo-danovo.html", "text": "Задържани са още петима участници в сбиване между две фамилии в село Христо Даново. Това съобщиха от ОДМВР - Пловдив. След намеса на служителите на реда бе предотвратено разрастването на конфликта, при който 14 участници са получили повърхностни рани от сачми. В полицейския арест бе отведен 23-годишен младеж, произвел изстрели с незаконно притежавана пушка срещу групата на опонентите си. Впоследствие му бе повдигнато обвинение от прокуратурата, а мярката – удължена до 72 часа. В хода на образуваното досъдебно производство са проведени редица процесуални и следствени действия под наблюдението на Районна прокуратура – Карлово. Допълнително са събрани доказателства, че и други представители на враждуващите семейства били въоръжени и стреляли с различни по вид оръжия. При извършените във вторник претърсвания в 13 къщи, селскостопански постройки и имоти, разследващите открили и иззели незаконно притежавани карабина, гладкоцевна пушка, въздушна пушка, 2 газови пистолета и газов револвер с боеприпаси за тях. С полицейска заповед за срок до 24 часа са задържани петима местни жители на възраст между 28 и 57 години. Работата по документиране на случая продължава.", "date": "2017.08.31", "title": "Пловдив: Задържани са още петима участници в сбиване между две фамилии в село Христо Даново"}
{"url": "http://www.focus-news.net/news/2017/08/31/2430966/mkd-makedoniya-nikos-kodzias-shte-bade-posreshtnat-v-skopie-s-protesti.html", "text": "Група протестиращи също очаква пристигането на министъра на външните работи на Гърция Никос Кодзиас в Скопие, съобщава електронното издание  МКД.\r\nИнициатори на протеста са Световният македонски конгрес и Македонският манифест, които призовават правителството да постави „червена линия“ в спора за името. Сборният пункт на демонстрантите е между сградите на македонското външно министерство и Македонска академия на науките и изкуствата (МАНИ). Тереза Герова", "date": "2017.08.31", "title": "МКД (Македония): Никос Кодзиас ще бъде посрещнат в Скопие с протести"}
{"url": "http://www.focus-news.net/news/2017/08/31/2430967/kyustendil-remontni-deynosti-i-suhoto-vreme-sa-prichina-za-lipsata-na-dostatachno-piteyna-voda-v-kocherinovo.html", "text": "Ремонтни дейности и сухото време са причина за липсата на достатъчно питейна вода в Кочериново. Това каза пред Радио „Фокус” - Кюстендил Владимир Джоров, главен инженер на водното дружество „Кюстендилска вода”. „Поради извършване на ремонт на част от напорния водопровод на ВЕЦ „Калин” се налага намаляване на водата. Това допълнително усложнява водоподаването, защото горещините оказват своето влияние – водата намалява, а консумацията се увеличава”, каза Владимир Джоров. По думите му отпусканите количества на вода от язовир „Калин” са недостатъчни, защото те се разпределят за общините Рила и Кочериново. „Имаме още едно място, чрез което захранвахме четири села, но там дебитът на водохващането също намаля и тези четири села също сега разчитат на водата от язовир „Калин”, каза Владимир Джоров. По думите му почти цялата община Кочериново е на воден режим.\r\nВенцеслав ИЛЧЕВ", "date": "2017.08.31", "title": "Кюстендил: Ремонтни дейности и сухото време са причина за липсата на достатъчно питейна вода в Кочериново"}
{"url": "http://www.focus-news.net/news/2017/08/31/2430968/dimitar-margaritov-predsedatel-na-kzp-povecheto-ot-resheniyata-na-vas-vav-vrazka-obzhalvaniya-ot-targovtsi-sa-v-polza-na-kzp.html", "text": "Повечето от решенията на Върховния административен съд (ВАС) във връзка обжалвания от търговци са в полза на Комисията за защита на потребителите (КЗП). Това каза председателят на КЗП Димитър Маргаритов по време на пресконференция в отговор на въпрос на Агенция „Фокус“ относно последствията след обжалване от страна на търговци на заповеди и санкции, издадени от КЗП, предаде репортер на Агенция „Фокус“. \r\nТой обясни, че след обжалване следва произнасяне на съда, защото, когато има административен акт, той подлежи на съдебен контрол и това е институцията в държавата, която може да се произнесе по законоосъобразността. „Много пъти има обжалване на наши актове, нормално е търговците да не са съгласни с това, че не са нарушили закона и да смятат, че са прави. Но пък нашата статистика особено от последните няколко месеца показва, че имаме доста добра успеваемост. В последните 3-4 месеца от 24 решения на Върховния административен съд 22 са в полза на Комисията по защита на потребителите. Става въпрос за нелоялни търговски практики. Това показва, че старанието и усилията, които колегите влагат в работата си, са оправдани. Защото това е един много високо квалифициран труд и искам да благодаря на всичките си колеги“, каза още Маргаритов.\r\nЦветилена СИМЕОНОВА", "date": "2017.08.31", "title": "Димитър Маргаритов, председател на КЗП: Повечето от решенията на ВАС във връзка обжалвания от търговци са в полза на КЗП"}
{"url": "http://www.focus-news.net/news/2017/08/31/2430969/zapochna-sreshtata-mezhdu-glavniya-prokuror-sotir-tsatsarov-i-lidera-na-bsp-korneliya-ninova-za-antikoruptsionniya-zakon-podgotven-ot-partiyata.html", "text": "Започна срещата между главния прокурор Сотир Цацаров и лидера на БСП Корнелия Нинова за Антикорупционния закон, подготвeн от партията, предаде репортер на Агенция „Фокус“. \r\nСрещата се провежда в зала „Запад“ на Народното събрание. От страна на прокуратурата пристигна главният прокурор Сотир Цацаров, а от страна на БСП присъстват председателят на НС на БСП Корнелия Нинова, заместник-председателят на партията Кирил Добрев и заместник-председателят на ПГ на „БСП за България“ Крум Зарков. \r\nДеница КИТАНОВА", "date": "2017.08.31", "title": "Започна срещата между главния прокурор Сотир Цацаров и лидера на БСП Корнелия Нинова за Антикорупционния закон, подготвeн от партията"}
{"url": "http://www.focus-news.net/news/2017/08/31/2430970/afp-alzhirski-politsay-zagina-pri-opit-da-predotvrati-samoubiystvena-teroristichna-ataka.html", "text": "Алжирски полицай загина в четвъртък при опит да попречи на самоубийствен атентатор да извърши нападение, предава AFP.\r\nПо данни на държавните медии в страната полицейският служител се е хвърлил върху атентатора, преди той да успее да задейства експлозив. Представителят на органите на реда се е намесил, след като нападателят е опитал да влезе в полицейски участък в Тиарет – град, разположен на около 350 км югозападно от столицата на Алжир. Тереза Герова", "date": "2017.08.31", "title": "AFP: Алжирски полицай загина при опит да предотврати самоубийствена терористична атака"}
{"url": "http://www.focus-news.net/news/2017/08/31/2430971/plovdiv-9-000-leva-i-dokumenti-sa-otkradnati-ot-mikrobus-na-ul-kapitan-raycho.html", "text": "9 000 лева и документи са откраднати от микробус на ул. “Капитан Райчо”. Това съобщиха от ОДМВР - Пловдив. Сигналът за кражбата се разследва от криминалисти на Четвърто РУ в Пловдив. Вчера 27-годишен мъж от Сърница се оплакал, че на ул. “Капитан Райчо” от управлявания от него микробус “Мерцедес” са откраднати над 9 000 лева и документи. По предварителни данни, посегателството е извършено за времето между 12.15 часа и 13.15 часа, след взломяване на ключалка.  Работата по образуваното досъдебно производство продължава.", "date": "2017.08.31", "title": "Пловдив: 9 000 лева и документи са откраднати от микробус на ул. “Капитан Райчо”"}
{"url": "http://www.focus-news.net/news/2017/08/31/2430972/sofiya-vazstanoveno-e-dvizhenieto-pri-km-9-na-avtomagistrala-trakiya-v-posoka-sofiya-kakto-i-ot-km-52-do-km-54-v-posoka-burgas.html", "text": "Възстановено е движението при км 9 на автомагистрала \"Тракия\", в посока София, както и от км 52 до км 54 на автомагистрала \"Тракия\", в посока Бургас. Това съобщиха от пресцентъра на Агенция \"Пътна инфраструктура\".", "date": "2017.08.31", "title": "София: Възстановено е движението при км 9 на автомагистрала \"Тракия\", в посока София, както и от км 52 до км 54, в посока Бургас"}
{"url": "http://www.focus-news.net/news/2017/08/31/2430973/blagoevgrad-vavedeni-sa-promeni-v-grafika-na-vechernite-futbolni-sreshti-ot-eliminatsionnite-fazi-5-mezhdunaroden-detski-futbolen-turnir-kupite-na-obshtina-blagoevgrad.html", "text": "Въведени са промени в графика на вечерните футболни срещи от елиминационните фази 5 международен детски футболен турнир „Купите на Община Благоевград“. Това съобщиха от пресцентъра на Община Благоевград. Поради технически причини, за обявените вечерни двубои от футболния турнир „Купите на Община Благоевград“, се налагат следните промени:\r\nНа стадион Христо Ботев ще играят, както следва:\r\n16.30 часа -  ПФК „Левски“ - ФК „Цървена звезда“ набор 2004\r\n17.50 часа - АКС „Войводина“ - ПФК „Левски“ набор 2003\r\n19.10 часа - ГНК „Динамо Загреб“ - АКС „Войводина“ набор 2004\r\n20.30 часа - ФК „Цървена звезда“ - ГНК „Динамо Загреб“ набор 2003.", "date": "2017.08.31", "title": "Благоевград: Въведени са промени в графика на вечерните футболни срещи от елиминационните фази 5 международен детски футболен турнир „Купите на Община Благоевград“"}
{"url": "http://www.focus-news.net/news/2017/08/31/2430974/stoyan-pasev-oblasten-upravitel-na-varna-89-aktivni-svlachishta-sa-registrirani-na-teritoriyata-na-oblastta-za-ukrepvaneto-im-sa-neobhodimi-seriozni-sredstva.html", "text": "89 активни свлачища са регистрирани на територията на Варненска област. Това заяви пред журналисти областният управител на Варна Стоян Пасев, предаде репортер на Радио „Фокус“ – Варна. \"В град Варна проблемно е свлачището при Алея първа\", посочи областният управител и уточни, че има пуснато проектно проучване към Министерството на Регионалното развитие и благоустройството. „Хубавото там е, че има действащ проект и при първия участък свлачищният процес е овладян. По подобие на него ще се направи и следващият етап, но са нужни 20 млн. лева за укрепване на Алея първа“, каза още областният управител. Следващото проблемно свлачище в региона е Трифон зарезан. „Няма как да се направи цялото свлачище, ще се направи премостване. 14.8 млн. лева беше сумата, необходима за тези дейности, която беше актуална към миналата година“, посочи Стоян Пасев. Най-голямото свлачище, което е разположено на територията на областите Добрич и Варна, е в района на Кранево – спирка „Кипарис“. „Там трябва да се изгради надземна мрежа, тъй като свлачището е активно. В района продължават да живеят хора. Там няма изградена канализация и септичните ями допълнително спомагат за свлачищни процеси, компрометиран беше и водопроводът. Предстои за него да бъде направено ново трасе, което да минава по уличната регулация и да бъде надземно“, каза още областният управител. По думите му без да се овладеят свлачищните процеси, няма как да се привлече инвеститор в тази насока.\r\nОбластният управител Стоян Пасев коментира и ситуацията при Шокъровия канал, който от години замърсява района около Офицерския плаж във Варна. „Проектът за Шокъровия канал е готов. От септември ще започне изграждане на заустването. Община Варна намери къде е пробивът. Фекалните води идват от кръстовището пред Орбита. От бул. „Сливница“ при заустването се включва едната тръба към Шокъровия канал“, посочи Стоян Пасев.\r\nМарияна ВАЛЕНТИНОВА", "date": "2017.08.31", "title": "Стоян Пасев, областен управител на Варна: 89 активни свлачища са регистрирани на територията на областта, за укрепването им са необходими сериозни средства"}
{"url": "http://www.focus-news.net/news/2017/08/31/2430975/stareyshini-gerb-targovishte-provedoha-seminar-na-tema-pp-gerb-kato-osnoven-garant-na-sigurnostta-za-funktsionirane-na-darzhavata.html", "text": "Старейшини ГЕРБ-Търговище проведоха семинар на тема „ПП ГЕРБ като основен гарант на сигурността за функциониране на държавата“. Това съобщиха от пресцентъра на партията. На форума присъстваха народният представител д-р Венка Стоянова, областният председател на СГЕРБ д-р Никола Найденов, членове на структурата от област Търговище.\r\nУчастниците в семинара дискутираха регионалните политики на правителството, образованието, пенсионната реформа, предстоящото Българско председателство на Съвета на ЕС. Народният представител д-р Венка Стоянова сподели, че в началото на август, Министерски съвет е одобрил Управленската програма за правителството, като документът обхваща 20 области, за които са набелязани 65 приоритета и 902 мерки. Д-р Стоянова подчерта, че основната цел на правителството е постигане на по-висок жизнен стандарт, чрез партньорство с бизнеса, гражданите и социалните партньори. Тя представи основните приоритети в програмата, сред които  повишаване на доходите на пенсионерите чрез повишаване на минималния размер на пенсията за осигурителен стаж и възраст; намаляване на административната тежест върху бизнеса и гражданите и създаване на по-добри условия за икономическа и инвестиционна дейност;  удвояване на учителското възнаграждение до края на мандата; създаване на нов ред за преследване на корупцията и противодействие на престъпността; ограничаване на негативните демографски тенденции; гарантиране на енергийната сигурност на страната. Сред целите на правителството е и изграждането на модерна и безопасна пътна инфраструктура. Д-р Стоянова обясни, че се работи усилено по изграждането на АМ „Хемус“, която е от значение за развитието на региона и без нея няма как да бъдат привлечени инвеститори.\r\nВ края на семинара, членовете на СГЕРБ направиха отчет на своята дейност и представиха предстоящите си приоритети.", "date": "2017.08.31", "title": "Старейшини ГЕРБ-Търговище проведоха семинар на тема „ПП ГЕРБ като основен гарант на сигурността за функциониране на държавата“"}
{"url": "http://www.focus-news.net/news/2017/08/31/2430976/glavniyat-prokuror-sotir-tsatsarov-raboti-se-po-vsichki-versii-po-sluchaya-s-izcheznaliya-adrian-chiyto-avtomobil-be-otkrit-v-rayona-na-selo-german.html", "text": "Работи се по всички версии по случая с изчезналия Адриан, чийто автомобил бе открит в района на село Герман. Това каза главният прокурор Сотир Цацаров пред журналисти в Народното събрание във връзка с изчезналия Адриан, чийто автомибил бе открит в района на село Герман, предаде репортер на Агенция „Фокус“. \"Прокуратурата работи в пълен синхрон с ръководството на МВР. В постоянна връзка съм с главния секретар на МВР. Сформиран е екип, в който участва наблюдаващият прокурор и представители на всички главни дирекции на МВР, взети са мерки, затова информацията по разследването да бъде ограничена максимално“, коментира главният прокурор. По думите му се работи постоянно. \r\nНа въпрос дали има възраждане на \"Наглите\", главният прокурор отговори: \"Не мисля, че има\". Цацаров обясни, че това е тежко криминално престъпление. \"Няма общество, което е застраховано от такива престъпления. Нека да дадем възможност на хората, които в момента работят по престъплението да си свършат работата. Вместо да се правят политически обобщения или не Дай Боже спекулативни твърдения, които по никакъв начин няма да допринесат за работата на хората, които не са спали цяла нощ\", допълни главният прокурор.  Агенция „Фокус“ припомня: \r\nНа 30 август към 10.30 часа от тел. 112 е получен сигнал за изоставен на пътя в района на с. Герман лек автомобил.  При огледа е установено, че в колата имало лични документи и мобилен телефон. Установен е собственика на автомобила - 25-годишен мъж, предприети са всички действия за установяването на местонахождението му. \r\nДеница КИТАНОВА", "date": "2017.08.31", "title": "Главният прокурор Сотир Цацаров: Работи се по всички версии по случая с изчезналия Адриан, чийто автомобил бе открит в района на село Герман"}
{"url": "http://www.focus-news.net/news/2017/08/31/2430977/ombudsmanat-maya-manolova-poiska-ot-ministara-na-obrazovanieto-da-spre-cherno-belite-uchebnitsi.html", "text": "Омбудсманът Мая Манолова изпрати препоръка до министъра на образованието и науката Красимир Вълчев с настояване да измени своя заповед от 18 август 2017 г., като се отмени издаването на черно-бели учебници и респективно да се спре разпространението им. Това съобщиха от пресофиса на омбудсмана. \r\nПрез новата учебна 2017/2018 година, учениците от II и VI клас ще получат нови безплатни учебници, докато тези от VIII клас ще са с нови помагала, за които обаче ще трябва да заплатят. Това е причината, поради която издателство предлага два варианта – цветни, по-скъпи и черно-бели – по-евтини. \r\n„Това решение е скандално и дискриминиращо, защото по косвен път разделя децата на България, насаждайки дискриминация, поощрявайки социалното разделение между тях“, посочва в становището си до образователния министър Манолова. Тя е категорична, че издадената заповед не показва с нищо, че основният приоритет на правителството е образованието. „Говорим за равен достъп до образование на всички деца в България, а въвеждаме дискриминационни политики в дейностите на образователната система“, подчертава в препоръката Манолова.\r\nСпоред обществения защитник държавата трябва да се погрижи за правото на децата на образование, чрез мерки, които да не задълбочават така или иначе вече съществуващи неравенства. „Важна задача на образованието е да научи децата да живеят заедно, да планират общо бъдеще и да управляват конфликти“, посочва омбудсманът.\r\nМанолова смята за неприемливо „черно-бялото“ мислене точно в образователната среда и чрез учебниците да се засилва разделението в обществото ни.\r\n„Смятам, че ролята на държавата е да полага усилия в заличаването на пропастта между бедни и богати, да стимулира „цветното“ мислене, изграждайки достойни, ерудирани и образовани млади хора“, каза още омбудсманът.", "date": "2017.08.31", "title": "Омбудсманът Мая Манолова поиска от министъра на образованието да спре черно-белите учебници"}
{"url": "http://www.focus-news.net/news/2017/08/31/2430978/dobrich-ostava-nepromenena-tsenata-na-ton-bazovi-semena-za-zarneno-zhitni-kulturi-koito-predlaga-dobrudzhanskiyat-zemedelski-institut.html", "text": "Цената на тон базови семена за зърнено-житни култури, които предлага Добруджанският земеделски институт (ДЗИ), остава непроменена и тази година. Това съобщи доц. Генчо Милев, зам. директор по научните въпроси в ДЗИ край Генерал Тошево, предаде кореспондент на Радио „Фокус” – Варна. „Цените на житно-зърнените култури (пшеница, тритикале и ечемик), които предлага Добруджанският земеделски институт, са отново като миналогодишните. Смея да твърдя, че от няколко години тези цени не са променяни. Те са 850 лв. за тон за базови семена без ДДС. Тази година за първи път ще предложим и семена, които са само с апробация на поле без сертификат от ИАСАС (Изпълнителна агенция по сортоизпитване, апробация и семеконтрол) на цена 480 лв. за тон. Могат да бъдат в насипно количество. Сортовете са около 15 - 20. Общото количество от заготвените семена на всички сортове, най-вече пшеница, е около 500 тона“, посочи доц. Милев. До 2 септември в Добрич се провежда XXV-то издание на специализираното международно изложение „Селското стопанство и всичко за него“. От началото на форума досега всяка година традиционен участник е и ДЗИ. С наближаването на есенната сеитба в това издание е поставен акцент на сортовете пшеница, ечемик и тритикале. Представени са и семена, които са пролетни – зрял фасул и слънчоглед. Специално за зеления фасул се предлагат 4 сорта, които са селекционирани за механизирано прибиране. Сортовете са неувивни, високодобивни, с традиционни за българския вкус качество, форма и големина. Освен това на щанда на Добруджанския земеделски институт се прожектира едночасов филм, в който са представени основни моменти от работата на института. На изложението се предлагат и хибриди маслодаен слънчоглед. \r\nЖулиета НИКОЛОВА", "date": "2017.08.31", "title": "Добрич: Остава непроменена цената на тон базови семена за зърнено-житни култури, които предлага Добруджанският земеделски институт"}
{"url": "http://www.focus-news.net/news/2017/08/31/2430979/reuters-amerikanski-yadreni-bombardirovachi-sa-izvarshili-manevri-nad-koreyskiya-poluostrov.html", "text": "Южна Корея заяви, че заедно с два американски ядрени бомбардировачи ВВС на страната са извършили военни маневри над Корейския полуостров в четвъртък, два дни след като севернокорейската ракета прелетя над Япония, предава Reuters.\r\nОбученията, включващи два американски свръхзвукови бомбардировачи B-1B, четири изтребители от типа С-Стелт F-35B, както и южнокорейски изтребители, са били съсредоточени основно върху компютърни симулации.\r\nСеверна Корея силно се противопостави на военните учения и реагира с поредица от заплахи и тестове на ракети, извършени през последните седмици, припомня агенцията..Тереза Герова", "date": "2017.08.31", "title": "Reuters: Американски ядрени бомбардировачи са извършили маневри над Корейския полуостров"}
{"url": "http://www.focus-news.net/news/2017/08/31/2430980/shumen-s-predstavyane-na-spektakal-beshe-zakrita-rabotilnitsata-za-izkustvo-v-regionalna-biblioteka-st-chilingirov.html", "text": "С представяне на спектакъл беше закрита работилницата за изкуство в Регионална библиотека „Ст. Чилингиров“, предаде репортер на Радио „Фокус“ - Шумен. Всичко, което са научили и изработили по време на 11-тото издание на летните ателиета и клубове, децата показаха в рамките на празничната програма. В началото участниците в театралното ателие на работилницата представиха спектакъла „Ако бях голям” по едноименната книжка на Ева Яниковска. Празникът продължи с песни и танци в пространството пред Детски отдел. В специална изложба бяха подредени творбите на участниците във фото и фешън ателието. На благотворителен базар бяха предложени сувенирите и изделията, изработени в рамките на приложните занятия. Събраната сума е 92 лв. и ще бъде използвана за закупуване на литература за Детски отдел на библиотеката. Празникът завърши с голяма торта. В рамките на 11-тата Детска работилница за изкуство, библиотеката организира седем клуба и ателиета, като през месец август предложи на шуменските деца и лятна следобедна занималня. Над 150 са обхванатите деца, а посещенията - повече от 1000.\r\nИвелина ИВАНОВА", "date": "2017.08.31", "title": "Шумен: С представяне на спектакъл беше закрита работилницата за изкуство в Регионална библиотека „Ст. Чилингиров“"}
{"url": "http://www.focus-news.net/news/2017/08/31/2430981/ministar-ekaterina-zaharieva-pristigna-na-poseshtenie-v-cherna-gora.html", "text": "Заместник министър-председателят по правосъдната реформа и министър на външните работи Екатерина Захариева пристигна в Черна гора за двудневно работно посещение. Това съобщиха от пресцентъра на Министерство на външните работи. Първата ѝ среща ще е с министъра на външните работи на Черна гора Сърджан Дарманович. Двамата ще разговарят във вила „Горица” в столицата. \r\nПо-късно днес българската делегация пътува за Будва за работна вечеря с заместник министър-председателя на Черна гора и министър на правосъдието Зоран Пажин. \r\nВ петък министър Захариева е обратно в Подгорица, където ще разговаря последователно с министъра по европейските въпроси Александър Пейович, с министър-председателя Душко Маркович и с президента на Черна гора Филип Вуянович. \r\nПосещението в Черна гора е продължение на балканската обиколка на министър Захариева, обиколила за малко повече от месец Република Сърбия, Република Албания, Република Македония и Босна и Херцеговина. \r\nКакто и в останалите балкански държави, министър Захариева ще запознае държавното ръководство на Черна гора с приоритетите на предстоящото Българско председателство на Съвета на Европейския съюз. Сред тях се откроява европейската перспектива за страните от Западните Балкани. \r\nЧерна гора започна преговорите за членство в ЕС през 2012 г. и към момента е временно затворила 3 от общо 35 преговорни глави. Очаква се до края на годината да отвори още две нови – „Свободно движение на работници” и „Право на установяване и свободно предоставяне на услуги”. \r\nНа 5 юни 2017 г. страната стана член на НАТО. \r\nВ последните години политическият диалог между двете страни е интензивен, като държавните глави са се срещали общо пет пъти за последните три години, колкото и външните министри. \r\nНе толкова интензивен е икономическият стокообмен, който страда от липсата на добра инфраструктура. През 2016 година той е възлязъл на 15,91 млн. евро, което е спад с 18,4% спрямо предходната година. Миналата година сме изнесли стоки и услуги за 14,1 млн. евро в Черна гора, което е с 15,5% спад на годишна база, а сме внесли за 0,92 млн. евро, или с 48% по-малко от 2015 година. \r\nПоложителна тенденция бележи туристическият интерес както на българи към Черна гора, така и на черногорци към България. През миналата година 5 000 българи са посетили Черна гора. Ръстът спрямо 2015 г. е 10 пъти.", "date": "2017.08.31", "title": "Министър Екатерина Захариева пристигна на посещение в Черна гора"}
{"url": "http://www.focus-news.net/news/2017/08/31/2430982/pregled-na-mezhdunarodnite-novini-do-13-chasa-agentsiya-fokus.html", "text": "България заема второ място в класацията за най-популярни дестинации, които гражданите избират за лятната си ваканция, съобщава електронното издание Warsal Bussines Journal.\r\nНай-атрактивна за поляците през тази година е Гърция, показват официалните данни на Полската камара на туризма. \r\n„Точно както и миналата година, Гърция е любима дестинация на поляците, които организират на лятна почивка с туристически оператори“, уточняват от камарата, като допълват, че над една трета от резервираните почивки са за гръцките курорти. \r\nНа трето място се нарежда Испания.\r\n*** Осем души са пострадали при експлозията, която разтърси в четвъртък турския град Измир.\r\nИнцидентът се е случил около осем часа сутринта в луксозен квартал на града. По предварителни данни предполагаем терорист е задействал взривно устройство, поставено в контейнер за отпадъци, при преминаването на автобус.\r\nНа място са изпратени голям брой сили за сигурност и линейки. В ход е разследване за издирването на отговорните.\r\n*** През юли инфлацията в еврозоната е нараснала до 1,5 %, но все още е под поставената от Европейската централна банка цел от 2 %.\r\nСъщевременно нивото на безработица в 19-те държави от валутния съюз остава 9,1 %, най-ниската стойност, регистрирана от февруари 2009 г. насам, сочат данни на Евростат.\r\n*** Властите в Харис Каунти потвърдиха, че е имало две експлозии в наводнения химически завод на Arkema Group, след които над завода се наблюдава черен дим.\r\nСъгласно разпространените данни, властите са разпоредили евакуация в радиус миля и половина от завода в Кросби, който е един от най-големите в света. \r\nПо-рано от компанията предупредиха, че има вероятност от експлозия през следващите няколко дни и признаха, че не са в състояния да направят нищо, за да я предотвратят. Заводът, разположен на около 20 мили североизточно от наводнения Хюстън, е залят от огромно количество вода и е без електричество от неделя, съобщиха още от френската компания.\r\n*** Алжирски полицай загина в четвъртък при опит да попречи на самоубийствен атентатор да извърши нападение.\r\nПо данни на държавните медии в страната полицейският служител се е хвърлил върху атентатора, преди той да успее да задейства експлозив. Представителят на органите на реда се е намесил, след като нападателят е опитал да влезе в полицейски участък в Тиарет – град, разположен на около 350 км югозападно от столицата на Алжир.\r\n*** Във Франкфурт на Майн, федерална провинция Хесен, започва подготовката за най-мащабната евакуация в следвоенната история на Германия.\r\nДо осем часа в неделя близо  70 хил. души ще напуснат домовете си, за да бъде обезвреден снаряд от Втората световна война. Евакуацията ще бъде извършена в периметър от 1,5 км в западната част на емблематичния германски град. \r\nПовече подробности ще бъдат представени по-късно в четвъртък на специална пресконференция, свикана от пожарните и полицейските служби. Към момента не е публикувана карта с точните параметри на зоната за евакуация. Властите обаче увериха, че не съществува опасност от избухване на бомбата. \r\nВ годините след Втората световна война най-голямата евакуация в Германия е от декември 2016 г. Тогава 54 хил. жители на Аугсбург бяха принудени да напуснат домовете си, за да бъде обезвредена бомба. През май тази година в Хановер по същите причини бяха евакуирани около 50 хил. души, припомнят от редакцията.\r\n*** Министърът на външните работи на Гърция Никос Кодзиас пристига в четвъртък на посещение в Македония.\r\nОсвен с македонския си колега Никола Димитров, в Скопие първият дипломат на Атина ще проведе срещи с министър-председателя Зоран Заев и с вицепремиера Буяр Османи, с президента Георги Иванов и с представители на партиите в парламента. \r\nАкцент при посещението на Кодзиас ще бъдат мерките за изграждане на доверие. Спорът за името не е на дневен ред. \r\nСъгласно разпространените медийни доклади, гръцкият външен министър няма да кацне със самолет на летище „Александър Велики“ в Скопие. Той ще пристигне в Македония с автомобил, и както шеговито отбелязват медиите – Кодзиас ще трябва да пътува по магистрала „Александър Велики“.\r\n*** В четвъртък президентът на Сърбия Александър Вучич и косовският му колега Хашим Тачи ще се срещнат в Брюксел, за да стартират подготовка за „нова фаза на диалога“ между Белград и Сърбия.\r\nДвамата лидери ще обсъдят прилагането на споразуменията, постигнати между двете страни в спора до този момент, на неформална среща, на която ще присъства и Федерика Могерини - Върховен представител на Европейския съюз по въпросите на външните работи и политиката на сигурност.\r\nГоворителят на Европейската комисия Мая Кочиянчич съобщи, че в Брюксел лидерите на Сърбия и Косово ще обменят мнения относно продължаването на диалога за нормализиране на отношенията между Белград и Прищина, като се има предвид споразумението от юли за началото на подготовката на нова фаза на диалога.\r\n„Върховният представител Федерика Могерини ще бъде домакин на неофициална среща между сръбския президент Александър Вучич и косовския президент Хашим Тачи. Лидерите на Сърбия и Косово Александър Вучич и Хашим Тачи ще обменят мнения относно продължаването на диалога за нормализиране на отношенията, като се има предвид споразумението от юли, когато бе договорено началото на подготовката на новата фаза на диалога. Тази работа продължава и срещата им трябва да се разглежда в този контекст“, подчерта Кочиянчич. \r\nВучич и Тачи проведоха неофициални разговори с Могерини преди повече от месец, а официалният последен кръг на диалога между Белград и Прищина на политическо равнище се състоя в началото на февруари.\r\n„Върховният представител и двамата президенти ще обсъдят изпълнението на споразуменията, постигнати досега в диалога\", се казва в съобщение от Европейската комисия.\r\nМеждувременно в Сърбия бяха проведени президентски избори, а в Косово – парламентарни, и бе обявено, че диалогът ще продължи на ниво държавни глави.\r\n***", "date": "2017.08.31", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/31/2430983/pazardzhik-rayonniyat-sad-shte-gleda-oshte-dve-dela-za-huliganstvo-po-vreme-na-macha-mezhdu-otborite-hebar-i-minyor.html", "text": "Районен съд – Пазарджик ще разгледа още две наказателни дела от административен характер по Указа за борба с дребното хулиганство. Това съобщи за Радио „Фокус“ – Пазарджик Маринела Георгиева от администрацията на съда. Тя обясни, че обвиняеми са още двама мъже, които на 26 август 2017 година са участвали в сбиване на футболен мач между „Хебър“ – Пазарджик и „Миньор“ – Перник. „Първото дело е насрочено за 13.00 часа“, добави Георгиева. „Фокус“ припомня, че днес Районният съд в Пазарджик разгледа и се произнесе по други две такива дела с обвиняеми жители на Пазарджик на 29 и 31 години. Съдът им наложи глоби по 500 лева и забрана за 1 година за посещение на спортни прояви в страната и чужбина.\r\nВаня НИКОЛОВА", "date": "2017.08.31", "title": "Пазарджик: Районният съд ще гледа още две дела за хулиганство по време на мача между отборите „Хебър“ и „Миньор“"}
{"url": "http://www.focus-news.net/news/2017/08/31/2430984/ignat-arsenov-chlen-na-kzp-globata-pri-povtorno-narushenie-na-neloyalni-targovski-praktiki-mozhe-da-dostigne-do-50-hil-leva.html", "text": "Глобата при повторно нарушение на нелоялни търговски практики може да достигне до 50 хил. лева. Това каза Игнат Арсенов – директор на функциониращия към КЗП Европейски потребителски център, по време на пресконференция предаде репортер на Агенция „Фокус“.\r\n\"Законът ни задължава при всеки случай на нелоялна търговска практика, който влезе в сила, да публикуваме информация на официалната страница на Комисията в интернет. Така че всеки, който има интерес, може да влезе и да види. Там има и налични данни за търговците, които ги осъществяват, както и за основните белези на тези практики. Ние извършваме последващи проверки и ако при първи случай на нарушение глобата е до 30 хил. лева, то глобата при повторно нарушение може да достигне до 50 хил. лева”, каза той.\r\nАрсенов уточни, че не е случайно изискването на закона да се публикуват всички влезли в сила заповеди. „Това е така, защото по този начин се дава възможност на потребителя, който е претърпял вреди, да предяви своите претенции за обезщетение срещу този търговец в съда“, коментира още той.\r\nЦветилена СИМЕОНОВА", "date": "2017.08.31", "title": "Игнат Арсенов, член на КЗП: Глобата при повторно нарушение на нелоялни търговски практики може да достигне до 50 хил. лева"}
{"url": "http://www.focus-news.net/news/2017/08/31/2430985/a1-on-makedoniya-v-skopie-zapochna-sreshtata-kodzias-dimitrov.html", "text": "Министърът на външните работи на Гърция Никос Кодзиас пристигна в сградата на външнополитическото ведомство в Скопие, където ще проведе преговори с македонския си колега Никола Димитров, предава телевизионният канал A1 On.\r\nПървият дипломат на Атина бе посрещат с протест, организиран от Световния македонски конгрес и Македонския манифест. Двете организации призоваха правителството да постави „червена линия“ в спора за името. Сборният пункт на демонстрантите бе между сградите на македонското външно министерство и Македонска академия на науките и изкуствата (МАНИ). Тереза Герова", "date": "2017.08.31", "title": "A1 On (Македония): В Скопие започна срещата Кодзиас-Димитров"}
{"url": "http://www.focus-news.net/news/2017/08/31/2430986/kyustendil-oshte-dve-dvoyki-ot-obshtinata-shte-badat-podpomognati-za-osashtestvyavane-na-deynosti-po-asistirana-reproduktsiya.html", "text": "Още две семейства или двойки от общината ще бъдат подпомогнати за осъществяване на дейности по асистирана репродукция. Това съобщи за Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. По думите ѝ желаещите да бъдат включени в програмата трябва да подадат документи до 15 септември, съгласно посочените условия в приетия от страна на Общински съвет – Кюстендил правилник. „Условията са изчерпателно изброени в изготвения правилник. Заложени са около седем изисквания, оформени в отделни групи. Кандидати трябва да имат минимум средно образование – семейство или двойка, живееща на семейни начала не по-малко от две години от датата на кандидатстване на постоянен и настоящ адрес на територията на община Кюстендил. Освен това кандидатите трябва да са пълнолетни лица, за жени не навършили 51 години, притежаващи българско гражданство с постоянен и настоящ адрес на територията на общината през последните 2 години. Те не трябва да имат данъчни задължения към община Кюстендил и държавата, да са здравно осигурени с непрекъснати здравноосигурителни права към датата за заявлението”, каза Радостина Васева. По думите ѝ всяка година в общинския бюджет се залагат средства за подпомагане на 10 семейства, към момента 8 са одобрени и поради тази причина се набират документи за още две семейства или двойки.\r\nВенцеслав ИЛЧЕВ", "date": "2017.08.31", "title": "Кюстендил: Още две двойки от общината ще бъдат подпомогнати за осъществяване на дейности по асистирана репродукция"}
{"url": "http://www.focus-news.net/news/2017/08/31/2430987/vazmozhni-sa-vremenni-prekasvaniya-na-programata-na-radio-fokus-sofiya-poradi-tehnicheska-profilaktika.html", "text": "Поради техническа профилактика от Телевизионната кула на бул. \"П. К. Яворов\" в София са възможни временни прекъсвания на програмата на Радио \"Фокус\" - София, между 13.00 и 14.00 часа. В този интервал можете да слушате програмата ни онлайн на интернет страницата ни http://focus-radio.net/.", "date": "2017.08.31", "title": "Възможни са временни прекъсвания на програмата на Радио \"Фокус\" - София поради техническа профилактика"}
{"url": "http://www.focus-news.net/news/2017/08/31/2430988/kyustendil-s-panihida-i-podnasyane-na-tsvetya-v-grada-beshe-pochetena-pametta-na-todor-aleksandrov.html", "text": "С панихида и поднасяне на цветя в града беше почетена паметта на Тодор Александров, предаде репортер на Радио „Фокус” – Кюстендил. Инициативата е на кюстендилското сдружение „Св. св. Кирил и Методий”, чиито членове бяха единствените, присъствали на събитието. Панихидата беше отслужена в катедралния храм „Свето Успение Богородично”, след което членовете на дружеството поднесоха цветя на паметника на Тодор Александров в центъра на Кюстендил. „Ние продължаваме традицията на за почитане паметта на Тодор Александров и Иван Михайлов, началото на тази традиция беше поставено от нашия бивш председател, който вече не е между нас – Анани Константинов, ние ще продължим тази традиция докато можем”, каза Иван Йорданов, председател на сдружението. По думите му в днешната атмосфера на бездуховност и нихилизъм това е изключително важно.\r\nВенцеслав ИЛЧЕВ", "date": "2017.08.31", "title": "Кюстендил: С панихида и поднасяне на цветя в града беше почетена паметта на Тодор Александров"}
{"url": "http://www.focus-news.net/news/2017/08/31/2430989/dha-liderat-na-turskite-natsionalisti-otnovo-skochi-sreshtu-referenduma-za-nezavisimost-na-kyurdite-v-severen-irak.html", "text": "Генералният председател на Партията на националистическото движение (ПНД) Девлет Бахчели за пореден път критикува остро насрочения за 25 септември референдум за кюрдска независимост в Северен Ирак, предаде информационната агенция Догу хабер ажансъ (ДХА). „Ръководството на Пешмергата все още продължава да се инати и да настоява за провеждане на планирания за 25 септември т.нар. „Кюрдистански референдум”. Взетото на 29 август решение от областния съвет на Киркук във въпросния референдум да вземе участие и самият Киркук е едно ново допълнение към серията от резили и предателства.”, отсича Девлет Бахчели, цитиран от ДХА.   Георги Димов", "date": "2017.08.31", "title": "ДХА: Лидерът на турските националисти отново скочи срещу референдума за независимост на кюрдите в Северен Ирак"}
{"url": "http://www.focus-news.net/news/2017/08/31/2430990/dobrich-forumat-uchilishte-za-zdrave-shte-se-provede-v-kurortniya-kompleks-albena.html", "text": "Хореотерапия е най-новото, включено в програмата на „Училище за здраве“. Това съобщи на пресконференция доц. Светослав Ханджиев, изпълнителен член на ръководството на Европейската академия на науките по хранене и организатор на форума, предаде кореспондент на Радио „Фокус” – Варна. \"Своеобразното училище ще се проведе за пета поредна година, това издание ще обхване около 60 души, като за децата до 12 години участието е безплатно\", посочи доц. Ханджиев. \"Хореотерапията е вид занимание, при което чрез танци се цели увеличаване на двигателната активност и психотонуса на участниците. Предвидени са бързи танци, като туист, рок и български хора\", каза специалистът. Новост е и темата за епигенетиката на хранене, която ще бъде представена на специална лекция по време на Училището. \"На фокус ще бъдат имитиращите продукти в храненето и тяхното влияние върху човешкия организъм\", каза доц. Светослав Ханджиев. Той подчерта, че българската храна, която често се определя като балканска храна, е много близо до средиземноморската диета, с по-малко количество на консумираната риба обаче, и е много здравословна. Идеята на „Училище за здраве“ е да приобщи към здравословен начин на живот – храна, двигателна култура и добър сън, всички: деца, родители и учители, за създаване на трайни навици в ежедневието още от най-ранна детска възраст и те да бъдат устойчиви във времето. По думите на доц. Ханджиев статистиката сочи, че България е на пето място в Европа по детско затлъстяване от 32 държави в 53-членния регион на Световната здравна организация в Европа. В Европа 22 милиона деца под 5-годишна възраст са с наднормено тегло, а около 5 милиона са със затлъстяване. Според същото проучване се наблюдават няколко негативни тенденции в храненето на децата в България: увеличена консумация на захарни изделия и напитки (сокове, газирани и енергийни напитки), висока консумация на мазнини, висока консумация на готварска сол, ранна консумация на алкохол, честа и висока консумация на алкохолни напитки сред учениците над 14-годишна възраст, както и ниска консумация на кисело мляко, риба, плодове и зеленчуци. „Училище за здраве“ ще се проведе от 1 до 6 септември 2017 г. в курортния комплекс „Албена“. Специален гост на откриването ще бъде зам.-министърът на здравеопазването д-р Мирослав Ненков. Форумът е организиран от Българското сдружение за проучване на затлъстяването и съпътстващите го заболявания и Българската академия на науките и изкуствата. За 6 дни родителите с техните деца и учители ще преминат обучение за принципите на здравословния начин на живот – балансирано хранене, съчетано с физическа активност. По традиция на всички участници в това своеобразно Училище ще бъдат извършени най-модерни антропометрични измервания, касаещи индекса на телесна маса, мастната маса и риска от сърдечно-съдови заболявания и захарен диабет тип II. Деца, родители и учители ще консумират сутрин, обед и вечер здравословна храна, включваща разнообразие от плодове и зеленчуци, млечни продукти и други полезни храни. Менюто се изготвя от водещи български специалисти диетолози. Денят им ще започва със сутрешна гимнастика на плажа, плуване в морето и басейна и приятни разходки. \r\nЖулиета НИКОЛОВА", "date": "2017.08.31", "title": "Добрич: Форумът „Училище за здраве“ ще се проведе в курортния комплекс „Албена“."}
{"url": "http://www.focus-news.net/news/2017/08/31/2430991/ekathimerini-ovladyan-e-pozharat-v-blizost-do-tsentar-za-migranti-na-ostrov-samos.html", "text": "Пожарът, избухнал в късните часове на сряда в близост до мигрантски център на гръцкия остров Самос, е овладян, съобщава електронното издание Ekathimerini.\r\nУсилията на пожарникарите бяха допълнително затруднени от силния вятър в района. \r\nОт редакцията припомнят, че в мигрантския център на острова – една от т.нар. горещи точки, са настанени повече от 2,2 хил. души. Тереза Герова", "date": "2017.08.31", "title": "Ekathimerini: Овладян е пожарът в близост до център за мигранти на остров Самос"}
{"url": "http://www.focus-news.net/news/2017/08/31/2430992/plovdiv-nachaloto-na-13-toto-izdanie-na-esenniya-salon-na-izkustvata-shte-bade-postaveno-s-kontserta-50-godini-shturtsite.html", "text": "Началото на 13-тото издание на Есенния салон на изкуствата в Пловдив ще бъде поставено с юбилейния концерт „50 години Щурците“. Музикантите излизат на 3 септември на Античния театър. Това съобщи на пресконференция Стефан Попов, представител на организаторите на събитието, предаде репортер на Радио „Фокус“ - Пловдив. „В няколко песни, легендарната група пак ще свири в съпровод на автентичния китарен звук на незабравимия Петър Гюзелев, чийто жив образ на големия екран ще предизвика силни емоции“, каза още Попов. Той добави, че входът за всички деца до 10-годишна възраст е свободен. Стефан Попов посочи, че от 22 до 24 септември са основните 3 акцента във фестивала „Sounds of the ages”. Музикалният форум ще открие на 22 септември, отново на Античния театър, канадският метъл идол Devin Townsend. На следващия ден  на сцената сцена ще се качат други колоси на прогресив и хард рока – Manfred Mann’s Earth Band. Музикалнният маратон „Sounds of the Ages“ ще бъде закрит от музикантите от британската рок банда Marillion.\r\nКристиян ГАРОВ", "date": "2017.08.31", "title": "Пловдив: Началото на 13-тото издание на Есенния салон на изкуствата ще бъде поставено с концерта „50 години Щурците“"}
{"url": "http://www.focus-news.net/news/2017/08/31/2430993/daniel-panov-kmet-na-veliko-tarnovo-postavyaneto-na-lav-pred-pametnika-na-vasil-levski-ne-e-svoevolie-reshenieto-e-vzeto-predi-10-godini.html", "text": "Поставянето на фигура на лъв пред паметника на Васил Левски в центъра на Велико Търново не е своеволие. Решението за това е взето още преди 10 години. Това заяви пред общинските съветници от старата столица кметът на града Даниел Панов, предаде репортер на Радио „Фокус“ – Велико Търново. Панов уточни, че първоначалното предложение е направено от почетния гражданин на Велико Търново Велика Иванова към тогавашния кмет д-р Румен Рашев. През 2007 година е проведено и обществено допитване. „Сега отново се хвърлят един лъжи в пространството, за да заблуждаваме гражданите. Нека не политизираме този момент и този проект, който е стартирал преди 10 години. През 2008 година е създаден специален телефон, на който гражданите са се обаждали, за да дадат мнението си. Трите предложения са били за: изграждане на скулптора на лъв; на кама, револвер и библия или на лавров венец“, каза още Даниел Панов. Основната идея, която гражданите подкрепят тогава, е за поставянето на лъв. Въпреки това има проблем с размера на поставената тогава фигура, която според гражданите не съответства на размерите на паметника. Поради това през юли 2008 година се провежда обществено обсъждане, инициирано от Обществен комитет Васил Левски. „Тогава идеята не е отхвърлена, а видно от становището Комитетът не приема формата и размерът на лъва, но няма негативно отношение към самата концепция“, посочи още кметът. Той добави, че това, което се прави днес, е довършването на доброто дело, започнато още преди 10 години. Авторите на проекта са същите, но те преправят идеята си. Кметът уточни, че ще възложи на културните експерти от Общината да изготвят становище за това каква да е новата фигура, изготвено съгласно мнението на гражданите.\r\nЛуиза ТРАНЧЕВА", "date": "2017.08.31", "title": "Даниел Панов, кмет на Велико Търново: Поставянето на лъв пред паметника на Васил Левски не е своеволие, решението е взето преди 10 години"}
{"url": "http://www.focus-news.net/news/2017/08/31/2430994/varna-oblastnata-administratsiya-e-partnyor-v-proekta-ustoychivost-na-sistemata-zemya-more-za-strategii-za-ekoturizam.html", "text": "Областна администрация Варна е партньор в проекта „Устойчивост на системата земя – море за стратегии за екотуризъм“ (LAND – SEA), който се реализира с финансовата подкрепа на Програма за междурегионално сътрудничество ИНТЕРРЕГ ЕВРОПА 2014-2020, съфинансирана от Европейския съюз чрез Европейски фонд за регионално развитие и от националния бюджет на Република България. Това заяви пред журналисти областният управител на Варна Стоян Пасев, предаде репортер на Радио „Фокус“ – Варна. \"До 250 000 евро е допустимо да се кандидатства с проекти за мониторинг и проектиране по отношение на свлачищните зони\", добави Стоян Пасев.\r\n„LAND – SEA“ е проект за междурегионално сътрудничество за подобряване на регионалните политики за устойчиво управление на крайбрежните зони, опазване на техните екосистеми и биоразнообразието им, на природното и културно наследство. Насочен е и към социално-икономическото развитие на региона чрез изпълнение на стратегии за развитие на екотуризма. Продължителността на проекта е 60 месеца.\r\nВпечатляващи са партньорите по проекта – Басейнова дирекция за управление на речните басейни на реките Лири – Гариляно и Волтурно (Район на речните басейни в Южните Апенини) – Италия – координатор на проекта, Свободен и ханзейски град Хамбург, Германия, Агенция за градска екология на Барселона – Испания, Автономно правителство на Каталония – Испания, Регион Молизе – Италия.\r\nОбластна администрация - Варна ще обмени опит с партньорите по теми, свързани с развитие и популяризиране на устойчив и отговорен еко туризъм, с опазването, възстановяването и устойчиво управление на крайбрежните морски зони. Междурегионалното сътрудничество ще даде идеи за въвеждане на най-добри практики. Споделянето на знания, опит и добри практики ще допринесат за повишаването на местния капацитет за устойчиво управление на крайбрежната екосистема.\r\nКрайният резултат от изпълнението на дейностите по проекта ще бъде разработването на регионален план за действие за управление на крайбрежието и устойчиво развитие на екотуризма. В процеса на подготовка на стратегическия документ, екипът ще бъде подпомаган от местни заинтересовани страни.\r\nМарияна ВАЛЕНТИНОВА", "date": "2017.08.31", "title": "Варна: Областната администрация е партньор в проекта „Устойчивост на системата земя – море за стратегии за екотуризъм“"}
{"url": "http://www.focus-news.net/news/2017/08/31/2430995/nsi-335-802-nefinansovi-predpriyatiya-sa-predstavili-godishen-otchet-za-deynostta-si-prez-2016-g.html", "text": "По предварителни данни в Националния статистически институт годишен отчет за дейността си през 2016 г. са представили общо 335 802 нефинансови предприятия, в които е произведена продукция в размер на 137 139 млн. лв., добавената стойност по факторни разходи възлиза на 48 566 млн. лв. и работят 1 966 554 заети лица. Това сочи статистика на Националния статистически институт (НСИ).\r\nПромишленост\r\nПо предварителни данни годишен отчет за дейността си през 2016 г. са представили 34 178 промишлени предприятия, които съставляват 10.2% от общия брой на отчетените нефинансови предприятия в НСИ. През 2016 г. произведената продукция от промишлените предприятия по текущи цени е на стойност 66 376 млн. лв., или 48.4% от общия обем на продукцията на нефинансовите предприятия. Спрямо 2015 г. измененията в структурата по сектори са незначителни. Относителният дял на сектор „Преработваща промишленост“ нараства с 0.5 пункта и достига 82.5% от произведената продукция в промишлеността за сметка на намалението в сектор „Производство и разпределение на електрическа и топлинна енергия и на газообразни горива“ с 0.4 пункта (до 11.5%) и в сектор „Добивна промишленост“ с 0.1 пункта (до 3.8%). Делът на сектор „Доставяне на води; канализационни услуги, управление на отпадъци и възстановяване” остава непроменен - 2.2%.\r\nПо предварителни данни през 2016 г. добавената стойност по факторни разходи в промишлеността възлиза на 19 271 млн. лв. по текущи цени, или 39.7% от общата добавена стойност на нефинансовите предприятия.\r\nЗаетите лица в промишлените предприятия през 2016 г. са 639 168, или 32.5% от общия брой на заетите в нефинансовите предприятия.\r\nСтроителство\r\nГодишен отчет за дейността си през 2016 г. са представили 19 513 строителни предприятия, или 5.8% от общия брой на отчетените нефинансови предприятия в НСИ. През 2016 г. в строителния сектор е произведена продукция на стойност 11 548 млн. лв. по текущи цени, или 8.4% от общия обем на продукцията на нефинансовите предприятия. Структурата на произведената продукция  в сектор „Строителство“ през 2016 г. се променя чувствително - делът на строителството на сгради нараства с 9.4 пункта до 38.6%, както и този на специализираните строителни дейности - с 5.3 пункта. Същевременно относителният дял на строителството на съоръжения намалява до 36.8%. През 2016 г. добавената стойност по факторни разходи в сектор „Строителство“ възлиза на 2 697 млн. лв. по текущи цени, или 5.6% от общата добавена стойност на нефинансовите предприятия. Броят на заетите лица в строителния сектор през 2016 г. е 142 570 и формира 7.3% от общия брой на заетите в нефинансовите предприятия.\r\nТърговия; ремонт на автомобили и мотоциклети\r\nГодишен отчет за дейността си през 2016 г. в НСИ, по предварителни данни, са представили 140 425 търговски предприятия, или 41.8% от общия брой на отчетените нефинансови предприятия.  През 2016 г. в търговския сектор е произведена продукция на стойност 20 946 млн. лв. по текущи цени, която формира 15.3% от общия обем на продукцията на нефинансовите предприятия. По предварителни данни през 2016 г. добавената стойност по факторни разходи в търговския сектор възлиза на 10 359 млн. лв. по текущи цени, или 21.3% от общата добавена стойност на нефинансовите предприятия. В сравнение с предходната година в структурата на добавената стойност нараства делът на търговията на дребно с 1.9 пункта, като достига 34.2%. Относителният дял на търговията на едро намалява с 2.1 пункта до 57.0%, а делът на търговията с автомобили и мотоциклети нараства с 0.2 пункта. През 2016 г. в търговския сектор работят 511 690 заети лица, които съставляват 26.0% от общия брой заети в нефинансовите предприятия.\r\nУслуги\r\nГодишен отчет за дейността си през 2016 г., по предварителни данни, са представили 141 686 предприятия от сектора на услугите, или 42.2% от общия брой на отчетените нефинансови предприятия в НСИ. В сектора на услугите през 2016 г. е произведена продукция на стойност 38 269 млн. лв. по текущи цени, която формира 27.9% от общия обем на продукцията на нефинансовите предприятия. Спрямо 2015 г. структурата на произведената продукция по сектори се променя, като относителният дял на сектор „Професионални дейности и научни изследвания” намалява с 1.9 пункта до 16.2%, а делът на сектор „Създаване и разпространение на информация и творчески продукти; далекосъобщения” нараства с 0.6 пункта и достига 21.9%. Делът на всички останали дейности се променя незначително или запазва нивото си от предходната година. \r\nПо предварителни данни през 2016 г. добавената стойност по факторни разходи в сектора на услугите възлиза на 16 239 млн. лв. по текущи цени, или 33.4% от общата добавена стойност на нефинансовите предприятия.\r\nПрез 2016 г. по предварителни данни в сектора на услугите броят на заетите лица достига 673 126, като формира 34.2% от общия брой на заетите в нефинансовите предприятия.", "date": "2017.08.31", "title": "НСИ: 335 802 нефинансови предприятия са представили годишен отчет за дейността си през 2016 г."}
{"url": "http://www.focus-news.net/news/2017/08/31/2430996/atanas-stoilov-kmet-na-obshtina-aksakovo-obshtinite-ne-mogat-da-se-spravyat-sami-sas-svlachishtata-po-chernomorieto-ako-nyamat-podkrepata-na-darzhavata.html", "text": "Общините не могат да се справят сами със свлачищата по Черноморието, ако нямат подкрепата на държавата. Това заяви пред журналисти кметът на Община Аксаково инж. Атанас Стоилов, предаде репортер на Радио „Фокус“ – Варна. На територията на община Аксаково се намира едно от най-големите свлачища в България – това е цялата територия след курорта Златни пясъци до с. Кранево. Според експертите в годините назад в този район е имало много микро свлачища, които към момента са се обединили в 6 големи свлачища, като процесите продължават. „На този етап за една част от Кранево към курорта, преди четирите буни, които са на наша територия, сме получили средства от Междуведомствената комисия по бедствия и аварии за проучване, геодезическо заснемане и анализ от геозащита. След приключване на цялостния анализ ще кандидатстваме за средства за създаването на работен проект и за реализацията му. Труден е процесът. Общините не могат да се справят с този проблем, ако нямат подкрепа от Областна администрация и държавата“, коментира кметът на Община Аксаково инж. Атанас Стоилов.\r\nМарияна ВАЛЕНТИНОВА", "date": "2017.08.31", "title": "Атанас Стоилов, кмет на Община Аксаково: Общините не могат да се справят сами със свлачищата по Черноморието, ако нямат подкрепата на държавата"}
{"url": "http://www.focus-news.net/news/2017/08/31/2430997/plovdiv-vazstanovyava-se-dvizhenieto-po-severnoto-platno-na-bul-shesti-septemvri-zapochva-rekonstruktsiyata-na-yuzhnata-chast.html", "text": "Възстановява се движението по северното платно на бул. „Шести септември“, започва реконструкцията на южната част. Това съобщиха за Радио „Фокус“ – Пловдив от ОП „Организация и контрол на транспорта“. Днес ще бъде спряно движението по южното платно на бул. „Шести септември“, в отсечката от моста на Адата до бул. „Цариградско шосе“ – в посока от центъра към район „Тракия“. Причината са строително-ремонтни дейности, които се предвижда да приключат до края на годината. Движението в същата посока изток-запад ще се прехвърли в северното платно, което вече е асфалтирано и ще бъде пуснато за преминаване на превозни средства. Призовават се водачите да шофират внимателно, със съобразена скорост и да спазват въведените ограничения за движение по пътната артерия.\r\nТони МИХАЙЛОВ", "date": "2017.08.31", "title": "Пловдив: Възстановява се движението по северното платно на бул. „Шести септември“, започва реконструкцията на южната част"}
{"url": "http://www.focus-news.net/news/2017/08/31/2430998/afp-velikobritaniya-i-yaponiya-shte-zasilyat-tempa-na-sanktsiite-sreshtu-severna-koreya.html", "text": "Великобритания и Япония ще работят заедно за засилване на темпа на санкции срещу  Северна Корея след „скандалното\" изстрелване на ракета над Япония, съобщи британският премиер Тереза Мей в четвъртък, предава AFP.\r\n„В отговор на това незаконно действие министър-председателят (Шинцо) Абе и аз се съгласихме да работим заедно и с други от международната общност за засилване на натиска срещу Северна Корея, включително чрез увеличаване на темпа на санкциите\" срещу Пхенян, подчерта Мей в рамките на посещение в Токио.Тереза Герова", "date": "2017.08.31", "title": "AFP: Великобритания и Япония ще „засилят темпа на санкциите“ срещу Северна Корея"}
{"url": "http://www.focus-news.net/news/2017/08/31/2430999/kyustendil-zapochva-festivalat-za-populyarizirane-na-balgarskata-narodna-muzika-i-tants-muzika-pod-rilskoto-nebe.html", "text": "Започва фестивалът за популяризиране на българската народна музика и танц „Музика под рилското небе”. В рамките на 10 дни ще бъдат представени фолклорни концерти в различни населени места в региона. Това съобщиха за Радио „Фокус” – Кюстендил Славка Велева, участник в предстоящия фестивал „Музика под рилското небе”. Фестивалът е създаден през 2012 година и има за цел да популяризира българската народна музика и танц. Ежегодно в него участват около 30 етно-музиканти, професионалисти и любители, които сформират своеобразен оркестър. Концертите се провеждат на открито, без билети и такси, а музикалната програма е базирана изцяло на българския и европейски фолклор. Фестивалът ще се проведе от 1 до 10 септември и ще обиколи различни населени места, сред които Рила, Пастра, Смочево, Благоевград, Стоб, Бобошево и Кочериново.\r\nВенцеслав ИЛЧЕВ", "date": "2017.08.31", "title": "Кюстендил: Започва фестивалът за популяризиране на българската народна музика и танц „Музика под рилското небе”"}
{"url": "http://www.focus-news.net/news/2017/08/31/2431000/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус” – Пловдив днес посвещаваме на Съединението на България през 1885 година. На 6 септември се навършват 132 години от Съединението на Княжество България и Източна Румелия, изкуствено създадена с Берлинския договор автономна област. На тази дата, през 1885 година се поставя началото на изпълнението на националния идеал на новоосвободена България, а именно обединението на всички българи в една държава. Със Съединението и успешната му защита българите постигат първия етап от националното си обединение и ревизията на Берлинския договор. Територията и населението на Княжество България се увеличават съществено, но това подтиква съседните балкански държави да се обединят трайно срещу идеята за автономия на Македония и Одринско. Повече за този исторически акт и за участниците в него ще чуем от военния историк доц. д-р Петър Ненков и от доц. Димо Чешмеджиев, историк и дългогодишен преподавател в Пловдивски университет „Паисий Хилендарски“.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка със студиото е 032/65 25 65. Водещ на предаването е Цветана Тончева.", "date": "2017.08.31", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” – Пловдив"}
{"url": "http://www.focus-news.net/news/2017/08/31/2431001/fokus-makedoniya-vanshnite-ministri-na-gartsiya-i-makedoniya-sa-obsadili-protsesa-za-razreshavane-na-spora-s-imeto.html", "text": "След срещата с гръцкия си колега Никос Кодзиас в Скопие, министърът на външните работи на Македония Никола Димитров заяви, че двамата дипломати са обсъдили процеса за преодоляване на спора с името, предава електронното издание „Фокус“.\r\n„Разговаряхме как протича процесът, за методите и начините за разрешаването, но също за това какви са интересите и опасенията на двете страни по този въпрос, за да има по-голямо разбиране за това как двете страни възприемат проблема“, обясни Димитров. Тереза Герова", "date": "2017.08.31", "title": "„Фокус“ (Македония): Външните министри на Гърция и Македония са обсъдили процеса за разрешаване на спора с името"}
{"url": "http://www.focus-news.net/news/2017/08/31/2431002/nim-poyavi-se-parviyat-daritel-za-restavratsiya-na-tsarkvata-v-selo-berende.html", "text": "Появи се първият дарител за реставрация на църквата в с. Беренде. Това съобщиха от пресцентъра на Национален исторически музей (НИМ). Снощи в полунощ на Божидар Димитров се е обадил известният български бизнесмен и родолюбец Васил Василев, който е предложил своята помощ за това действие. Васил Василев е представител на редица френски фирми за автомобили, даже изпраща стотици работници във Франция. Той се прочу с това, че откупи откраднатите от цигани бронзови детайли от паметника на Левски, част от които по оценка на специалистите бяха сериозно повредени и не могат да бъдат монтирани на място. Той заплати стойността им да бъдат изработени наново. Васил Василев основа патриотично младежко движение. Няма никакво съмнение, че младежите на Васил Василев ще направят всичко необходимо за възстановяване на църквата. \r\nБожидар Димитров се учудва, че веднага се повдигна въпросът за собствеността на сградата на църквата. \"Какво значение има на кого е сградата - на Светия синод, на Министерство на културата, важното е, че тя ще бъде на България и тя ще бъде на българския народ\", каза той.", "date": "2017.08.31", "title": "НИМ: Появи се първият дарител за реставрация на църквата в село Беренде"}
{"url": "http://www.focus-news.net/news/2017/08/31/2431003/afp-bivsh-prezident-na-pakistan-be-obyaven-za-beglets-v-protsesa-za-ubiystvo-na-premiera-benazir-bhuto.html", "text": "Пакистански съд за борба с тероризма обяви бившия военачалник и президент на страната Первез Мушараф за беглец в процеса на убийство на бившия премиер Беназир Бхуто, като разпореди конфискуването на имуществото му, съобщи в четвъртък служител на съда, предава AFP. \r\nМушараф бе обвинен в убийството на Бхуто през 2013 г., но се намираше в изгнание в Дубай, дори след като тригодишната забрана за пътуване изтече. Поради тази причина властите го смятат за „укрил се“, поясни източник от съда. Тереза Герова", "date": "2017.08.31", "title": "AFP: Бивш президент на Пакистан бе обявен за беглец в процеса за убийство на премиера Беназир Бхуто"}
{"url": "http://www.focus-news.net/news/2017/08/31/2431004/yambol-mitnicheski-sluzhiteli-sa-izzeli-11-200-kasa-tsigari-bez-banderol-ot-taynik-na-kamion-pri-preminavane-na-gkpp-lesovo.html", "text": "Митнически служители са иззели 11 200 къса цигари без бандерол от тайник на камион при преминаване на ГКПП \"Лесово\", съобщиха от Агенция „Митници“. Служители от митническа мобилна група, съвместно със служители на Гранична полиция, откриха 11 200 къса (560 кутии) контрабандни цигари в кухина на гредата, свързваща ремаркето с влекача на товарен автомобил. Камионът с румънска регистрация е пристигнал на ГКПП \"Лесово\" на 28 август вечерта и е управляван от турски гражданин. Превозното средство е пътувало по маршрут от Турция за Румъния. Извършена е проверка на превозното средство с рентгенова апаратура, при която не са констатирани нередности в товара. По метода „анализ на риска“, митническите инспектори решават да извършат и физическа проверка на автомобила в специализираното хале за щателни митнически проверки на пункта. При физическата проверка те откриват  560 кутии контрабандни цигари от три различни търговски марки, поставени в пригоден тайник в естествената кухина на гредата, свързваща ремаркето с влекача.  От тайника са иззети 420 кутии цигари с марка „LM Red Label“, 90 кутии „PAL MALL“ и 50 кутии „Karelia OME“, всички с надписи „For Duty Free Sale Only“. Срещу шофьора на камиона е съставен акт за нарушение на Закона за митниците.", "date": "2017.08.31", "title": "Ямбол: Митнически служители са иззели 11 200 къса цигари без бандерол от тайник на камион при преминаване на ГКПП \"Лесово\""}
{"url": "http://www.focus-news.net/news/2017/08/31/2431005/pazardzhik-meditsi-ot-oblastnata-bolnitsa-izlyazoha-s-protestna-deklaratsiya-sreshtu-predstoyashti-promeni-v-saveta-na-direktorite.html", "text": "Медици от Областната болница в Пазарджик излязоха с протестна декларация срещу предстоящите промени в Съвета на директорите, които се очаква да бъдат извършени на 29 септември на извънредно заседание на акционерното дружество, съобщи по време на специална пресконференция в лечебното заведение главната сестра Елена Станчева, предаде репортер на Радио „Фокус“ – Пазарджик. Безпокойството на лекари, сестри, санитари и административен персонал е породен от факта, че от Съвета на директорите е изведен д-р Тодор Юнаков – представител на Министерството на здравеопазването, а на негово място са д-р Красимир Темнилов и д-р Васил Попов, за които е известно, че са в трудови правоотношения с друга частна болница в Пазарджик. Според медиците от Областната болница това предполага конфликт на интереси и има опасност да рефлектира пряко върху самостоятелното управление на болницата. „Неведнъж д-р Тодор Юнаков и настоящият началник на областната болница д-р Васил Вълчев са доказали с трудни решения защита интересите на работещите в лечебното заведение. Благодарение на тяхното дългогодишно управление пазарджишката болница е една от малкото в страната с положителен финансов резултат и то в условията на висока конкуренция от 7 частни лечебни заведения. Предвид това, че сме болница със 77% мажоритарна собственост на държавата, смятаме, че е необходимо в Съвета на директорите да има отговорен държавен служител, който да е непосредствено ангажиран с нейното управление и да провежда държавната политика в нея“, се казва в Декларацията на медиците. От болницата в Пазарджик уточниха, че протестната им декларация не е насочена персонално към д-р Красимир Темнилов и д-р Васил Попов. Към момента в Борда на директорите към областната болница има петима души: д-р Васил Вълчев, началник на лечебното заведение, д-р Тодор Юнаков – представител на Министерството на здравеопазването, д-р Красимир Темнилов, д-р Васил Попов и адвокат от София.\r\nАлбена ЖИЛЕКОВА", "date": "2017.08.31", "title": "Пазарджик: Медици от Областната болница излязоха с протестна декларация срещу предстоящи промени в Съвета на директорите"}
{"url": "http://www.focus-news.net/news/2017/08/31/2431006/veliko-tarnovo-obshtinskiyat-savet-otpusna-finansirane-v-razmer-na-35-000-leva-za-humanitarnata-gimnaziya-v-grada.html", "text": "Нова помощ в размер на 35 000 лева получи Хуманитарната гимназия във Велико Търново. Средствата бяха отпуснати след решение на общинските съветници от старата столица, предаде репортер на Радио „Фокус“ – Велко Търново. Парите се предоставят след искане на директорката на училището и ще се използват за дофинансиране на образователния процес. Въпреки, че парите бяха дадени, въпросът предизвика дебат и част от местните парламентаристи се обединиха около идеята да се изиска план за по-нататъшното съществуване на училището. Финансовата помощ ще бъде дадена за месеците октомври – декември. „Анализът на финансовото състояние на Професионалната хуманитарна гимназия „Св. св. Кирил и Методий“ в края на юли показва, че от актуализирания бюджет в размер на 98 173 лв. Разходите са в размер на 66 506 лв., което е 67.74% от годишната сума. До края на годината училището разполага с 31 667 лв., от които 1 020 лв. са целеви средства и 30 647 лв. – бюджетни. По искане на директора на училището до месец юли по реда на изпреварващо финансиране са разходени средствата за третото тримесечие на годината“, се казва в предложението на образователната институция. Броят на записаните до момента ученици е 41, които са разпределени в четири паралелки – осми, девети, десети и единадесети клас.„Фокус“ припомня, че  през 2016 година Великотърновска община, с решение на ОбС, дофинасира бюджета на ПХГ „Св. св. Кирил и Методий“ с 23 00 лева.\r\nЛуиза ТРАНЧЕВА", "date": "2017.08.31", "title": "Велико Търново: Общинският съвет отпусна финансиране в размер на 35 000 лева за Хуманитарната гимназия в града"}
{"url": "http://www.focus-news.net/news/2017/08/31/2431007/yambol-28-godishen-mazh-e-postradal-pri-sbivane-v-selo-okop.html", "text": "Мъж е пострадал при сбиване в ямболското село Окоп, съобщиха от Областна дирекция на МВР – Ямбол. Вчера, в 12.00 часа, от тел. 112 е получен сигнал, че малко преди това, на територията на търговски обект в село Окоп между граждани е възникнал скандал, в разгара на който е пострадал 28-годишен мъж. Той е транспортиран от екип на ЦСМП – Ямбол за оказване на медицинска помощ, с нараняване в областта на лицето. Установени са участниците в инцидента. Работата по изясняването на обстоятелствата по случая продължава. Образувано е досъдебно производство.", "date": "2017.08.31", "title": "Ямбол: 28-годишен мъж е пострадал при сбиване в село Окоп"}
{"url": "http://www.focus-news.net/news/2017/08/31/2431008/varna-stoki-za-32-000-lv-byaha-izzeti-ot-targovski-obekt-v-k-k-zlatni-pyasatsi.html", "text": "Стоки за 32 000 лв. бяха иззети от търговски обект в к. к. Златни пясъци. Това съобщиха от ОДМВР – Варна. В търговски обект, намиращ се в к. к. Златни пясъци от служители на отдел „Икономическа полиция“ при ОДМВР – Варна е извършена полицейска проверка за установяване и документиране на престъпления против интелектуалната собственост. В хода на проверката са установени различни стоки – дамски и мъжки чанти, портмонета и други аксесоари, на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 32 000 лв. Образувано е досъдебно производство. Съдържател на обекта е Н. Р. (68 г.). За случая е уведомен прокурор от Районна прокуратура – Варна.", "date": "2017.08.31", "title": "Варна: Стоки за 32 000 лв. бяха иззети от търговски обект в к. к. Златни пясъци"}
{"url": "http://www.focus-news.net/news/2017/08/31/2431009/the-local-shvedski-politsay-e-ranen-pri-ataka-s-hladno-orazhie-v-tsentara-na-stokholm.html", "text": "Полицията в Стокхолм започна предварително разследване за опит за убийство, след като служител на реда бе ранен при атака с хладно оръжие, съобщава вестник The Local.\r\nИнцидентът се е случил около 10.40 часа (местно време) в четвъртък. На пресконференция полицията уточни, че нападателят е арестуван след мащабна операция. Информацията, че полицаят е нападнат с нож, не бе потвърдена, но не бе и отречена официално, подчертават от редакцията.\r\n„Можем да потвърдим, че полицейски служител е ранен. Едно лице е арестувано“, заяви говорител на правоохранителните органи. Тереза Герова", "date": "2017.08.31", "title": "The Local: Шведски полицай е ранен при атака с хладно оръжие в центъра на Стокхолм"}
{"url": "http://www.focus-news.net/news/2017/08/31/2431010/sofiya-ednosedmichniyat-kino-maraton-kino-v-parka-shte-se-provede-vav-voennata-akademiya-g-s-rakovski.html", "text": "Едноседмичният кино маратон „Кино в парка” ще се проведе във Военната академия „Г. С. Раковски”. Това съобщиха от пресцентъра на Столична община. Маратонът „Кино в парка” започва на 4 септември с „ЛУДЕТИНИ” – новият филм на Паоло Вирдзи, който разказва историята на две приятелки и пътуването им отвъд ограниченията, които обществото ни налага. Беатриче и Донатела влизат в челен сблъсък с реалността, която се опитва да ги окове в скучната рутина на престорено благоприличие и социално правилно поведение. \r\n„СЛАДКИ СЪНИЩА” ще бъде представен на 5 септември, когато травмите от детството на журналиста Масимо Грамелини се разкриват в проникновена психологическа драма под режисурата на Марко Белокио, с участието на страхотната актриса Беренис Бежо.\r\nВ Деня на Съединението - 6 септември ще бъде прожектиран новият филм на Андрей Кончаловски „РАЙ”. Какъв е прочита на руския режисьор по класическата тема за любов по време на война и как се променя представата за рай на главната героиня Олга, влюбена в немски офицер? Бурна връзка, възможност за бягство и неочакван обрат в черно-бялата творба, посветена на спомените за миналото...\r\n„БЕЛГИЙСКИЯТ КРАЛ” ще бъде прожектиран на 7 септември. Филмът разказва приключенията на един аристократ в неговото инкогнито-пътешествие през Балканите. Как изглежда България през погледа на Краля? Един поучителен разказ на Джесика Удуърт и Петер Бросенс за лекотата, с която можем да запазим човечността си, дори при неблагоприятни обстоятелства...\r\nКулминацията на „Кино в ПАРКА” ще бъде в последния ден - 8 септември (петък), когато с биографичния филм „ПЕЛЕ: РАЖДАНЕТО НА ЕДНА ЛЕГЕНДА” ще проследим пътя на успеха на един от най-великите майстори на прочутата в цял свят игра – от бразилските гета до най-високите върхове в кариерата на футболиста.\r\nБилетите ще се продават на място 30 минути преди прожекциите на цена 10 лева. Пакет „Четирима на кино” с билети по 8 лева.\r\n„Кино в парка” е инициатива на София филм фест и се осъществява с подкрепата на Столична община и Военна академия „Г. С. Раковски”.", "date": "2017.08.31", "title": "София: Едноседмичният кино маратон „Кино в парка” ще се проведе във Военната академия „Г. С. Раковски”"}
{"url": "http://www.focus-news.net/news/2017/08/31/2431011/nikos-kodzias-v-skopie-opitvame-se-da-reshim-problemite-mezhdu-nashite-strani-i-narodi.html", "text": "След срещата с първия дипломат на Скопие, гръцкият външен министър Никос Кодзиас заяви, че се полагат усилия за преодоляване на проблемите между двете страни, предава електронното издание „Фокус“.\r\n„След като станах министър - и мога да кажа същото за Никола, сложихме ръка на сърцето и казахме, че искаме да разрешим проблемите между нашите страни и народи. Искаме да разрешим всички проблеми и искаме да подкрепим вашата страна да продължи напред“, увери Кодзиас в рамките на еднодневното си посещние в Скопие.  \r\nГръцкият министър многократно подчерта необходимостта от зачитане на суверенитета и преодоляване на иредентизма, който според него превръща общите интереси на региона в кавги.Тереза Герова", "date": "2017.08.31", "title": "Никос Кодзиас в Скопие: Опитваме се да решим проблемите между нашите страни и народи"}
{"url": "http://www.focus-news.net/news/2017/08/31/2431012/nina-naydenova-darzhavna-opera-plovdiv-zhitelite-i-gostite-na-grada-shte-mogat-da-vidyat-programa-na-bis-kato-chast-ot-esenniya-salon-na-izkustvata.html", "text": "Жителите и гостите на града ще могат да видят „Програма на бис!“ като част от Есенния салон на изкуствата в Пловдив. Това съобщи пред журналисти директорът на Държавна опера-Пловдив Нина Найденова, предаде репортер на Радио „Фокус“-Пловдив. „На 8 септември от 20:00 часа на Античния театър публиката ще може да наблюдава  мюзикълът „Коса“. В него участие ще вземат Маги Джанаварова и Елена Сиракова“, уточни Найденова. \r\nПо думите й над 22 000 души е публиката, посетила спектаклите с класическа музика и опера през месеците юли и септември на миналата година. \"Градът вече е музика, оперно изкуство, култура и театър\", добави още Нина Найденова.\r\nКристиян ГАРОВ", "date": "2017.08.31", "title": "Нина Найденова, Държавна опера-Пловдив: Жителите и гостите на града ще могат да видят „Програма на бис!“ като част от Есенния салон на изкуствата"}
{"url": "http://www.focus-news.net/news/2017/08/31/2431013/gl-prokuror-sotir-tsatsarov-tova-koeto-me-pritesnyava-v-momenta-e-sadbata-na-postradaliya-adrian-kakto-i-sastoyanieto-na-negovoto-semeystvo.html", "text": "Това, което ме притеснява в момента, е съдбата на пострадалия, както и състоянието на неговото семейство. Това коментира пред журналисти в Народното събрание главният прокурор Сотир Цацаров след срещата си с лидера на БСП Корнелия Нинова за подготвения от партията антикорупционен закон, предаде репортер на Агенция „Фокус“. „Дайте да мислим за нещата такива, каквито са и да търсим решения на тях. Не търсете от мен генерални обобщения“, заяви Цацаров. \r\nПопитан за коментар относно изявленията на Бойко Рашков за това, че прокуратурата неглижира факти, главният прокурор заяви: „Има си органи, законова процедура, ДАНС, Държавна комисия по сигурността на информацията, има и ВАС. Наблюдаващият прокурор не просто е предложил отнемане или разглеждане на въпроса с оглед дали ДАНС да упражни своите правомощия“. „Пропуснато е нещо друго – преди това наблюдаващият прокурор е отказал да образува наказателно производство срещу съответния член на бюрото, защо е счел, че престъпления по реда на НК няма. Това разбира се, ще бъде тълкувано различно от различните медии по отношение на обективността на прокуратурата. Спомням си за случай, в който една медия каза, че ЕК е поискала оттеглянето ми. Не беше така изтълкувано, а излъгано“, каза още Сотир Цацаров.", "date": "2017.08.31", "title": "Гл. прокурор Сотир Цацаров: Това, което ме притеснява в момента, е съдбата на пострадалия Адриан, както и състоянието на неговото семейство"}
{"url": "http://www.focus-news.net/news/2017/08/31/2431014/sofiya-v-grada-shte-se-provede-mezhdunarodniyat-festival-za-pop-i-rok-muzika-sofiya.html", "text": "По случай Деня на София, на 18 септември в Зала 1 на НДК ще се проведе традиционното издание на Международния фестивал за поп и рок музика „София”. Това съобщиха от пресцентъра на Столична община. От 15.00 часа е Международният конкурс за изпълнители, който е със свободен вход, а от 19.00 часа е Конкурсът за нова българска песен и Гала концертът с награждаване на лауреатите. Билети могат да бъдат закупени в мрежата на Ивентим и на касата на НДК. Събитието е част от Календара на културните събития на Столична община и Културната програма на Министерството на културата за 2017 год. И този път селекционна комисия, съставена от утвърдени автори на музика, текст и аранжимент и представители на радиостанции, се затрудни при избора на песните, които ще се борят за Голямата награда в Конкурса за нова българска поп и рок песен. По традиция, Песента на Публиката се избира от зрителите, слушателите и публиката в залата, като песента-фаворит може да бъде подкрепена със съобщение на единен дарителски номер 17 777 с текст DMS BUDNI + съответния номер на песен (напр. DMS BUDNI1, DMS BUDNI2, DMS BUDNI3 и т.н.до 13). Цена на един SMS e 1.00 лв. с ДДС (за абонати на Telenor, VIVACOM и Mtel). Средствата са в полза на Националната благотворителна кампания на Столична община - „Нека бъдем по-добри“.\r\nВ Категория „Международен конкурс за изпълнители” ще участват певци от 10 държави. \r\nСъбитието се организира от „Спринт Продакшън” със съдействието на Министерството на културата, Столична община, Българската национална телевизия, Artvoices и с подкрепата на Музикаутор, Профон и партньорски организации. \r\nПовече информация може да намерите на www.sofiasong.bg\r\nМеждународният фестивал за поп и рок музика – София 2017 подкрепя Националната благотворителна кампания „Нека бъдем по-добри“ за изграждане на Център за лечение и рехабилитация на хора, пострадали при инциденти и хора в състояние на будна кома в Панчарево.\r\nСлед стартиране на Кампанията, средства бяха предоставени на пет човека в състояние на \"будна кома\" за провеждане на лечение и рехабилитация, но се оказа, че в България има още хора в това състояние, а близките не могат да си позволят да провеждат лечение в чужбина. Това е и причината да се продължи каузата за популяризиране на проблема и за намиране на трайно решение с разкриване на Център в Панчарево. Със събраните средства от дарители е извършен ремонт на отделението. \r\nБлагодарение на инициативата от дарители са осигурени 16 бр. медицински легла с антидекубитални дюшека, но те са крайно недостатъчни за обзавеждането и цялостното стартиране на Центъра.", "date": "2017.08.31", "title": "София: В града ще се проведе Международният фестивал за поп и рок музика „София”"}
{"url": "http://www.focus-news.net/news/2017/08/31/2431015/varna-otkrivaneto-na-muzeyna-sbirka-valchi-dol-shte-postavi-nachaloto-na-tarzhestvata-po-povod-43-godini-ot-obyavyavaneto-na-naselenoto-myasto-za-grad.html", "text": "Тази година се навършват 43 години от обявяването на Вълчи дол за град. Това съобщиха от Община Вълчи дол. Откриването на музейна сбирка – град Вълчи дол, което ще се проведе от 18.00 часа днес, ще постави началото на тържествата. Освен богата фолклорна програма, жителите и гостите на град Вълчи дол ще могат да видят и изложение на местни занаяти и да разгледат експонатите в музейната сбирка.\r\nПразничен ден ще бъде и 2 септември, който ще ни предложи разнообразна програма от спортни и музикални мероприятия. От 9.30 часа започват традиционните „народни борби”, организирани в чест на почетния гражданин на град Вълчи дол – Петко Сираков. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. Общинският фолклорен празник започва два часа по-късно. В него ще вземат участие самодейни състави от всички читалища от общината. Вечерната програма ще започне в 19.00 часа. Професионален фолклорен ансамбъл „Добруджа”, певецът Лазар и поп-фолк звездата Анелия ще предложат на зрителите незабравимо шоу и емоции.", "date": "2017.08.31", "title": "Варна: Откриването на музейна сбирка – Вълчи дол ще постави началото на тържествата по повод 43 години от обявяването на населеното място за град"}
{"url": "http://www.focus-news.net/news/2017/08/31/2431016/silistra-okrazhnata-prokuratura-zadarzha-za-72-chasa-glaven-inspektor-v-komisiyata-za-zashtita-na-potrebitelite-vzel-podkup-ot-300-leva-chrez-iznudvane.html", "text": "Главният инспектор в Комисията за защита на потребителите в Силистра към регионалната дирекция във Варна Урал Ч. е задържан за срок до 72 часа с постановление на Окръжната прокуратура в Силистра. Това съобщиха от пресцентъра на Апелативна прокуратура - Варна. Срещу инспектора е образувано досъдебно производство. 62-годишният мъж е привлечен като обвиняем за взет подкуп от 300 лева чрез изнудване на местен търговец.\r\nНа 30 август 2017 г., като злоупотребил със служебното си положение, Урал Ч. приел парите, за да не състави акт за установяване на административно нарушение. По негово указание търговецът трябвало да постави поискания подкуп в книга. На излизане от обекта, който проверявал, главният инспектор бил арестуван.\r\nТой влязъл в полезрението на служителите от сектор „Противодействие на икономическата престъпност“ в ОД на МВР в Силистра седмица по-рано. В новооткрито заведение като длъжностно лице защитникът на потребителите извършил проверка. Предложил на търговеца да не му състави акт срещу определена сума. След като получил отказ да му бъде даден подкуп, Урал Ч. оказал натиск върху собственика на заведението, дори определил краен срок за получаване на неследващия му се дар. \r\nОкръжната прокуратура в Силистра ще внесе искане в Силистренския окръжен съд за вземане на постоянна мярка за неотклонение „Задържане под стража“ спрямо подкупния главен инспектор.", "date": "2017.08.31", "title": "Силистра: Окръжната прокуратура задържа за 72 часа главен инспектор в Комисията за защита на потребителите, взел подкуп от 300 лева чрез изнудване"}
{"url": "http://www.focus-news.net/news/2017/08/31/2431017/sofiya-petoto-izdanie-na-aleya-na-knigata-shte-se-provede-na-bul-vitosha.html", "text": "Петото издание на „Алея на книгата“ в София започва на 12 септември и ще продължи до 17 септември. Това съобщиха от пресцентъра на Столична община. Пътуващото книжно изложение ще спре в центъра на столицата в пешеходния участък на бул. „Витоша“, от статуята на Алеко Константинов на пресечката с бул. „Патриарх Евтимий“ до ул. „Гладстон“. Официалното откриване е на 12 септември от 17.00 часа в Литературния кът откъм бул. \"Патриарх Евтимий\".\r\n„Алея на книгата“ е част от Календара на културните събития на Столична община. \r\nВ осемнайсет шатри ще се разположат над 50 български издателства, а както всяка година, част от „Алея на книгата“ е и Литературният кът - със специална културна програма, включваща премиери на книги, срещи с поети, писатели и преводачи, игри и работилници за деца. „Алея на книгата“ е отворена за потетителите от 10.00 часа до 20.00 часа. \r\nТази година организаторът на събитието е Асоциация „Българска книга“, която си партнира с Българската национална телевизия по кампанията „Прозорец към родината“ и на Алеята ще бъде разположен пункт за даряване на книги и учебни помагала, предназначени за деца от българските училища в чужбина. \r\nУчастници в „Алея на книгата”:\r\nШатра 1 - Артлайн Студиос, Вакон, Сиби\r\nШатра 2 - Лира Принт, Издателски център на НБУ, Прес\r\nШатра 3 – ICU, АМГ Пъблишинг, Букборд\r\nШатра 4 - Фют\r\nШатра 5 – КЦ Гринуич\r\nШатра 6 - Инле, Кибеа, Клевър Бук, Пан\r\nШатра 7 – Асеневци, Еднорог, Хартиен свят\r\nШатра 8 - Бяло Братство, Захарий Стоянов, Клуб 8, Тип-Топ Прес\r\nШатра 9 - Атеа, Ергон, Коала Прес, Труд\r\nШатра 10 - Бард, Хермес\r\nШатра 11 - Агата-А, Дамян Яков, Лабиринт\r\nШатра 12 - Алтера, Букохолик, Парадокс\r\nШатра 13 - Колибри, Пергамент Прес, Фондация \"Калпатару\"\r\nШатра 14 - Емас, Унискорп\r\nШатра 15 - Прозорец, Просвета\r\nШатра 16 - Жанет 45, Милениум, Шамбала\r\nШатра 17 - Анубис-Булвест 2000, Сиела\r\nШатра 18 - Жар - Жанет Аргирова, Персей, Посоки.", "date": "2017.08.31", "title": "София: Петото издание на „Алея на книгата“ ще се проведе на бул. „Витоша“"}
{"url": "http://www.focus-news.net/news/2017/08/31/2431018/aneta-chiparova-gl-schetovoditel-na-mbal-pazardzhik-oblastna-bolnitsa-e-finansovo-stabilna-bez-prosrocheni-zadalzheniya-i-s-prihod-ot-224-000-lv-za-2017-godina.html", "text": "От 12 000 на 224 000 лв. са се повишили приходите на Областната болница през последните 4 години, през които начело на лечебното заведение е д-р Васил Вълчев, съобщи на специална пресконференция Анета Чипарова, главен счетоводител на МБАЛ-Пазарджик, предаде репортер на Радио „Фокус“ – Пазарджик. Тя каза, че през 2013 година приходите на лечебното заведение са били само 12 000 лева, през 2014 година, с поемането на управлението от настоящия директор д-р Васил Вълчев, те са били 121 000 лв., през 2015 г. – 125 000, през 2016 г. – 141 000, а към 30 юли 2017 г. – са 224 000 лв. \r\n„За пример - Фонд работна заплата през 2013 година е бил 600 000 лв., през 2017 г. е 900 000 лв., като се има предвид и даването на коледни и новогодишни бонуси на служителите в лечебното заведение. Болницата няма и просрочени задължения към днешна дата“, уточни Чипарова. Тя допълни, че към момента се извършва ремонт на операционните помещения в пазарджишката болница, за сметка на лечебното заведение.\r\nАлбена ЖИЛЕКОВА", "date": "2017.08.31", "title": "Анета Чипарова, гл. счетоводител на МБАЛ-Пазарджик: Областна болница е финансово стабилна, без просрочени задължения и с приход от 224 000 лв. за 2017 година"}
{"url": "http://www.focus-news.net/news/2017/08/31/2431019/sofiya-na-30-septemvri-uchastak-ot-ulitsa-samuil-shte-stane-zona-samo-za-izkustvo-v-ramkite-na-proekta-evropa-v-edna-sofiyska-ulitsa.html", "text": "На 30 септември, от 11.00 ч. до 19.00 ч., улица „Самуил”, между „Денкоглу” и „Солунска” ще стане зона само за изкуство. Това съобщиха от пресцентъра на Столична община. Галериите „Париж”, „Астри”, „Контраст” и други, къщата - музей „Борис Христов”, НГПУ „Св. Лука” ще представят изложби свързани с български и чуждестранни художници, живеещи и работещи в Европа, а учениците ще рисуват улицата и на улицата.\r\nЩе звучи музика от композитори и изпълнители, живели, живеещи или имащи отношение към това място – композиторът Димитър Ненов, диригентът и композитор Емил Табаков, кавалджията Теодосий Спасов, пианистката Полина Антонова, виолончелистът Анатоли Кръстев, композиторът Георги Арнаудов и ред други по-млади артисти - Мартиан Табаков, Мартин Трифонов, Иван Стефанов…\r\nВходът е свободен през целия ден и всички са добре дошли.\r\nПроект „Европа в една софийска улица” се изпълнява с финансовата подкрепа на Столична община, Програма „Европа” за 2017 г. от  фондация „Въпреки” в партньорство с Район \"Триадица\", НГПИ \"Св. Лука\", ИИИ на БАН.", "date": "2017.08.31", "title": "София: На 30 септември участък от улица „Самуил” ще стане зона само за изкуство в рамките на проекта „Европа в една софийска улица”"}
{"url": "http://www.focus-news.net/news/2017/08/31/2431020/nsi-prekite-chuzhdestranni-investitsii-v-nefinansoviya-sektor-kam-kraya-na-2016-g-vazlizat-na-23-491-mln-evro-koeto-e-s-14-poveche-v-sravnenie-s-2015-godina.html", "text": "По предварителни данни преките чуждестранни инвестиции (ПЧИ) в нефинансовия сектор към 31 декември 2016 г. възлизат на 23 491 млн. евро, което е с 1.4% повече в сравнение с 2015 година. Това сочи статистика на Националния статистически институт (НСИ). През 2016 г. най-голяма е стойността на направените преки чуждестранни инвестиции в промишлеността - 10 139 млн. евро, и в сектора на услугите (търговия, ремонт на автомобили и мотоциклети, транспорт, складиране и пощи, хотелиерство и ресторантьорство) - 5 887 млн. евро. Тези две дейности заедно формират 68.2% от общия обем на ПЧИ, а относителният им дял нараства общо с 1.3 пункта спрямо предходната година. В сектор „Строителство” преките чуждестранни инвестиции са 608 млн. евро, или с 19.4% по-малко в сравнение с 2015 година. \r\nРазходи за придобиване на дълготрайни материални активи\r\nПо предварителни данни през 2016 г. разходите за придобиване на дълготрайни материални активи (ДМА) във всички сектори на икономиката са 17 619 млн. лв. и в сравнение с предходната година намаляват с 16.9%.\r\nНай-голям обем инвестиции в ДМА са вложени в промишления сектор - 5 638 млн. лв., и в сектора на услугите (търговия, ремонт на автомобили и мотоциклети, транспорт, складиране и пощи, хотелиерство и ресторантьорство) - 4 744 млн. лева. През 2016 г. тези сектори заедно формират 58.9% от общия обем разходи за ДМА. В сектор „Строителство” инвестициите за ДМА са 1 083 млн. лв. и са с 28.5% по-малко в сравнение с 2015 година.\r\nПрез 2016 г. е регистрирана промяна и в структурата на разходите за придобиване на дълготрайни материални активи по видове. Относителният дял на направените инвестиции за сгради, строителни съоръжения и конструкции намалява с 8.8 пункта в сравнение с предходната година и достига 31.9%. Същевременно нарастват вложените средства за машини, производствено оборудване и апаратура - с 4.9 пункта, за закупуване на земя - с 2.0 пункта, и за транспортни средства - с 2.0 пункта, които формират съответно 34.3, 8.7 и 14.5% от общия обем инвестиции в ДМА.", "date": "2017.08.31", "title": "НСИ: Преките чуждестранни инвестиции в нефинансовия сектор към края на 2016 г. възлизат на 23 491 млн. евро, което е с 1.4% повече в сравнение с 2015 година"}
{"url": "http://www.focus-news.net/news/2017/08/31/2431021/zhurnalistat-iliana-benovska-pita-ninova-i-tsatsarov-kak-razgovaryat-sled-tsumgeyt.html", "text": "Журналистът Илиана Беновска пита Нинова и Цацаров как разговарят след „Цумгейт“, съобщиха от екипа на предаването \"Беновска пита\". През април, след парламентарните избори, председателят на БСП Корнелия Нинова поиска изключването от ИБ на члена на ИБ и лидер на пловдивското БСП Георги Гергов от ИБ на БСП, заради така наречения „Цумгейт“ – среща в офиса на Гергов с главния прокурор Цацаров и газовия бос Сашо Дончев. Гергов сам си подаде оставката. За първи път оттогава Нинова и Цацаров се срещнаха и разговаряха за варианта на Антикорупционен закон предложен от БСП. Беновска попита как общуват днес.\r\nБеновска: Г-жо Нинова, с какви очи и как разговаряте с главния прокурор Цацаров след „Цумгейт“ и немного лицеприятните Ваши реплики към него?\r\nНинова: Никога не съм обиждала главния прокурор и не съм му отправяла „нелицеприятни реплики“. Никога не съм го коментирала. Коментирала съм участието (в „Цумгейт“) на наш член на ИБ (Георги Гергов). Взаимно уважително днес проведохме разговор с г-н Цацаров по Антикорупционния закон на БСП. Благодаря му за професионалните съвети - ще ги отразим.\r\nБеновска: Г-н Цацаров, как разговаряхте с г-жа Нинова след нападението ѝ срещу Вас по повод „Цумгейт“?\r\nЦацаров: Разговаряхме в НС. Г-жа Нинова е лидер на ПГ. Аз не се чувствам „нападнат“, а и ако ме нападнат имам достатъчно възможности да се отбранявам, а и да мина в нападение.", "date": "2017.08.31", "title": "Журналистът Илиана Беновска пита Нинова и Цацаров как разговарят след „Цумгейт“"}
{"url": "http://www.focus-news.net/news/2017/08/31/2431022/gl-prokuror-sotir-tsatsarov-kragat-litsa-koyto-shte-bade-razsledvan-ot-organa-za-borba-s-koruptsiyata-tryabva-da-bade-po-tesen.html", "text": "Кръгът лица, който ще бъде разследван от органа за борба с корупцията, трябва да бъде по-тесен. Това каза пред журналисти в НС главният прокурор Сотир Цацаров след срещата си с лидера на БСП Корнелия Нинова за Антикорупционния закон на партията, предаде репортер на Агенция „Фокус“.  „Кръгът на лицата, които са обхванати от този законопроект е прекалено голям. Той е изключително широк. Тази широта на списъка е оправдана от гледна точка на режима на деклариране и проверка на имуществото на тези лица, но тя не е оправдана от гледна точка на това, че същият този кръг от лица подлежи на разследване“, допълни главният прокурор. Цацаров обясни, че проектът на БСП  предвижда възможности за разследване и деклариране на длъжности от областно ниво до ръководители на държавни горски предприятия, дори и до ръководителя на Българския спортен тотализатор, а не предвижда например същия режим за членовете на КЕВР. Според него това подлежи на прецизиране. Цацаров посочи, че втората му забележка по законопроекта на БСП е относно това разследващите правомощия на агенцията за борба с корупцията да се синхронизират с разпоредбите на НПК. „Към настоящия момент, те не са синхронизирани“, обясни Цацаров. Той заяви, че изразява категорично отрицателно становище по отношение на това една такава агенция да притежава технически потенциал за използване на СРС. „Има Държавна агенция за технически операции. Има специализирана дирекция в ДАНС, която се занимава с това. Ако и тази агенция или комисия, както е в проекта на Министерство на правосъдието, има възможност да притежава технически възможности за СРС, мисля, че това ще бъде изключително вредно“, допълни Цацаров. По думите му СРС трябва да бъдат прилагани само от един единствен център, защото това е възможност за контрол.  Главният прокурор поясни, че е обърнал внимание на БСП във връзка със служителите от настоящата дирекция в ДАНС, които трябва да преминат към новата агенция за борба с корупцията. „Предвидено е те да преминат към агенцията, да запазят статута си, но след това, трябва да минат тест за почтеност. Ако не го минат, автоматично техните правоотношения ще бъдат прекратени“, каза той. Според него трябва да има дефиниция що е тест за почтеност.  Попитан дали е противоконституционно президентът да назначава ръководителя на органа за борба с корупцията, Цацаров отговори: „Дали едно нещо е противоконституционно или не преценява Конституционният съд“. \r\nДеница КИТАНОВА", "date": "2017.08.31", "title": "Гл. прокурор Сотир Цацаров: Кръгът лица, който ще бъде разследван от органа за борба с корупцията, трябва да бъде по-тесен"}
{"url": "http://www.focus-news.net/news/2017/08/31/2431023/nikos-kodzias-v-skopie-iskame-nashiyat-mil-sased-na-sever-da-vleze-v-es-i-nato.html", "text": "След срещата с македонския си колега в Скопие, първият дипломат на Атина Никос Кодзиас увери, че страната му иска „нашият мил съсед на север“ да стане член на Европейския съюз и НАТО, съобщава електронното издание МКД. \r\nВ Скопие Кодзиас не пропусна да припомни, че Гърция продължава да подкрепя териториалната цялост и суверенитета на  Македония, тъй като това е важно за собствената й стабилност.\r\nПървият дипломат на Атина бе категоричен, че двете страни искат мир и времената, в които се е вярвало, че „вашата страна иска да достигне Лариса“, а „Гърция иска да ви унищожи“, са вече в миналото. \r\n„Ние сме две страни, които искат мир и въпреки че понякога имаме проблеми, трябва да кажа, че има по-лоши съседи и от нас, и вас. Историята трябва да бъде училище и ръководство за по-добро бъдеще\", подчерта гръцкият министър.\r\nСпоменавайки няколко пъти „вашата красива страна\", „нашия мил съсед на север\", Кодзиас потвори още вендъж, че Гърция е готова със своя опит да помогне на Македония за членството й в ЕС и НАТО. Тереза Герова", "date": "2017.08.31", "title": "Никос Кодзиас в Скопие: Искаме нашият мил съсед на север да влезе в ЕС и НАТО"}
{"url": "http://www.focus-news.net/news/2017/08/31/2431024/plovdiv-izlozhbata-15h5-e-parvoto-sabitie-s-koeto-shte-se-predstavi-druzhestvoto-na-hudozhnitsite-v-esenniya-salon-na-izkustvata.html", "text": "Изложбата „15х5“ е първото събитие, с което ще се представи Дружеството на пловдивските художници в Есенния салон на изкуствата. Това заяви пред журналисти председателят на творческата организация Снежана Фурнаджиева, предаде репортер на Радио „Фокус“ Пловдив. По думите й експозицията е дело на Христо Жеков, който е подбрал творби на 15 художници с различни творчески търсения. Изложбата ще бъде открита на 12 септември в галерията на ул. „Гладстон 32“. \r\nЗа трета поредна година Дружеството на художниците в Пловдив прави самостоятелна програма и за Нощта на галериите, която ще се проведе на 14 септември. „В края на месец септември ще се проведе и 9-то издание на Националната изложба „Арт колаж“. В нея се показват най-модерните техники в изобразителното  изкуство“, каза още Снежана Фурнаджиева.\r\nКристиян ГАРОВ", "date": "2017.08.31", "title": "Пловдив: Изложбата „15х5“ е първото събитие, с което ще се представи Дружеството на художниците в Есенния салон на изкуствата"}
{"url": "http://www.focus-news.net/news/2017/08/31/2431025/kyustendil-obshtinskiyat-savet-prie-promeni-v-naredbata-za-mestnite-taksi-i-tsenite-na-uslugite.html", "text": "Общински съвет-Кюстендил прие на днешното си заседание промени в наредбата за местните такси и цените на услугите, предаде репортер на Радио „Фокус“ – Кюстендил. Промените касаят таксите за детска градина, за ползване на Регионалната библиотека и цените на услугите в общинския хотел. \r\nНовата такса за детска градина ще бъде 98 лв., като за деца, чийто родители живеят на територията на община Кюстендил, ще се плаща 50 % от тази сума, или 49 лв. За всяко второ дете ще се плаща по 25 % от новата такса. Досега таксата е била 102 лв., като родителите, живеещи в общината, са плащали по 51 лв. За децата в предучилищна възраст ще се заплаща такса само за храноден – 35 % от размера на цялата такса. 15 лева е таксата, която ще се заплаща за оценка на постигната училищна готовност и постигнато ниво спрямо държавните образователни стандарти, ако децата не посещават детски заведения. \r\nЗа регистрация в библиотеката ще се заплаща такса от 4 лв. Въвеждат се такси за копиране, глоби за закъснение, такси за предупреждение и други. Променят се цените за настаняване в общинския хотел, за наем на зали и за предоставяните услуги на туристите.\r\nВенцеслав ИЛЧЕВ", "date": "2017.08.31", "title": "Кюстендил: Общинският съвет прие промени в наредбата за местните такси и цените на услугите"}
{"url": "http://www.focus-news.net/news/2017/08/31/2431026/nsi-otchet-za-deynostta-si-prez-2016-g-sa-predstavili-54-litsenzirani-zastrahovateli.html", "text": "В Националния статистически институт годишен отчет за дейността си през 2016 г. са представили 54 лицензирани застрахователи, с балансова стойност на активите към 31 декември 2016 г. от 4 344 млн. лв. и реализиран оборот от 2 172 млн. лева. Това сочи статистика на Националния статистически институт (НСИ). През 2016 г. застрахователите отчитат положителен финансов резултат от дейността си в размер на 72 млн. лева. В животозастраховането е реализирана печалба от 32 млн. лв., а в общото застраховане - 40 млн. лева.\r\nПенсионноосигурителни дружества и пенсионни фондове\r\nПрез 2016 г. дейност са развивали 9 пенсионноосигурителни дружества с балансова стойност на активите към 31 декември 2016 г. от 349 млн. лева. Приходите от дейността на тези дружества по текущи цени достига 184 млн. лв., а реализираната печалба е в размер на 59 млн. лева. В НСИ отчет за дейността си през 2016 г. са представили всички 27 лицензирани пенсионни фонда, от които 18 по задължителното пенсионно осигуряване (9 универсални и 9 професионални) и 9 доброволни. Балансовата стойност на активите им към 31 декември 2016 г. е 10 814 млн. лв., а инвестициите достигат 9 439 млн. лева. Общият брой на осигурените лица в пенсионните фондове към 31 декември 2016 г. е 4 461 754, а брутните постъпления от осигурителни вноски достигат 1 287 млн. лева.\r\nСпециализирани инвестиционни предприятия\r\nГодишен отчет за дейността си през 2016 г. в НСИ са представили 249 специализирани инвестиционни предприятия (инвестиционни дружества, инвестиционни посредници, управляващи дружества, договорни фондове и акционерни дружества със специална инвестиционна цел) с обща балансова стойност на активите към 31 декември 2016 г. от 9 706 млн. лева. Получените чужди активи (ценни книжа и парични средства на клиенти) са в размер на 6 835 млн. лева. Финансовите приходи на специализираните инвестиционни предприятия през 2016 г. възлизат на 875 млн. лв., а финансовият резултат за годината е печалба от 106 млн. лева.\r\nСдружения и фондации\r\nПо предварителни данни сдруженията и фондациите, представили годишен отчет за дейността си през 2016 г. в НСИ, са 9 926. Балансовата стойност на активите им към 31.12.2016 г. е в размер на 1 049 млн. лева. Приходите от нестопанска дейност на тези предприятия през 2016 г. са 557 млн. лв., а приходите от регламентирана дейност са 529 млн. лева.\r\nЧленовете на сдруженията и фондациите към 31 декември 2016 г. са 1 855 103, като от тях юридическите лица са 145 443, а физическите - 1 709 660. В тях работят 56 950 доброволни сътрудници, които са отработили 1 448 850 часа.", "date": "2017.08.31", "title": "НСИ: Отчет за дейността си през 2016 г. са представили 54 лицензирани застрахователи"}
{"url": "http://www.focus-news.net/news/2017/08/31/2431027/korneliya-ninova-spored-glavniya-prokuror-ne-e-protivokonstitutsionno-uchastieto-na-prezidenta-v-badeshtata-agentsiya-za-borba-s-koruptsiyata-kakto-i-da-ima-razsledvashti-funktsii.html", "text": "Според главния прокурор не е противоконституционно участието на президента в бъдещата Агенция за борба с корупцията. Това каза лидерът на БСП Корнелия Нинова пред журналисти в Народното събрание след срещата си с главния прокурор Сотир Цацаров във връзка с подготвения от партията Антикорупционен закон, предаде репортер на Агенция „Фокус“. „Що се отнася до това може ли президентът да има участие в този орган – мнението на главния прокурор е, че не е противоконституционно. Както и звеното да има разследващи функции. Препоръката е да разпишем отново процедура за прозрачност при действията на президента за назначаване на председателя“, обясни Нинова. „В Закона не сме предвидили как става номинирането, издигането, казали сме, че президентът го назначава. Препоръчват ни да разпишем тези процедури, за да има прозрачност. Да се засилят текстовете по контрола на този орган - дават му се силни функции, а контролът не е силно засегнат“, коментира Нинова. \r\n„Главният прокурор препоръча професионално да прецизираме кръга лица, които законът предвижда да бъдат разследвани от Агенцията. Например – военните. Те подлежат на друг ред. Както и да прецизираме кръга престъпления, защото в НПК са изброени корупционните престъпления, тук ние даваме по-различен състав. Главният прокурор препоръча да ги съгласуваме с тези, които са по НПК – които могат да се декларират и които могат да се разследват професионално и разумно“, обясни тя. Нинова уточни, че главният прокурор се препоръчал Агенцията да не притежава техниката на Специални разузнавателни средства, така се дублират други органи, които я имат. „Може да иска да ползва и да прилага в разследването си. Препоръка е да прецизираме текстовете по прехвърлянето на дирекцията от ДАНС – как точно ще се уреждат правомощията на хората, които от ДАНС влизат в Агенцията“, поясни лидерът на БСП.\r\n„Както виждате един много сериозен професионален анализ, който ни е много полезен. Благодарни сме и ще отразим препоръките в законопроекта преди окончателното му внасяне“, коментира тя. \r\nНа въпрос с какви очи разговаря с главния прокурор след ЦУМ-гейт, Нинова заяви: „Никога не съм обиждала главния прокурор или отправяла нелицеприятни реплики. Взаимно уважително проведохме днес разговора с очакване за тези професионални съвети. Благодарим му, ще ги отразим“. \r\nВъв връзка с това, че утре започва обсъждането на антикорупционния законопроект на ГЕРБ и дали Нинова ще вземе участие, тя поясни: „Аз лично не, но ще има наши представители от Парламентарната група“.  Нинова припомни, че утре ще се срещне с президента по повод антикорупционния законопроект на партията.  \r\n„Всички препоръки, които приемаме, ще бъдат отразени в събота на Национален съвет. Ще ги отразим в нашия законопроект, представяме го пред европейските посланици, внасяме го в парламента. Двата законопроекта – на БСП и ГЕРБ, тръгват заедно на първо четене“, обясни Нинова и уточни, че ще се състои среща в началото на септември с европейските посланици, за да им бъде представен законопроектът лице в лице. \r\nОтносно това, какво ще се разглежда БСП на Пленума си в събота, Нинова поясни: „Началото на политическия сезон, антикорупционния закон и одобряване на кандидати за кметове, където предстоят избори – Вълчи дол и Трън“, каза още тя.\r\nДеница КИТАНОВА", "date": "2017.08.31", "title": "Корнелия Нинова: Според главния прокурор не е противоконституционно участието на президента в бъдещата Агенция за борба с корупцията, както и да има разследващи функции"}
{"url": "http://www.focus-news.net/news/2017/08/31/2431028/burgas-uvelichiha-efektivnoto-nakazanie-na-mazh-prichinil-smartta-na-peshehodets-pri-shofirane-sled-upotreba-na-kanabis.html", "text": "По внесен обвинителен акт на Окръжна прокуратура – Бургас Апелативният съд в града наложи ефективно наказание в размер на 3 г. и 4 м. „лишаване от свобода“ на Георги Я.(на 23 г. от гр. Бургас) и „лишаване от прав да управлява мпс“ за срок от 5 г. Това съобщиха от пресцентъра на Апелативна прокуратура - Бургас. Мъжът е подсъдим за това, че на 29 ноември 2015 г. около 16.40 часа на главната алея в к. к. Слънчев бряг, община Несебър, област Бургас, в района на Т-образно кръстовище до магазин „Перла“ и ресторант „Чучура“ при управление в посока от гр. Несебър към центъра на к.к. „Слънчев бряг“ на моторно превозно средство – лек автомобил „Ситроен“, е нарушил правилата за движение, като управлявал моторното превозно средство със скорост от 79 км./час (при позволена 50 км./час), при което приближавайки към пешеходна пътека обозначена с пътна маркировка не пропуснал преминаващия по нея Димитър Д. и не спрял, с което по непредпазливост причинил смъртта му, като деянието е извършено след употреба на високорисково наркотично вещество и на пешеходна пътека.\r\nПрипомняме, че Окръжен съд – Бургас е наложил ефективно наказание „лишаване от свобода“ от 2г. и 8 м. и 4г. „лишаване от право да управлява мпс“ на подсъдимия. Тези наказания бяха увеличени от по-висшата съдебна инстанция. \r\nНа 29 ноември 2015 г. след обяд Георги Я. управлявал моторно превозно средство – лек автомобил „Ситроен“ в посока от гр. Несебър към центъра на к.к. „Слънчев бряг“, област Бургас. Около 16.40 часа автомобила наближил Т-образно кръстовище на главната алея в к.к. “Слънчев бряг“ до магазин „Перла“ и ресторант „Чучура“. Подсъдимият се движел в дясната лента на пътя, който в този участък бил с обща ширина 10 метра и се състоял от три ленти за движение - две по посоката му на движение и една в обратна посока (гр.Несебър). Асфалтовата настилка била суха и без неравности.\r\nВ този момент пешеходците Димитър Д. и неговата съпруга предприели пресичане на пътя по пешеходната пътека, като се движели отляво-надясно спрямо посоката на движение на автомобила. Двамата слезнали от разделителния остров, на който се намирали и стъпили на пътното платно. Изчакали да премине лек автомобил, движещ се в най-лявата лента (в посока на движение гр. Несебър) и продължили напред. Пресекли тази лента за движение и навлезли в средната лента на движение. Двамата се огледали отново, при което забелязали движещия се срещу тях автомобил Ситроен“. Свидетелката останала на място, в средната част на пътя, а Димитър Д. продължил движението си напред по пешеходната пътека, като рязко ускорил ход.\r\nМеждувременно подсъдимият, който управлявал автомобила със скорост от около 79 км./час, също възприел преминаването на пешеходците по пешеходната пътека, но независимо от това продължил движението си напред. Забелязвайки, че Димитър Д. не преустановява предвижването си, на разстояние на около 39.20 метра от пешеходната пътека задействал спирачната система на автомобила, извивайки волана косо в дясно. Въпреки предприетото спиране, направленията на предвижване на пешеходеца и моторното превозно средство се пресекли, което довело до сблъсък и смъртта на Димитър Д.\r\nПодсъдимият  е бил задържан от полицейските служители, тестван е за употреба на алкохол, като пробата била отрицателна. Направена му е била и кръвна проба, която е показала наличие на състави в кръвта, които се отделят като след употреба на канабис.\r\nРешението  на Апелативен съд – Бургас подлежи на обжалване пред ВКС.", "date": "2017.08.31", "title": "Бургас: Увеличиха ефективното наказание на мъж, причинил смъртта на пешеходец при шофиране след употреба на канабис"}
{"url": "http://www.focus-news.net/news/2017/08/31/2431030/gl-prokuror-sotir-tsatsarov-ne-mislya-che-tryabva-da-gledame-na-zakonoproektite-za-antikoruptsionen-zakon-s-opaseniya-a-s-optimizam.html", "text": "Не мисля, че трябва да гледаме на законопроектите за Антикорупционен закон с опасения, а с оптимизъм. Това каза пред журналисти в Народното събрание главният прокурор Сотир Цацаров след срещата си с лидера на БСП Корнелия Нинова за Антикорупционния закон на партията, предаде репортер на Агенция „Фокус“. „С оптимизъм, че от двата законопроекта трябва да отпаднат негативите и да се търсят само позитивните решения. В този смисъл си мисля, че мъдрост и политическа воля не са само празни лозунги“, коментира Цацаров. По думите му обявения вчера КСНС по темата ще бъде форма на диалог. „Мисля, че диалогът ще даде разумното решение. Иска ми се да вярвам, че е така. Ако се стигне само до едно политическо противопоставяне законопроект А срещу законопроект Б – резултатът, едва ли ще е най-добрият“, допълни той.  Според него в законопроекта на БСП не е предвидена каквато и да е форма на контрол за органа. „Такава трябва да има. Ако трябва това да бъде ежегоден отчет пред президента. Внасяне на този отчет в Народното събрание. Простата декларация, че работата на агенцията се контролира съобразно Конституцията и законите и просто един лозунг“, допълни Цацаров. \r\nДеница КИТАНОВА", "date": "2017.08.31", "title": "Гл. прокурор Сотир Цацаров: Не мисля, че трябва да гледаме на законопроектите за Антикорупционен закон с опасения, а с оптимизъм"}
{"url": "http://www.focus-news.net/news/2017/08/31/2431031/burgas-apelativniyat-sad-nalozhi-efektivna-prisada-na-mazh-izvarshil-grabezh.html", "text": "По внесен обвинителен акт на Окръжна прокуратура – Бургас Апелативният съд в града наложи ефективно наказание в размер на 5 г. и 8 м. „лишаване от свобода“ на Стефан С. (на 33г. от гр. Бургас). Това съобщиха от пресцентъра на Апелативна прокуратура - Бургас. Мъжът е подсъдим за това, че на 1 януари 2017 г. в гр. Бургас, ж. к. „Лазур“, е отнел чужди движими вещи на обща стойност 906 лв. от собственика им Красимира Х. с намерение противозаконно да ги присвои, като употребил за това сила, а деянието е извършено в условията на опасен рецидив.\r\nНаказанието ще бъде изтърпяно при първоначален „строг“ режим.\r\nПрипомняме, че по-рано през годината, Окръжният съд в Бургас наложи същото наказание на подсъдимия, като заседанието бе проведено по реда на съкратеното следствие. Сега наказанието е потвърдено и от по-висшата съдебна инстанция.\r\nГрабежът е бил извършен малко след 21.30 ч. на горепосочената дата. Красимира Х. вървяла към дома си, като бил следвана от подсъдимия, който бил под влиянието на алкохола. Наближавайки детската площадка го блок 76 в ж.К. „Лазур“, където било тъмно и нямало хора, подсъдимият побягнал, настигнал свидетелката, ударил я в гръб, с което я съборил на земята по колене. Започнал да дърпа дамската чанта от рамото на пострадалата. Дръжката на чантата се скъсала  и подсъдимият побягнал с нея.\r\nПострадалата сигнализирала незабавно полицейските служители, които малко по-късно задържали подсъдимия.\r\nПрисъдата на Апелативен съд – Бургас подлежи на обжалване пред ВКС.", "date": "2017.08.31", "title": "Бургас: Апелативният съд наложи ефективна присъда на мъж, извършил грабеж"}
{"url": "http://www.focus-news.net/news/2017/08/31/2431032/24-vesti-makedoniya-sreshtata-kodzias-dimitrov-v-skopie-obsadeni-sa-satrudnichestvoto-v-oblastta-na-sigurnostta-obrazovanieto-i-ikonomikata.html", "text": "Освен усилията за изграждане на доверие, в Скопие министрите на външните работи на Македония и Гърция са обсъдили и въпроси, свързани със засилването на сътрудничеството в областта на сигурността, образованието и икономиката, предава електронната медия „24 Вести“ .\r\nНикола Димитров и Никос Кодзиас днес са обсъдили различията между Скопие и Атина в спора за името, но – както поясни македонският министър, повече са наблегнали на това какви ще са методите и условията за неговото разрешаване. \r\nНа срещата Димитров е изразил надежда, че Гърция ще признае новата реалност в Република Македония и искреното й желание за приятелство.\r\n„Очакваме и се надяваме на помощ и подкрепа в нашата европейска интеграция, и искаме да гледаме един на друг като на приятели и бъдещи съюзници“, увери Димитров. \r\nКодзиас на свой ред подчерта, че двете страни са много близки съседи, които ги свързват много неща, поради което  трябва да се продължи с изграждането на мерки за доверие и за решаване на проблемите.\r\n„Гърция подкрепя и продължава да подкрепя с всички си сили стабилността, суверенитета на тази приятелска страна. Вашата стабилност укрепва нашата стабилност и нашето развитие“, изрази увереност първият дипломат на Атина.Тереза Герова", "date": "2017.08.31", "title": "„24 Вести“ (Македония): Срещата Кодзиас-Димитров  в Скопие – обсъдени са сътрудничеството в областта на сигурността, образованието и икономиката"}
{"url": "http://www.focus-news.net/news/2017/08/31/2431033/kyustendil-izvarshen-e-analiz-na-potrebnostite-ot-podkrepa-na-lichnostnoto-razvitie-na-detsata-i-uchenitsite-v-obshtinata.html", "text": "Извършен е анализ на потребностите от подкрепа на личностното развитие на децата и учениците в Община Кюстендил. Това стана ясно на днешното заседание на Общинския съвет, предаде репортер на Радио „Фокус“ – Кюстендил. Изводите от направения анализ сочат, че в Община Кюстендил има изградена и добре функционира система за предучилищно и училищно образование, за обезпечаване на общата и допълнителната подкрепа за личностно развитие, която се осигурява в детските градини, в училищата и в центъра за подкрепа за личностно развитие. \r\nНуждаещите се от приобщаващо образование прогресивно увеличават своя брой, което налага детските градини и училищата, които не могат да осигурят достатъчно квалифицирани кадри, да търсят съдействие отвън. Потребността от предоставяне на допълнителна подкрепа за личностно развитие за децата и учениците на територията на община Кюстендил се осъществява от дейности, заложени в социалните и образователни услуги, действащи на територията на общината. Необходимо е Община Кюстендил да продължи да прилага активни политики за реализиране на проекти, финансирани със средства по различните оперативни програми на структурните фондове на ЕС, както и чрез други фондове и програми, с което да осигурява допълнителен финансов ресурс и дългосрочно положително въздействие върху местната общност. \r\nВъпреки, че в Община Кюстендил процентът на напусналите училище ученици е нисък, с оглед превенция на отпадането на учениците от училище, осигуряване на пълен обхват на учениците, подлежащи на задължително обучение и реинтеграция на напусналите системата на средното образование е необходимо ефективно участие в изпълнението на механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.\r\nВенцеслав ИЛЧЕВ", "date": "2017.08.31", "title": "Кюстендил: Извършен е анализ на потребностите от подкрепа на личностното развитие на децата и учениците в Общината"}
{"url": "http://www.focus-news.net/news/2017/08/31/2431034/burgas-100-kitaristi-shte-sviryat-organizirano-finalnoto-izpalnenie-na-burgas-jam.html", "text": "100 са до момента сигурните китаристи, които ще свирят организирано финалното изпълнение на Burgas Jam в неделя вечерта. То е всеизвестен рок химн. Това съобщават от Община Бургас. От Общината напомнят, че зрителите ще влязат безплатно, само ако са с китара.\r\nBurgas Jam започва официално в 19.00 часа на 3 септември. Фестивалният вход обаче ще бъде отворен още в 17.00 часа. През тези два часа от 17 до 19 също ще звучи чудесна музика, макар и не на живо.\r\nБезплатно влизат хората с китари и деца до 7 години. Редовният билет струва само 10 лева. През уикенда Лятна каса – Часовника ще работи извънредно за китарния фест. В събота – от 10 до 18 часа, в неделя – от 10 до 17 часа. От 10 часа в неделя билет може да се закупи от изнесената каса при Морска гара, в непосредствена близост до която ще се проведе Burgas Jam.\r\nВъв фестивалния ден, 3 септември, паркингът до Магазия 1 в Пристанището може да се ползва, но местата в него са ограничен брой. По-нататък с автомобил ще е невъзможно да се продължи. Фестивалната зона и сцената се разполагат точно в пространството между Магазия 1 и Морска гара. Вътре ще има над 20 мобилни тоалетни.\r\nНа Burgas Jam няма да бъдат допуснати лица във видимо нетрезво състояние. Забранено е внасянето на алкохол и стъклени бутилки, наркотици, остри предмети и друг вид оръжие. Заради общата сигурност, посетителите ще бъдат проверявани на входа. За осигуряване на нормална пропускливост без дълго чакане, не носете обемист багаж, ако не е наложително.", "date": "2017.08.31", "title": "Бургас: 100 китаристи ще свирят организирано финалното изпълнение на Burgas Jam"}
{"url": "http://www.focus-news.net/news/2017/08/31/2431035/korneliya-ninova-bsp-otpechatvaneto-na-cherno-beli-i-tsvetni-uchebnitsi-e-porednoto-razdelyane-na-obshtestvoto-na-bedni-i-bogati.html", "text": "Отпечатването на черно-бели и цветни учебници е поредното разделяне на обществото на бедни и богати. Това каза лидерът на БСП Корнелия Нинова пред журналисти в Народното събрание във връзка с отпечатването на два вида учебници - черно-бели и цветни, предаде репортер на Агенция „Фокус“. Нинова определи това като абсолютно неприемливо и абсурдно. „Решението е това, което предлагаме от месеци и беше отхвърлено от парламента - един учебник за един клас в цялата страна, който да се издава от МОН по единен стандарт, а не някакво си издателство решило-на тези деца черно-бял, на други-цветен. Надявам се мнозинството да преосмисли решението си\", обясни Нинова.\r\nПо думите й това е дискриминация и обида към по-бедните ученици. „Моля ГЕРБ да преосмислят решението си и да приемат отново нашето предложение за един учебник. Ако образованието ще е приоритет на всички – то трябва да мислим в тази посока“, допълни лидерът на БСП.\r\nДеница КИТАНОВА", "date": "2017.08.31", "title": "Корнелия Нинова, БСП: Отпечатването на черно-бели и цветни учебници е поредното разделяне на обществото на бедни и богати"}
{"url": "http://www.focus-news.net/news/2017/08/31/2431036/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието си към предстоящото честване на 132 години от Съединението на Княжество България с Източна Румелия. Община Асеновград ще отбележи паметното събитие с двудневна празнична програма, в която активно се включват военнослужещите от 4-ти Артилерийски полк. На 5 септември в Исторически музей – Асеновград ще се състои откриването на гостуваща изложба на тема „Въоръжение и снаряжение от 4-ти Артилерийски полк в Асеновград”, подготвена от военното формирование. Детайли за експозицията ще ни предостави капитан Емил Григоров, старши специалист в командването на полка. С него ще разгърнем съдбата на 4-ти Артилерийски полк в Асеновград през годините. Ще отговорим и на въпроса дали актът на Съединението все още има същите измерения и значение за нас, както е било за неговите съвременници. В предаването ще ви представим и информация за останалите събития в Община Асеновград, подготвени по повод 132 години от Съединението на България.\r\n1 септември е начало на новата църковна година. По този повод в Асеновград ще бъдат отслужени св. литургии и молебени за благоденствието на жителите му. Кои са причините 1-ви септември да бъде приет и да се счита за начало на новата църковна година? Това ще ни обясни отец Йордан Георгиев от Архиерейското наместничество в Асеновград. На 1 септември Църквата чества и паметта на св. Симеон Стълпник. По този повод ще говорим и за параклиса, носещ името на светеца. Той се намира в двора на църквата “Свети Николай Мирликийски“, като част от него се използва за енорийска костница. Началният му градеж се отнася към 18-ти век, като към днешна дата параклисът е цялостно реставриран.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка със студиото е 032/65 25 65. Водещ на предаването е Тони Михайлов.", "date": "2017.08.31", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/08/31/2431037/burgas-svetovnite-shampioni-nurgyul-salimova-i-tsvetan-stoyanov-dadoha-start-na-kampaniyata-shah-mat-na-gresiyata-v-grada.html", "text": "Бургаските световни шампиони по шах Нургюл Салимова и Цветан Стоянов изиграха партията, с която бе поставен официалният старт на турнира „Шахът – ключът към мир и превенция на агресията“, който се проведе в Бургас. Това съобщават от Община Бургас. Първият ход в срещата направи зам.-кметът д-р Лорис Мануелян, който поздрави организаторите и участниците. Своите умения на черно-бялата дъска показаха десетки младежи, сред които и такива в неравностойно положение.\r\nНургюл Салимова и Цветан Стоянов са възпитаници на шах клуб „Бургас 64“ с треньор Живко Жеков. Нургюл завоюва световната си титла през 2015 година за състезатели до 12-годишна възраст. Тази година тя стана най-младият шампион на България. Цветан Стоянов завоюва световната шампионска титла за деца до 9 години през 2009 година, след като през 2008 стана европейски шампион.\r\nМеждувременно стана ясно, че Нургюл Салимова ще се състезава на Световното първенство за девойки до 14 години в столицата на Уругвай – Монтевидео, което ще се проведе от 16 до 26 септември. Подкрепа за участието в престижния форум ще окаже Община Бургас.\r\nИграта на шах на открито е част от проекта „Шах-мат на @гресията“, който има за цел да се създаде мрежа от шахматни клубове от цяла България, които да работят за възпитанието на младите хора чрез практикуването на този интелектуален спорт.\r\nТурнирът се осъществява от „Шахклуб Банкя“ в изпълнение на Дейност 3 от проект № НПИМД-113-Н1/2017 по Договор №25-00-9 / 17.07.2017 г. „Шах-мат на @гресията“, финансиран от Министерство на младежта и спорта.\r\nПрез август и септември ще бъдат организирани 7 регионални шах турнира под наслов „Шахът – ключът към мир и превенция на агресията“ в София, Бургас, Варна, Пловдив, Велико Търново, Враца, Благоевград.", "date": "2017.08.31", "title": "Бургас: Световните шампиони Нургюл Салимова и Цветан Стоянов дадоха старт на кампанията „Шах-мат на @гресията“ в града"}
{"url": "http://www.focus-news.net/news/2017/08/31/2431038/mishel-barnie-nyama-reshitelen-napredak-v-tretiya-krag-ot-pregovorite-za-brekzit.html", "text": "Главният преговарящ на Европейската комисия за излизането на Великобритания от структурите на Общността Мишел Барние заяви в четвъртък, че не е постигнат „решителен напредък“ в третия кръг от преговорите за Брекзит, и че започването на дискусията за бъдещите отношения през октомври е малко вероятно, предава Reuters.\r\n„През тази седмица направихме полезно изясняване на редица въпроси, например статута на граничните работници\", заяви Мишел Барние на съвместна пресконференция с британския министър Дейвид Дейвис.\r\n„Въпреки това, ние не постигнахме решителен напредък по нито една от главните теми, макар дискусията за Република Ирландия да беше плодотворна\", допълни френският политик.\r\nБарние похвали Лондон за това, че настоява за „невъзможното\" - включително за това да се говори за правилата на ЕС за единния пазар.Тереза Герова", "date": "2017.08.31", "title": "Мишел Барние: Няма решителен напредък в третия кръг от преговорите за Брекзит"}
{"url": "http://www.focus-news.net/news/2017/08/31/2431039/kyustendil-obshtinata-otchita-se-po-dobro-izpalnenie-pri-sabiraneto-na-sobstveni-prihodi.html", "text": "Отчита се по-добро изпълнение при събирането на собствени приходи, предаде репортер на Радио „Фокус“ – Кюстендил. Общинският съвет гласува информацията за изпълнение на бюджета, сметките за средства от Европейския съюз и общинския дълг към полугодието на настоящата година. При приходната част изпълнението е близо 40%, отчита се по-добро изпълнение при събирането на собствените приходи. 40.88 са приходите от собственост, 32% е изпълнението на приходите от такси. Общият размер на направените разходи е 16 965 095 лева, а остатъчният размер на общинския дълг е 9 180 580 лева. Община Кюстендил е получила средства под формата на авансови плащания и възстановени разходи за изпълнение на европейски проекти в размер на 1 348 000 лева. Съветниците приеха информация за одитирания финансов отчет, заедно с одитно становище за заверка на годишния финансов отчет на Сметната палата за 2016 година. Отчетът е заверен без резерви. Съветниците приеха актуализирана тригодишна бюджетна прогноза за местните дейности. В нея са включени прогнозите за приходи и разходи за местните дейности, както и за общинския дълг и показателите за поетите ангажименти и задължения за периода до 2020 година. Съветниците в Кюстендил приеха годишните отчети за изпълнението на бюджета за миналата година, за средствата от Европейския съюз и за състоянието на общинския дълг. 34 932 360 лева е размерът на миналогодишния бюджет. Отчита се събиране на най-много собствени приходи, в сравнение с предходни години. През 2016 година най-голям дял от разходите са били във функция „Образование”, отбелязва се четирикратно увеличение на инвестициите в този сектор. Общинският дълг към края на миналата година е бил 9 525 378 лева.\r\nВенцеслав ИЛЧЕВ", "date": "2017.08.31", "title": "Кюстендил: Общината отчита се по-добро изпълнение при събирането на собствени приходи"}
{"url": "http://www.focus-news.net/news/2017/08/31/2431040/afp-irakskoto-pravitelstvo-obyavi-prevzemaneto-na-tal-afar-i-provintsiya-nineviya.html", "text": "В четвъртък правителството на Ирак обяви, че армията е превзела изцяло северния град Тал Афар и останалата част от провинция Ниневия, контролирани до този момент от близкоизточната радикална групировка „Ислямска държава“, предава AFP.\r\n„Щастието ни е пълно. Провинция Ниневия сега изцяло е в ръцете на нашите сили“, се казва в изявление от министър-председателя Хайдер ал Абади. .Тереза Герова", "date": "2017.08.31", "title": "AFP: Иракското правителство обяви превземането на Тал Афар и провинция Ниневия"}
{"url": "http://www.focus-news.net/news/2017/08/31/2431041/burgas-politsiyata-v-sozopol-izyasni-sluchay-s-instseniran-grabezh.html", "text": "Полицаи от Районно управление на МВР-Созопол изясниха случай на подадена невярна информация за грабеж. Това съобщиха от пресцентъра на МВР. Към 01.19 часа вчера, 27-годишната И. Д. от София съобщила, че в близо до хотел в местността Буджака била застигната от непознат, придвижвал се с лека кола \"Мерцедес\", който  ограбил дамската й чанта с лични документи и скъп мобилен телефон. Предприети са бързи оперативно-издирвателни действия. Установен е посоченият автомобил «Мерцедес», със софийска регистрация, който е спрян около 2 часа, близо до бензиностанция край Черноморец, шофиран от 31- годишния софиянец И.П. При претърсването на автомобила съобщените като  ограбени вещи не са открити. Намерени и иззети са две топчета наркотични вещества – марихуана и амфетамин и при теста за употреба на дрога апаратът отчел положителна проба спрямо тези наркотици. Последвало задържането на столичанина и образуване на бързо полицейско производство срещу него. Междувременно било изяснено е, че той  е имал двегодишна връзка с 27-годишната И.Д., подала неверни данни за грабеж, посочвайки като извършител И.П. По първоначални данни малко преди сигнала двамата се скарали, мъжът си тръгнал от хотела, а жената му изпратила заплашителни съобщения с обещание да го предаде в полицията. При извършеното претърсване на обитаваната от 27-годишната софиянка хотелска стая, мобилният й телефон е открит. По случая в РУ-Созопол е образувано досъдебно производство.", "date": "2017.08.31", "title": "Бургас: Полицията в Созопол изясни случай с инсцениран грабеж"}
{"url": "http://www.focus-news.net/news/2017/08/31/2431042/prezidentat-rumen-radev-shte-dade-nachalo-na-novata-uchebna-godina-vav-voennata-akademiya-georgi-s-rakovski.html", "text": "На 1 септември 2017 г. държавният глава и върховен главнокомандващ на Въоръжените сили Румен Радев ще бъде на посещение във Военната академия „Георги Стойков Раковски“, където ще открие новата учебна година в най-старото висше военно училище у нас. Това съобщиха от прессекретариата на държавния глава.\r\nПрезидентът ще поднесе венец пред паметника на патрона на Академията Георги Стойков Раковски, а в зала „Тържествена“ държавният глава ще приветства участниците в тържественото събрание по повод началото на учебната година.", "date": "2017.08.31", "title": "Президентът Румен Радев ще даде начало на новата учебна година във Военната академия „Георги С. Раковски“"}
{"url": "http://www.focus-news.net/news/2017/08/31/2431043/pleven-21-kanabisovi-rasteniya-sa-otkriti-ot-politsiyata-v-zemlishteto-na-selo-brenitsa.html", "text": "Вчера към 12.00 часа, в хода на полицейска проверка в землището на село Бреница в местността Струпен, служители на Районно управление на МВР-Кнежа установили площ, ползвана от 19-годишен от селото за отглеждане на марихуана. Това съобщиха от пресцентъра на МВР. При огледа са установени 21 растения, високи от 70 до 180 см. В помещение към кошара наблизо са намерени 3 пет-литрови туби с тор, 164 семена в картонена кутийка. Полевият наркотест потвърдил показателите за марихуана. 19-годишният е задържан за срок до 24 часа по ЗМВР. За случая е уведомен прокурор при Районна прокуратура-Кнежа. По случая е образувано досъдебно производство за престъпление по чл. 354 „в“ ал.1 от НК. Работа продължава разследващ полицай.", "date": "2017.08.31", "title": "Плевен: 21 канабисови растения са открити от полицията в землището на село Бреница"}
{"url": "http://www.focus-news.net/news/2017/08/31/2431044/vidin-nezakonen-pistolet-tyutyun-i-tsigari-bez-banderol-sa-izzeli-politsai-ot-doma-na-63-godishen-mazh-v-selo-kosta-perchovo.html", "text": "1.500 кг нарязан тютюн, 20 саморъчно свити цигари и пистолет, съхраняван без необходимите документи, иззели вчера кулски полицаи. Това съобщиха от пресцентъра на МВР. Нередовната акцизна стока и оръжието били открити при извършено претърсване в дома на 63-годишния В. Д. в село Коста Перчово. Работата по случая продължава, в Районно управление на МВР-Кула е образувано досъдебно производство.", "date": "2017.08.31", "title": "Видин: Незаконен пистолет, тютюн и цигари без бандерол са иззели полицаи от дома на 63-годишен мъж в село Коста Перчово"}
{"url": "http://www.focus-news.net/news/2017/08/31/2431045/haskovo-blizo-20-000-kasa-bezaktsizni-tsigari-sa-otkriti-pri-politseyski-proverki-v-oblastta.html", "text": "Общо 15 920 къса безакцизни цигари са иззели при проверки полицаи вчера в област Хасково. Това съобщиха от пресцентъра на МВР. Част от тях – 11800 къса, са намерени в дом и лек автомобил Пежо, шофиран от 40-годишен мъж от Свиленград. Още 3560 къса са открити зад щанда в хранителен магазин  в свиленградското село Младиново. Останалите 560 къса са конфискувани от харманлийските полицаи в 38-годишен мъж, носещ ги в полиетиленова торба по улицата. Безакцизните папироси са иззети с протоколи от собствениците им. Съставени са актове по ЗАДС.", "date": "2017.08.31", "title": "Хасково: Близо 20 000 къса безакцизни цигари са открити при полицейски проверки в областта"}
{"url": "http://www.focus-news.net/news/2017/08/31/2431046/pleven-62-kg-nelegalen-tyutyun-sa-otkriti-ot-sluzhiteli-na-reda.html", "text": "62 кг нелегален тютюн са открити от служители на реда в Плевен. Това съобщиха от пресцентъра на МВР. Вчера, към 7.10 часа в областния град пътни полицаи и служители на сектор „Противодействие на икономическата престъпност“ в ОДМВР - Плевен спрели лек автомобил \"Опел зафира\", управляван от 27-годишен от с. Буковлък. При извършената полицейска проверка в багажника на леката кола са намерени 8 чувала и 2 кашона със суха нарязана жълтокафява листна маса, наподобяваща тютюн, общо около 62 кг. Листната маса е предадена доброволно от 68-годишна пътничка, и тя от Буковлък, която заявила, че тютюнът е неин. За случая е уведомен дежурен разследващ полицай и е образувано досъдебно производство по чл. 234 от НК. Нанесената щета на държавния бюджет от невнесен акциз е в размер на около 9400 лв. Работата по досъдебното производство продължава разследващ полицай.", "date": "2017.08.31", "title": "Плевен: 62 кг нелегален тютюн са открити от служители на реда"}
{"url": "http://www.focus-news.net/news/2017/08/31/2431047/accent-tv-sledvashtiyat-rund-ot-pregovorite-vav-format-52-mozhe-da-se-provedat-predi-kraya-na-godinata.html", "text": "Ако е необходимо да се създадат предпоставки за следващия кръг от преговори на формата „5 + 2\"  (ПМР, Молдова, Русия, Украйна, ОССЕ + САЩ, ЕС), Австрия, председателстваща ОССЕ, е готова да направи това, за да стимулира разрешаването на Приднестровския конфликт и да насърчи диалога между Кишинев и Тираспол. Това стана ясно след среща между вицепремиера на Молдова и извънредния и пълномощен посланик на Австрия в Република Молдова, предава телевизионният канал Accent TV.\r\nДвамата са обсъдили актуалните въпроси в дневния ред на преговорите, по-специално ситуацията с достъпа на молдовските земеделски стопани до земите в района на Дубосари и функционирането на молдовските училища в Приднестровския регион.\r\nПоследната среща във формат „5+2“ бе проведена през юни 2016 г. ОССЕ и Република Молдова смятат, че за провеждането на следваща такава е необходимо постигането на конкретни резултати, да се постигне съгласие по позициите на Кишинев и Тираспол. Приднестровието, подкрепяно от Русия, настоява за бързото провеждане на преговорите, като отказва да обмисли политически въпроси, както и въпроси за статута на региона в рамките на Република Молдова.Тереза Герова", "date": "2017.08.31", "title": "Accent TV: Следващият рунд от преговорите във формат „5+2“ може да се проведат преди края на годината"}
{"url": "http://www.focus-news.net/news/2017/08/31/2431048/ministar-nikolay-nankov-blagoevgradskiyat-region-e-edno-ot-nay-privlekatelnite-mesta-za-biznes-v-stranata-zaradi-koeto-izgrazhdaneto-na-avtomagistrala-struma-e-ot-ogromno-znachenie.html", "text": "Благоевградският регион е едно от най-привлекателните места за правене на бизнес в цялата страна, заради което изграждането на автомагистрала „Струма“ е от огромно значение. Това каза по време на дискусия на тема „Да! На българските региони!“ министърът на регионалното развитие и благоустройството Николай Нанков, предаде репортер на Радио „Фокус“-Пирин. Министър Нанков подчерта, че има косвена връзка между строителството на магистралата и строителната икономика, както и че бизнесът се нуждае от качествена и ефективна инфраструктура. \r\nТой допълни, че автомагистрала „Струма“ е много важна за развитието на региона и на Европа като цяло, защото тя е част от четвърти транспортен коридор, който минава единствено и само през страни-членки на Европейския съюз. „Има тенденция към това големите проекти да пораждат и големи спорове и страхове. Например споровете за изграждането на автомагистрала „Струма“ в района на Кресненското дефиле, споровете са за пазенето на биологичните видове. Жителите на близките села пък се опасяват че няма да могат да стигнат до нивите си. Нашата задача е да балансираме между всички притеснения и искания“, добави министърът. \r\nТой подчерта, че в България участъците, които са известни като \"пътя на смъртта\", са 2 - пътят Варна-Русе и Кресненското дефиле. „Всички си даваме сметка, че строителството на участъка не трябва да се отлага. Въпросът е откъде да мине. Във всички сценарии и измерения вариантът е най-подходящият вариант за строителството на магистралата в района на дефилето е \"Източен вариант Г 1050\". Този вариант е удачен дори и от екологична гледна точка“, посочи министър Нанков. По думите му една от тревогите на местните е, че бизнесът ще замре, но предвиждат решение и за този проблем, чрез изграждането на 2 зони за отдих и търговия в двете посоки. \r\n„Миналата седмица с кмета на Симитли – Апостол Апостолов, поехме ангажимент и вече разработваме изграждането на зона за търговия“, уточни той. Министър Нанков припомни, че на 11 септември предстоят обществените обсъждания в Симитли и Кресна за строежа на автомагистрала „Струма“ в района на Кресненското дефиле, след което ще има повече яснота по въпроса. Според него през октомври ще има вече решение, за да може през 2019 година да започне самото строителство на най-тежкия участък от автомагистралата. \r\nОтносно Националната програма за енергийна ефективност на многофамилни жилищни сгради министър Нанков заяви: „Кметът Камбитов изпълва със съдържание думите регионално развитие и благоустройство. Чрез санирането хората свикнаха да решават общите си проблеми с общи усилия. Програмата не само спестява, но и сплотява. Подобрихме контрола по програмата. Работна група разработи едни по-ясни критерии за нейното изпълнение и финансиране. Септември месец ще има дебат в Народното събрание ще се даде яснота за развитието и бъдещето на тази програма“. За облекчаването на административните процеси и процедури министърът коментира, че това е много засягана тема, свързана с втория най-променян закон в страната, но според него със съвместните усилия на правителството и на общинските администрации тези услуги трябва да се насочат към гражданите и бизнеса.\r\nНатали СТЕФАНОВА", "date": "2017.08.31", "title": "Министър Николай Нанков: Благоевградският регион е едно от най-привлекателните места за бизнес в страната, заради което изграждането на автомагистрала „Струма“ е от огромно значение"}
{"url": "http://www.focus-news.net/news/2017/08/31/2431049/afp-obviniha-v-teroristichno-prestaplenie-mazha-napadnal-s-mech-dvama-politsai-pred-bakingamskiya-dvorets.html", "text": "Мъжът, който бе арестуван преди няколко дни пред Бъкингамския дворец, след като рани двама охранители на кралица Елизабет II,  е обвинен в терористично престъпление и се очаква да пристигне в съда по-късно в четвъртък, предава AFP, като се позовава на данни от полицията в Лондон.\r\nДвадесет и шест годишният М.Х. е обвинен в „поведение, уличаващо го в подготовка да извърши акт или актове на тероризъм“, поясниха от полицията. Тереза Герова", "date": "2017.08.31", "title": "AFP: Обвиниха в терористично престъпление мъжа, нападнал с меч двама полицаи пред Бъкингамския дворец"}
{"url": "http://www.focus-news.net/news/2017/08/31/2431050/plovdiv-vlak-e-blasnal-avtomobil-preminavasht-na-spusnati-barieri-pri-zhp-prelez-v-selo-rogosh-postradal-e-69-godishen-mazh.html", "text": "Пътнически влак е блъснал лек автомобил, преминаващ на спуснати бариери при жп прелез в пловдивското село Рогош, в посока село Трилистник. Това съобщи за Радио „Фокус“ – Пловдив говорителят на Областната дирекция на МВР. Инцидентът е станал около 12.10 днес. По първоначални данни лек автомобил „Фолксваген“ е преминал при спуснати бариери и е бил блъснат в задната си част от преминаващия влак. Водачът, 69-годишен мъж е откаран в болница. Няма информация да е тежко пострадал, но се изчакват данни за състоянието му. Движението на влаковете по линията е било преустановено за около два часа, като вече е възстановено.\r\nТони МИХАЙЛОВ", "date": "2017.08.31", "title": "Пловдив: Влак е блъснал автомобил, преминаващ на спуснати бариери при жп прелез в село Рогош, пострадал е 69-годишен мъж"}
{"url": "http://www.focus-news.net/news/2017/08/31/2431051/petar-paunov-kmet-na-kyustendil-izkarpvaneto-na-ulitsite-v-grada-shte-prodalzhi.html", "text": "Изкърпването на улиците в Кюстендил ще продължи. Това каза пред общинските съветници по време на днешното им заседание кметът на Община Кюстендил Петър Паунов, предаде репортер на Радио „Фокус“ – Кюстендил. Дейностите ще продължат и в малките населени места, но ще се търсят собствени средства, а не целеви. Съветниците определиха обектите за текущ ремонт на уличната мрежа с конкретен размер на финансиране. На предходното заседание на Общинския съвет беше дадено съгласие за компенсирано намаление на капиталовите разходи от целевата субсидия с 500 000 лева, с които да бъдат увеличени разходите за текущ ремонт на улиците. Министерство на финансите е дало указания, че освен поименно трябва да се посочи и конкретното финансиране за всеки един обект, което е причина за настоящото решение.\r\nВенцеслав ИЛЧЕВ", "date": "2017.08.31", "title": "Петър Паунов, кмет на Кюстендил:  Изкърпването на улиците в града ще продължи"}
{"url": "http://www.focus-news.net/news/2017/08/31/2431052/obshtina-kavarna-razreshitelnoto-za-stroezha-v-kaliakra-e-izgubilo-pravno-deystvie.html", "text": "Днес е получен сигнал в Община Каварна за закононарушение при строеж в Калиакра. Веднага е сформирана комисия, която съвместно с РИОСВ-Варна и Районно управление на МВР-Каварна е направила проверка на място. Това съобщиха от пресцентъра на Община Каварна. Според документите, с които разполага община Каварна, строежът се извършва в поземлен имот №029111 (нов № 07257.29.111) по плана на землището на с. Българево. Той попада в защитена зона за опазване на дивите птици BG0002051 „Калиакра“ и защитена зона за опазване на природните местообитания и на дивата флора и фауна BG0000573 „Комплекс Калиакра“. Имотът е в урбанизирана територия и за него има Разрешение за строеж №67/04.09.2012 г., издадено от главния архитект на общината на две физически лица. Разрешението е за строително-монтажни работи по одобрен проект за обект „Административна обслужваща сграда“ със застроена площ 132,4 кв. м. При извършената проверка днес е констатирано, че в горепосочения имот не се извършва строителство, няма строителни работници и строителна техника. Няма присъствие на хора. Разрешението за строеж е издадено през 2012 г., то губи правно действие, защото в продължение на 3 г. от издаването му не е започнало строителство. Разрешението за строеж впоследствие не е подновявано. \r\nСлед изясняване на всички факти и обстоятелства по случая ще се предприемат административно-наказателни действия от компетентните органи, включително премахване основите на строежа и възстановяване на терена. Община Каварна благодари за бързата реакция на РИОСВ-Варна и на Районно управление на МВР-Каварна.", "date": "2017.08.31", "title": "Община Каварна: Разрешителното за строежа в Калиакра е изгубило правно действие"}
{"url": "http://www.focus-news.net/news/2017/08/31/2431053/gl-komisar-mladen-marinov-za-izcheznaliya-adrian-imame-zalozhnik-sred-pohititelite-i-tova-iziskva-higiena-na-informatsiyata-koyato-izticha-v-publichnoto-prostranstvo.html", "text": "Имаме заложник сред похитителите и това изисква хигиена на информацията, която изтича в публичното пространство. Това каза на брифинг главният секретар на МВР гл. комисар Младен Маринов за случая с изчезналия 25-годишен син на бизнесмен в района на с. Герман, предаде репортер на Агенция „Фокус“. „По отношение на случая, има образувано досъдебно производство в Софийска градска прокуратура, под ръководството на наблюдаващ прокурор се извършват всички процесуално-следствени действия. Спецификата на този вид престъпление, тъй като реално имаме заложник сред похитителите, изисква да има една хигиена на информацията, която изтича в публичното пространство. Информация по отношение на разследването няма да бъде давана, защото първата ни цел е да запазим живота и здравето на похитения“, коментира ст. комисар Маринов. Той увери, че е създадена организация и че са включени абсолютно всички структури, които са компетентни да работят по този вид престъпна дейност, включително са включени експерти от Института по психология по отношение на работата с родителите и близките. \r\n„Всяка информация, която касае случая, може да бъде дадена на СДВР, МВР, има хора, които ще я поемат, анонимността на подателите е гарантирана. До момента нямаме свидетели, които да дадат информация дали към лицето са прилагани насилствени действия. Обявен е за изчезнал от бащата, тъй като ползваният от него автомобил е бил изоставен“, каза още главният секретар на МВР. \r\nЛюба АЛЕКСИЕВА", "date": "2017.08.31", "title": "Гл. комисар Младен Маринов за изчезналия Адриан: Имаме заложник сред похитителите и това изисква хигиена на информацията, която изтича в публичното пространство"}
{"url": "http://www.focus-news.net/news/2017/08/31/2431054/d-r-atanas-kambitov-kmet-na-blagoevgrad-obshtinata-ima-dobre-razvita-sportna-infrastruktura-i-blagopriyatni-vazmozhnosti-za-turizam.html", "text": "Община Благоевград има добре развита спортна инфраструктура и благоприятни възможности за туризъм. Това каза по време на дискусия на тема „Да! На българските региони!“ кметът на Благоевград д-р Атанас Камбитов, предаде репортер на Радио „Фокус“-Пирин. Д-р Камбитов уточни, че в момента започва изграждането на нов стадион и строителството на нов мултифункционален комплекс за всички спортове, който ще се намира точно до магистралата. Той подчерта, че Общината има намерение да закупи и ски съоръжение, като в момента се водят преговори за ски-писта „Картала“. Атанас Камбитов допълни, че Общината работи и по проект „Експо център“, като идеята е да се изгради експозиционен център с изложбена зала с площ 6000 кв. м., да се изгради и хотелска част със СПА център. Кметът посочи, че се изгражда и логистичен център на терен с площ 110 декара, намиращ се се в началото на града, идвайки от Кулата. По думите му там е и енергоподстанцията, като в този участък има и пътен възел, който по този начин става много комуникативно място. \r\n„Проблемът ни е, че нямаме общински терени, които да отговарят на изискванията на инвеститорите. Общината има възможност да закупи 400 декара терени“, отбеляза д-р Камбитов. \r\nОтносно санирането на многофамилни жилищни сгради той посочи, че в Благоевград вече има над 142 изпълнени обекта, а сега се работи по още 54. Според него това е възможност за строителния бранш, но процедурата по време на служебното правителство е станала много тромава и има голямо забавяне в плащанията. Кметът на Благоевград подчерта, че проект „Фестивален център“, върху който работи от няколко години Общината, заедно с многобройните фестивали, които тя организира, е една от възможностите за развитие и подпомагане на местния бизнес.\r\nОбластният управител на Благоевград Бисер Михайлов заяви, че най-важният и най-голям инфраструктурен проект на територията на областта е изграждането на автомагистрала „Струма“, което ще доведе до развитието на целия регион и на туризма в областта. Той подчерта, че 40% от минералните находища в България се намират на територията на област Благоевград, благодарение на което има огромни възможности за развитие в тази посока.\r\nКметът на Петрич Димитър Бръчков посочи, че за един наистина добър бизнес климат са необходими страшно много компоненти и местна инициатива. Той отбеляза, че увеличеният трафик и оборот с Република Гърция води до нужда от реконструкция на ГКПП „Кулата“. Според него през следващата година се очаква още по-голяма натовареност на пункта, тъй като отпадат и визите за Украйна.\r\nНа дискусията присъстваха министърът на регионалното развитие и благоустройството Николай Нанков; министърът на транспорта, информационните технологии и съобщенията Ивайло Московски; зам.-министърът на икономиката Александър Манолев; народният представител и областен координатор на ГЕРБ-Благоевград – Даниела Савеклиева; Бисер Михайлов – областен управител на Благоевград, Симеон Пешов – Почетен председател на камарата на строителите в България, Георги Милев – председател на КРИБ-Перник; кметът на Благоевград – д-р Атанас Камбитов, кметът на Петрич – Димитър Бръчков; кметът на Симитли – Апостол Апостолов; общественици; кметове на малки населени места и граждани.\r\nНатали СТЕФАНОВА", "date": "2017.08.31", "title": "Д-р Атанас Камбитов, кмет на Благоевград: Общината има добре развита спортна инфраструктура и благоприятни възможности за туризъм"}
{"url": "http://www.focus-news.net/news/2017/08/31/2431055/tass-sergey-lavrov-i-zhan-iv-le-drian-shte-provedat-ministerska-sreshta-v-moskva.html", "text": "На 8 септември министърът на външните работи на Франция Жан Ив Ле Дриан ще пристигне в Москва за провеждането на среща с руския си колега Сергей Лавров, инициирана от Париж. Това съобщи говорителят на руското външнополитическо ведомство Мария Захарова, предава TACC.\r\n„Поредната среща на министрите, която се организира по инициатива на Париж, ще се състои като развитие на споразуменията, постигнати в хода на преговорите между президентите на Руската федерация и Франция на 29 май във Версай“, обясни Захарова.\r\n„В рамките на беседата ще се обсъдят основни въпроси от двустранния дневен ред,  също ситуацията в Сирия и други ключови международни проблеми, за решението на които като постонни членове на Съвета за сигурност на ООН нашите държави носят отговорност“, допълни Захароха.Тереза Герова", "date": "2017.08.31", "title": "ТАСС: Сергей Лавров и Жан Ив Ле Дриан ще проведат министерска среща в Москва"}
{"url": "http://www.focus-news.net/news/2017/08/31/2431056/darzhavniyat-glava-rumen-radev-vrachi-orden-stara-planina-parva-stepen-na-poslanika-na-slovakiya-marian-yakubotsi.html", "text": "Словакия e приятел, съюзник и партньор на България, както в двустранен формат, така и в рамките на ЕС и НАТО. Ще продължим да разчитаме на опита и подкрепата на Братислава. Това заяви президентът Румен Радев, който връчи орден „Стара планина“ първа степен на посланика на Словашката република в Република България Мариан Якубоци, съобщиха от прессекретариата на държавният глава. Посланик Якубоци получи висшето държавно отличие за неговия изключителен принос за укрепването и развитието на отношенията на приятелство и сътрудничество между Република България и Словашката република.\r\n„Вярваме, че подкрепата на Словакия за скорошното ни присъединяване към Шенгенското пространство ще продължи. То е условие за пълноценния принос на страната ни към общата европейска сигурност, контрола и защитата на външните граници на ЕС“, заяви президентът и добави, че България ще се учи от опита на Словакия за провеждането на успешно председателство на България на Съвета на ЕС през следващата година. \r\nРумен Радев отличи туризма, културния обмен, образованието и търговското и икономическото партньорство като области на двустранно партньорство между България и Словакия, което се развиват активно през последните години.\r\n„България се превърна в предпочитана туристическа дестинация и постоянно се увеличава броят на словашките туристи у нас. През миналата години те са близо 70 000 души“, заяви още президентът.\r\nПо време на церемонията Мариан Якубоци отбеляза големия брой споделени цели и общи позиции на България и Словакия в рамките на ЕС в сферите на кохезионната политика, политиката на разширяване на Съюза и охраната на външните граници. „Словакия последователно подкрепя България, която изпълни критериите за членство, за присъединяването ѝ към Шенген“, заяви посланикът. \r\nБългария е традиционна дестинация за почивка на словашките туристи, търговският обмен между двете страни е надхвърлил 1 млрд. лева., а нашите народи са и културно свързани чрез традицията на буквите, напомни още посланик Якубоци.", "date": "2017.08.31", "title": "Държавният глава Румен Радев връчи орден „Стара планина“ първа степен на посланика на Словакия Мариан Якубоци"}
{"url": "http://www.focus-news.net/news/2017/08/31/2431057/hristo-kolikov-organizator-vtoro-izdanie-na-kitaren-festival-shte-se-provede-v-ramkite-na-esenniya-salon-na-izkustvata-v-plovdiv.html", "text": "Второ издание на китарен фестивал ще се проведе в рамките на „Есенния салон на изкуствата“ в Пловдив. Това обяви на пресконференция организаторът на фестивала Христо Коликов, предаде репортер на Радио „Фокус“-Пловдив. По думите му фестивалът ще бъде открит в последната седмица на месец октомври. „На 27-ми октомври на сцената на Драматичен театър Пловдив откриваме фестивала с грандиозен фламенко спектакъл. След това ще има концерт перуанско-българска група. \"На другия ден топ китаристът Марко Тамайо от Куба ще проведе майсторски клас в АМТИИ\", каза още Коликов.\r\nКристиян ГАРОВ", "date": "2017.08.31", "title": "Христо Коликов, организатор: Второ издание на китарен фестивал ще се проведе в рамките на „Есенния салон на изкуствата“ в Пловдив"}
{"url": "http://www.focus-news.net/news/2017/08/31/2431058/gabrovo-zadarzhanite-za-ubiystvoto-na-mazh-i-zhena-v-s-bogdanchovtsi-ostavat-v-aresta.html", "text": "По искане на Окръжна прокуратура – Габрово, подържано от Апелативна прокуратура – Велико Търново, двамата задържани за убийството на мъж и жена в с. Богданчовци, остават в ареста. Това съобщиха от пресцентъра на Апелативна прокуратура-Велико Търново. Апелативната инстанция потвърди  взетите  им мерки за неотклонение „задържане под стража“, като правилни и законосъобразни и отхвърли жалбите на задържаните  като неоснователни. \r\nДвамата мъже са  привлечени в качеството на обвиняеми за това, че през нощта на 10 срещу 11.08.2017 г. в с. Богданчовци, община Габрово, Лъчезар П. /на 54 години/ като извършител, с неустановено лице, и Веселин И. / на 60 години/ като подбудител, в съучастие, умишлено умъртвили повече от едно лица – съпрузите Еленка С.  и Илия С., със средство опасно за живота на мнозина – огнестрелно оръжие. Престъпление по чл.116 ал.1 т.4, 6, вр. чл.115, вр. чл.20 ал.2 от НК.\r\nСъдът прие доводите на прокуратурата, че от събраните по делото доказателства може да се направи обосновано предположение за авторството на деянието. Извършено е тежко умишлено престъпление, за което се предвижда по закон наказание  от 15 до 20 години лишаване от свобода, доживотен затвор или доживотен затвор без замяна, което обосновава реална опасност деецът да се укрие или извърши друго престъпление. \r\nОпределението на апелативната съдебна инстанция не подлежи на обжалване.\r\nПод ръководството на Окръжна прокуратура – Габрово действията по разследването продължават", "date": "2017.08.31", "title": "Габрово: Задържаните  за убийството на мъж и жена в с. Богданчовци, остават в ареста"}
{"url": "http://www.focus-news.net/news/2017/08/31/2431059/ria-novosti-ruskite-spetssluzhbi-sa-zadarzhali-dvama-zapodozreni-za-planirane-na-teroristichni-atentati-v-moskva.html", "text": "Федералната служба за сигурност на Руската федерация е задържала двама мигранти от държави от Централна Азия, планирали да извършат терористични атентати в Москва и Московската област на 1 септември, първия учебен ден в страната, предава РИА Новости.\r\n„Един от задържаните в навечерието на Деня на знанието…. е публикувал в интернет мрежата видеобръщение към членовете на терористичната организация „Ислямска държава“. В него той дава клетва за вярност към терористите“, се казва в съобщението от службата.\r\nВ телефона на лицето са намерени контакти на лица, свързани с джихадистите и инструкции за подготовка на терористичен атентат. Планирал е да нападне хора с хладно оръжие. \r\nВторият заподозрян е планирал да се взриви сред тълпа. При обиска на дома му е намерено самоделно взривно устройство, а също и компоненти за направата му. Самият той е признал, че планира да извърши самоубийствен атентат. Тереза Герова", "date": "2017.08.31", "title": "РИА Новости: Руските спецслужби са задържали двама заподозрени за планиране на терористични атентати в Москва"}
{"url": "http://www.focus-news.net/news/2017/08/31/2431060/dobrich-v-kavarna-se-provedoha-mezhduuchilishtni-deynosti-po-proekt-priemi-me-interaktiven-model-za-obrazovatelna-integratsiya-na-uchenitsi-ot-etnicheski-maltsinstva.html", "text": "На 30 и 31 август 2017 г. в училищният двор на СУ  „Стефан Караджа“ в Каварна се проведоха междуучилищни дейности по проект „Приеми ме - интерактивен модел за образователна интеграция на ученици от етнически малцинства“, ДБФП  № BG05M2O001-3.002-0363. това съобщиха от пресцентъра на Община Каварна. Разнообразни произведения на изкуствата, направени от подръчни материали и много възображение и сръчност, бяха представени от СУ “Стефан Караджа“,  ОУ “Йордан Йовков“,  ОУ “Братя Миладинови“ – гр. Каварна, ОУ “Св. св. Кирил и Методий“ - с. Белгун и НУ “Христо Ботев“ - с. Септемврийци. В изложбата  “Моят свят“, децата допринесоха духа на народните обичаи, облечени в пъстри носии.\r\nКато партньори по проекта, същите организираха и много спортни игри на тема “Цветна дъга, с участието на десетки малчугани, които се представиха отлично със своето желание, пъргавост и добра подготовка. \r\nПроектът се изпълнява по схемата за безвъзмездна финансова помощ „Образователна интеграция на учениците от етническите малцинства и/или търсещи или получили международна закрила“, Приоритетна ос: 3 „Образователна среда за активно социално приобщаване“ на Оперативна програма «Наука, образоавние и интелигентен растеж» (2014 -2020). Бенефициент на проекта е сдружение „Център за образование, култура и екология 21“, а Община Каварна участва като партньор по проекта.", "date": "2017.08.31", "title": "Добрич: В Каварна се проведоха междуучилищни дейности по проект „Приеми ме - интерактивен модел за образователна интеграция на ученици от етнически малцинства“"}
{"url": "http://www.focus-news.net/news/2017/08/31/2431061/veliko-tarnovo-80-dostiga-sabiraemostta-na-mestnite-danatsi-za-polugodieto-obshtinata-otchita-stabilni-finansovi-pokazateli.html", "text": "80% достига събираемостта на местните данъци, отчетена за първото полугодие на 2017 г. във Велико Търново Това стана ясно по време на днешното заседание на общинския съвет, когато бе разгледана информация за касовото изпълнение на бюджета, съобщиха от пресцентъра на Общината. Показателите за пореден път потвърдиха стабилното финансово състояние на Община Велико Търново. \r\nЗаложените мерки за увеличаване на събираемостта и оптимизиране на разходите дават положителен ефект. Трайна е и тенденцията за намаляване на просрочените задължения, като спрямо декември 2016 г. те са понижени с 52%.\r\n13,4 милиона лева достига стойността на събраните местни данъци и такси за първите шест месеца на 2017 г. – с 1,1 милион лева повече спрямо първото полугодие на 2016 г. Заложеният план за 2017 година вече е изпълнен на 75%. Прогнозираните за цялата 2017 г. постъпления са в размер на 17,9 милиона лева. \r\nДо края на юни събираемостта на данъка върху недвижимите имоти и таксата върху битовите отпадъци е на ниво 80% за всеки от двата вида местни налози. 77% е изпълнението на планираните приходи от данъка върху моторни превозни средства. Над 2 милиона лева са събраните недобори – стари данъчни задължения.\r\nФинансовата дисциплина позволява на Община Велико Търново да изпълнява заложената инвестиционна програма във всички сектори – инфраструктура, благоустрояване, образование, социални дейности, културата и туризъм, спорт и др.", "date": "2017.08.31", "title": "Велико Търново: 80% достига събираемостта на местните данъци за полугодието, Общината отчита стабилни финансови показатели"}
{"url": "http://www.focus-news.net/news/2017/08/31/2431062/pazardzhik-rayonniyat-sad-globi-oshte-dvama-uchastnitsi-v-sbivaneto-po-vreme-na-macha-hebar-minyor.html", "text": "Районен съд – Пазарджик призна двама мъже от Пазарджик, на 29 и 34 години, за виновни в това, че на 26 август 2017 година по време на футболна среща между отборите на ФК „Хебър“ и ФК „Миньор“ са извършили спортно хулиганство – участвали са в сбиване. Това съобщи за Радио „Фокус“ – Пазарджик Маринела Георгиева от администрацията на съда. На 29-годишния мъж е наложено административно наказание глоба в размер на 700 лева, а на 34-годишния - 500 лева. Спрямо двамата е постановена принудителна административна мярка – забрана за посещение на спортни мероприятия в страната и чужбина за срок от 1 година. Решението е окончателно и не подлежи на обжалване.\r\nВаня НИКОЛОВА", "date": "2017.08.31", "title": "Пазарджик: Районният съд глоби още двама участници в сбиването по време на мача „Хебър“ – „Миньор“"}
{"url": "http://www.focus-news.net/news/2017/08/31/2431063/ministar-nikolay-nankov-utre-obyavyavame-obshtestvena-porachka-za-stroitelstvoto-na-tunel-zheleznitsa-na-avtomagistrala-struma.html", "text": "Утре ще бъде обявена обществена поръчка за строителството на тунел „Железница“ на автомагистрала „Струма“. Поръчката ще бъде с три обособени позиции – по една за строителството на пътни съоръжения и асфалтови дейности за отсечки от 2 км преди след тунела и самото подземно съоръжение. Това обяви министърът на регионалното развитие и благоустройство по време на форума „Да! На българската икономика“, който се провежда в Благоевград, съобщиха от пресцентъра на Министерството на регионалното развитие и благоустройството. Пред представители на бизнеса, централната и местна власт министър Нанков акцентира върху завършването на магистралата, която ще даде нови възможности за развитие. „Пътищата не правят бизнес, но са предпоставка за него. Те създават условия за инвестиции и подобряват икономическата среда“, подчерта той.\r\nСпоред него реализацията на големи инфраструктурни проекти освен надежди пораждат и  големи спорове и страхове.  Той даде пример със строителството на АМ „Струма“ в Кресненското дефиле, където еколозите поставят като задача номер едно опазването на природата и биоразнообразието, собствениците на крайпътни кафенета и ресторанти са загрижени за бизнеса си,  любителите на екстремните спортове се тревожат за рафтинга по река Струма, а жителите на близките села се питат как ще стигат до нивите си.\r\n„Нашата задача е да намерим баланс между тези интереси и да вземем държавническо решение. От една страна да не загубим европейското финансиране, защото ако до май-юни 2019 г. няма строително решение, ще трябва да довършим магистралата с пари от бюджета, или да връщаме получените средства за изградените отсечки и едновременно с това трябва да гарантираме опазването на природата“, отбеляза министър Нанков. \r\nТой допълни, че  и 5-те предложени варианта на трасе на магистралата през дефилето преминават през защитените зони -  „Кресна-Илинденци“ и „Кресна“, което изисква система от скъпи мерки за опазване на редките и защитени видове. По думите му  обаче от първостепенно значение, е да се гарантира безопасното придвижване на хората. Министърът напомни, че  Кресненското дефиле, наред с отсечката Русе-Бяла, води черната статистика по брой на загиналите през 2016 г. „Средногодишно там стават 50 катастрофи, като 30 от тях са тежки и всеки ден забавяне на проекта поставя под въпрос сигурността и здравето на стотици хората“, категоричен бе той. \r\nНанков отбеляза, че строителството на Лот 3.2 от АМ „Струма“ не бива да се отлага, но големият въпрос е откъде да минава трасето. Той напомни, че на първо място е класиран  проекта за строителство на . т. нар. „полуизточен вариант“, при който в посока Гърция се запазва старото трасе, а в обратната се изгражда ново, изнесено на изток.  „Този вариант беше класиран на първо място по отношение на всички параметри – екологосъобразност (ОВОС-ът му получи най-висока оценка), икономическа целесъобразност и безопасност. Нека не забравяме, че каквото и да правим – пътища, магистрали, язовири, трябва да гарантираме сигурността населението, защото това не е самоцелна инфраструктура. Тя трябва да служи на човека и да не застрашава неговия живот и здраве“, категоричен бе той. \r\nМинистърът разсея и тревогите на местните хора е, че при изграждане на Лот 3.2 от АМ“Струма“, бизнесът край сегашното трасе ще замре. „Класираният на първо място вариант предвижда създаване на три зони за отдих и търговия, където хората ще могат да предлагат произведения от тях мед, плодове, зеленчуци. Те ще имат електричество, водопроводна и канализационна мрежа, пречиствателни станции за отпадни води. Едната площадка е на обходния път на Кресна в посока Кулата и е с площ 17 декара. Другата е 19 дка и ще бъде на 2 километра след пътен възел „Кресна“ по новото трасе в посока София“, обясни Нанков.  Към проекта ще бъде добавена и трета зона за отдих край Симитли, която ще е с площ около 10 декара. За удобство на населението и за да не бъде нарушен обичайният му начин на живот, са предвидени пет напречни връзки между две посоки на движение – пътните възли „Симитли“, „Полето“, „Мечкул“, „Стара Кресна“ и „Кресна“. Предвижда се и изграждането на пътна връзка със съществуващия път Е79 в началото на обходния път на гр. Кресна. \r\n„Аргументите ни, с които ще отидем на обществените обсъждания на 11 септември са, че сме се погрижили за абсолютно всички страни в процеса – помислили сме за хората от местната общност – как да стигат до нивите си, помислили сме за местните производители на земеделски производители и екологията . Целта ни е да постигнем сигурност и безопасност  при всички съображения от екологична и икономическа гледна точка“, коментира Нанков.  Той отбеляза, че в случая нито екологичният, нито икономическият, нито социалния момент трябва да са водещи,  защото трябва да има баланс. „Този, който взема решение и носи и отговорност. Едно са експертните решения, друго са коментарите в социалните мрежи, форумите и някои медии“, каза още Нанков. \r\nСпоред него ако всички процедури се изпълнят съгласно графика няма пречка  през месец май 2019 г. ще има решение за избран изпълнител, за да се реализира успешно проекта. \r\nМинистър Николай Нанков увери, че при реализация на „полуизточният вариант“ на трасето ще се извърши рехабилитация на съществуващия път към По време на форума Почетният председател на Камарата на строителите в България инж. Симеон Пешов обяви създаването на инициативен комитет за обществено сдружение „Да спасим екологията на Кресненското дефиле“. В него ще участват представители на КСБ, експерти от Лесотехническия университет и др. \r\nОт своя страна министър Николай Нанков информира, че Агенция „Пътна инфраструктура“ ще отпусне 1 млн.лв. за компенсаторно залесяване над Кресненското дефиле. Пред журналисти председателят на Управителния съвет на Агенция „Пътна инфраструктура“ обясни, че парите ще бъдат отпуснати на Министерството на земеделието и храните с настояване средствата да се насочат приоритетно за залесяване на засегнатите от пожара площи в Кресненското дефиле.", "date": "2017.08.31", "title": "Министър Николай Нанков: Утре обявяваме обществена поръчка за строителството на тунел „Железница“ на автомагистрала „Струма“"}
{"url": "http://www.focus-news.net/news/2017/08/31/2431064/hashim-tachi-okonchatelnoto-sporazumenie-mezhdu-belgrad-i-prishtina-e-neobhodimo-za-evropeyskata-integratsiya-na-dvete-strani.html", "text": "В рамките на неофициалната среща в Брюксел, косовският президент Хашим тачи заяви, че диалогът между Белград и Прищина е единствения начин за напредване на двете страни по пътя към членството в Европейския съюз, съобщава електронното издание Novi Magazin.\r\nСлед разговора си с президента на Сърбия Александър Вучич и върховния представител на ЕС  по въпросите за външна политика и сигурност Федерика Могерини, Тачи заяви, че настоящият кръг от диалога е „значителен\",  и че Брюксел тримата са обсъдили следващите стъпки „в новия етап на диалога за нормализиране на отношенията и помирение\". \r\n„И двете страни се нуждаят от окончателно споразумение за засилване на интеграцията им в Европейския съюз\", подчерта Тачи. Тереза Герова", "date": "2017.08.31", "title": "Хашим Тачи: Окончателното споразумение между Белград и Прищина е необходимо за европейската интеграция на двете страни"}
{"url": "http://www.focus-news.net/news/2017/08/31/2431065/kyustendil-25-000-leva-shte-otdeli-obshtinata-za-zakupuvane-na-vishka.html", "text": "25 000 лева ще отдели Община Кюстендил за закупуване на вишка. В рамките на заседанието на Общинския съвет днес бяха одобрени вътрешни компенсирани промени по бюджета на Община Кюстендил, предаде репортер на Радио „Фокус“ – Кюстендил. Намаляват се средствата за текущ ремонт и се увеличават сумите за капиталови разходи с общо 44 100 лева. Част от сумата отиват за подпомагане изграждането на три православни храма. 25 хил. лева се отделят за закупуване на вишка за нуждите на Общинско предприятие „Чистота”. Новата вишка ще бъде с дължина от 17 метра. Настоящата специализирана техника, използвана от предприятието е от 1984 година, поради което тя се нуждае от чести и тежки ремонти и е опасна за работещите. Три православни храма ще получат средства от общинския бюджет. Храм „Св. Успение Богородично” в село Нови чифлик ще получи 4 100 лева за извършване на допълнителни строителни дейности. Парите ще бъдат използвани за оформяне на дворното пространство, изграждане на стълбище, облицоване на колони и боядисване. За храм „Св. Великомъченица Неделя” в село Гърляно се отпускат 10 хиляди лева. Изграждането на храма е започнало през 2009 година. Към момента той е покрит, монтирана е дограма, има ел. инсталация, измазан е. Необходима е външна облицовка, направа на иконостас, изографисване. За храм „Св. Димитрий” в село Катрище се отпускат 500 лева. Сумата е за текущ ремонт на черквата.\r\nВенцеслав ИЛЧЕВ", "date": "2017.08.31", "title": "Кюстендил: 25 000 лева ще отдели Общината за закупуване на вишка"}
{"url": "http://www.focus-news.net/news/2017/08/31/2431066/gl-komisar-mladen-marinov-nyamame-preki-svideteli-za-nasilstveni-deystviya-spryamo-izcheznaliya-adrian.html", "text": "Към момента не можем да изключим нито една версия. Нямаме преки свидетели за насилствени действия спрямо изчезналия. Това каза на брифинг главният секретар на МВР гл. комисар Младен Маринов за случая с изчезналия 25-годишен син на бизнесмен в района на с. Герман, предаде репортер на Агенция „Фокус“. „Работим по всички версии, свързани с изчезване, както по отношение на отвличане, свързано с бизнес делата на родителите, така и по отношение на лични взаимоотношения, както на изчезналия, така и на семейството. Към момента нямаме реално факти, които да изключват, която и да е версия“, коментира гл. комисар Маринов. \r\nПопитан дали ако случаят е отвличане може да се повтаря групата на „Наглите“ под някаква форма, той отговори, че не могат да издигат хипотези, още повече в публичното пространство. „Колегите работят и когато имаме резултат, възможност и разрешение на прокуратурата, ще дадем повече информация“, подчерта той. На въпрос дали след разбиването на групата на „Наглите“ се е появявала информация в МВР за нова подобна група, която се занимава с подобен вид престъпления назад във времето, Маринов отговори, че към момента няма такава. „Имало е случаи на заплахи, работено е по случаи, но нямаме информация за структурирана действаща група. Няма и проявления в пространството“, посочи главният секретар на МВР. \r\nПопитан дали смята, че този случай е провокация и към МВР, и към правителството, министърът на вътрешните работи Валентин Радев отговори: „Според мен е свързано“. \r\nНа въпрос дали ще има наказани полицейски служители за убитата в столично заведение 42-годишна жена, които са пропуснали да видят, че на съпруга ѝ му е изтекло разрешителното за оръжие, силовият министър отговори с „разбира се“. „В момента върви проверка. Винаги търсим отговорността на тези, които не са си свършили работата добре. Знаем всичко, проверили сме, ще чуете и резултата“, каза още Валентин Радев.", "date": "2017.08.31", "title": "Гл. комисар Младен Маринов: Нямаме преки свидетели за насилствени действия спрямо изчезналия Адриан"}
{"url": "http://www.focus-news.net/news/2017/08/31/2431067/stolichna-obshtina-organizira-tarzhestveno-otbelyazvane-na-132-rata-godishnina-ot-saedinenieto-na-iztochna-rumeliya-s-knyazhestvo-balgariya.html", "text": "Столична община организира тържествено отбелязване на 132-рата годишнина от Съединението на Източна Румелия с Княжество България. Това съобщиха от пресцентъра на Общината. Церемонията ще се състои на 6 септември, сряда, от 11.30 ч., пред Мавзолея-костница на княз Александър І Батенберг на бул. „Васил Левски” № 81. В програмата за празничното честване на годишнината ще вземат участие Националната гвардейска част, Формация „Българи”, които ще изпълнят популярни маршови песни и актрисата Василка Сугарева. След официалната част, гостите на събитието ще могат да видят възстановка на събитията от Съединението, представена от сдружение „Национален съюз ЕДИНЕНИЕ“.\r\nСтолична община отправя покана към официалните институции, към патриотични сдружения и формации, към гражданите и гостите на столицата да се включат в отдаването на почит и признателност към родолюбивото дело на дейците, посветили се на каузата за Съединението на България.", "date": "2017.08.31", "title": "Столична община организира тържествено отбелязване на 132-рата годишнина от Съединението на Източна Румелия с Княжество България"}
{"url": "http://www.focus-news.net/news/2017/08/31/2431068/afp-dvama-alzhirski-politsai-zaginaha-pri-samoubiystven-atentat.html", "text": "Екстремист уби двама алжирски полицаи при самоубийствена атака, предава AFP.\r\nТова е второто подобно нападение за тази година, след като преди време нападател нахлу в полицейско управление в Тиарет и се взриви.\r\n„Полицаите, които бяха на служба реагираха бързо, а единият от тях загина, след като в акт на смелост, се хвърли срещу нападателя „ заявиха властите, добавяйки, че бомбеният колан на терориста се е активирал. \r\nДругият полицай загина от раните си. Все още никоя групировка не е поела отговорност за нападението. Симеон Миланов", "date": "2017.08.31", "title": "AFP: Двама алжирски полицаи загинаха при самоубийствен атентат"}
{"url": "http://www.focus-news.net/news/2017/08/31/2431069/ministar-nikolina-angelkova-i-kitayskiyat-poslanik-dzhan-haydzhou-obsadiha-vazmozhnosti-za-reklamiraneto-na-balgariya-v-kitay.html", "text": "Работим активно за рекламата на България на китайския туристически пазар с цел популяризиране на България като целогодишна туристическа дестинация. Свидетелство за това е броят на чуждестранните туристи от Китай у нас, които за периода януари-юли 2017 г. са били почти 17 хил., като се отчита 53% ръст спрямо същия период за 2016 г. За сравнение за цялата минала година те са били над 18 500 хил. Това зави министърът на туризма Николина Ангелкова по време на работната си среща с Негово Превъзходителство Джан Хайджоу, посланик на Китайската народна република в България, съобщиха от пресцентъра на Министерството на туризма. \r\n„За нас е важно да продължим да си сътрудничим и в рамките на многостранни международни форуми, като Световната организация по туризъм (СОТ) и Програмата на СОТ „По пътя на коприната“, допълни още министърът. От думите й стана ясно, че Министерството на туризма ще се включи активно и в предстоящата инициатива „2018 EU-China Tourism Year“. Целта на събитието е популяризирането на европейски туристически забележителности чрез осветяването им в червено със златни звезди във връзка с Фестивала на фенерите в КНР, който ще се проведе на 2 март 2018 г. „Това е поредната важна стъпка за доброто сътрудничество между двете страни в областта на сектора Туризъм“, подчерта министърът.\r\nДвамата обсъдиха възможностите за общи инициативи в областта на туризма, които да увеличат туристопотока от Китай в страната ни, залегнали в Годишната програма за национален туристически маркетинг и реклама за 2018 г. на България.", "date": "2017.08.31", "title": "Министър Николина Ангелкова и китайският посланик Джан Хайджоу обсъдиха възможности за рекламирането на България в Китай"}
{"url": "http://www.focus-news.net/news/2017/08/31/2431070/glavniyat-prokuror-sotir-tsatsarov-za-deloto-evn-sa-sabrani-dostatachno-dokazatelstva-ottuk-natatak-kompetenten-e-sadat.html", "text": "За делото „EVN“ са събрани достатъчно доказателства, оттук нататък компетентен е съдът. Това каза главният прокурор Сотир Цацаров пред журналисти в Народното събрание във връзка с обвинителния акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев за делото „EVN“, предаде репортер на Агенция „Фокус“. \r\nНа въпрос ще издържат и достатъчно солидни ли са доказателствата по делото за EVN срещу Трайчо Трайков, Симеон Дянков, Иво Прокопиев, главният прокурор заяви: „При всички случаи, в които се внася обвинителен акт, от кражба до въпросния случай се приема, че доказателствата са достатъчно. Оттук нататък компетентен е съдът“. Цацаров поясни, че доказателствата са събирани докато е траело досъдебното производство. „В крайна сметка е събран достатъчен обем от доказателства“, добави той.  По думите му не може да се счита, че това е някакъв специален случай. \r\nОтносно изявленията на Прокопиев, че това са спекулации, той е невинен, Сотир Цацаров заяви: „Не съм чел изявленията на г-н Прокопиев. Освен това в цялата ми 20-годишна практика на съдя, а след това и на прокурор, макар и главен, мисля че познавам само двама обвиняеми, които казаха, че са виновни. Това е защитна позиция. Каквото за Прокопиев, това и за другите“.\r\nДеница КИТАНОВА", "date": "2017.08.31", "title": "Главният прокурор Сотир Цацаров: За делото „EVN“ са събрани достатъчно доказателства, оттук нататък компетентен е съдът"}
{"url": "http://www.focus-news.net/news/2017/08/31/2431071/reuters-viktor-orban-iska-es-da-plashta-polovinata-ot-parite-koito-se-otdelyat-za-zashtita-na-granitsite-ot-nelegalni-migranti.html", "text": "Унгария ще поиска от Европейската комисия, да финансира половината от сумата за защита на южните граници на страната от нелегалните имигранти, предава Reuters. Тази информация бе потвърдена от началник-щаба на Виктор Орбан Янош Лазар.\r\nТой заяви, че унгарският премиер ще пише до президента на ЕК Жан-Клод Юнкер, искайки ЕС да допринесе за защитата на границите с 400 милиона евро, които в момента плащат данъкоплатците в Унгария.\r\nЯнош Лазар добави, че Унгария „защитава всички европейски граждани от потока на нелегални мигранти“, с оградата, полицията и войниците си по границата.  Симеон Миланов", "date": "2017.08.31", "title": "Reuters: Виктор Орбан иска ЕС да плаща половината от парите, които се отделят за защита на границите от нелегални мигранти"}
{"url": "http://www.focus-news.net/news/2017/08/31/2431072/v-ministerskiya-savet-shte-se-provede-zasedanie-na-koordinatsionnoto-zveno-po-izpalnenie-na-mehanizma-za-savmestna-rabota-na-institutsiite-po-obhvashtane-v-obrazovatelnata-sistema.html", "text": "Утре, 1 септември, в Министерския съвет ще се проведе заседание на координационното звено по изпълнение на Механизма за съвместна работа на институциите по обхващане в образователната система и предотвратяване на отпадането на деца и ученици в задължителна училищна възраст. Това съобщиха от правителствената информационна служба. След заседанието, от 13,00 часа в Гранитна зала на Министерския съвет, ще бъдат представени конкретните мерки за прилагане на механизма.\r\nУчастие в представянето ще вземат заместник министър-председателят Томислав Дончев и министърът на образованието и науката Красимир Вълчев.", "date": "2017.08.31", "title": "В Министерския съвет ще се проведе заседание на координационното звено по изпълнение на Механизма за съвместна работа на институциите по обхващане в образователната система"}
{"url": "http://www.focus-news.net/news/2017/08/31/2431073/novata-sgrada-na-srs-i-srp-poluchi-akt-obrazets-16.html", "text": "Днес - 31 август 2017 г., е подписан Акт образец 16 за въвеждане в експлоатация на новата сграда на Софийския районен съд (СРС) и на Софийска районна прокуратура (СРП) - така известното Военно НДК. Това съобщиха от ВСС. Актът е подписан без забележки. Предстои тържествено откриване на сградата през месец септември.", "date": "2017.08.31", "title": "Новата сграда на СРС и СРП получи Акт образец 16"}
{"url": "http://www.focus-news.net/news/2017/08/31/2431074/haskovo-malki-futbolisti-podariha-spechelena-ot-tyah-kupa-na-kmeta-dobri-belivanov.html", "text": "Малките футболисти на ФК „Хасково 1957” подариха  спечелена от тях купа на  кмета на Хасково Добри Беливанов. Това съобщиха от пресцентъра на Община Хасково. Призът е от международен турнир за деца и юноши „ Ваканиця“ в Несебър. Децата са стигнали до победа в турнира след четири победни мача,за които разказаха лично на градоначалника. \r\nТреньорите Илиян Киряков, Вълчо Димитров и Кольо Костов похвалиха сърцатата игра на възпитаниците си по думите им децата родени 2008 година никога не излизали само за участие а винаги с мисълта за победа. Самите футболисти разказаха, че са побеждавали най-вече защото могат да тичат по-бързо, тренирали са много и са спазили указанията на треньорите си. Кметът Добри Беливанов поздрави децата и подари на отбора кристална статуя на „Св Богородица“ считана за закрилница на града. Той изрази увереност, че от малките спортисти ще израстнат големи шампиони защото Хасково заслужава да има своя отбор в А група. Кметът припомни че в момента таче ремент на официалния стадион „ Хасково“ за над половин милион лева и е добре да има такива талантливи спортисти, които да играят там. \r\nВ срещата с футболистите от „Хасково 1957“ участваха още зам.-кмета Милена Трендафилова и мл.експерт спортни дейности Деян Александров. \r\n Кметът почерпи децата със сладки и бонбони а те му обещаха да му однесат купата от първенството в Пловдив, в което им предстои да участват", "date": "2017.08.31", "title": "Хасково: Малки футболисти подариха спечелена от тях купа на кмета Добри Беливанов"}
{"url": "http://www.focus-news.net/news/2017/08/31/2431075/fars-irakskite-vaorazheni-sili-eliminiraha-29-boytsi-na-islyamska-darzhavablizo-do-tal-afar.html", "text": "Иракският генерал-майор Имад ал Сиуави заяви, че войници са освободили десет села в планинските области около Тал Афар, предава иранската информационна агенция FARS.\r\nПо-рано командирът на операцията за Тал Афар генерал Абдул Амир Яралах обяви, че селото Кулабаш е освободено. Операцията за областта Аядхия, в която се намират въпросните села продължава.  Симеон Миланов", "date": "2017.08.31", "title": "FARS: Иракските въоръжени сили елиминираха 29 бойци на „Ислямска държава“близо до Тал Афар"}
{"url": "http://www.focus-news.net/news/2017/08/31/2431076/smolyan-obshtinskiyat-savet-prie-sportnata-zala-v-grada-da-nosi-imeto-na-olimpiyskiya-medalist-velichko-cholakov-i-da-bade-otpusnata-ednokratna-parichna-pomosht-v-razmer-1200-lv-za-detsata-mu.html", "text": "Общинските съветници единодушно гласуваха за предложението на кмета на Смолян Николай Мелемов спортната зала в града да носи името на олимпийския медалист по вдигане на тежести и почетен гражданин на Смолян Величко Чолаков, който внезапно почина на 20 август 2017 г., предаде репортер на Радио „Фокус“ – Смолян. Постъпи предложение от общинския съветник от КРОС Кирил Хаджихристев във връзка със започването на новата учебна година да се подпомогне семейството на Величко с еднократна парична помощ в размер на 1200 лв. Предложението също се прие с пълно мнозинство от общинските съветници. С 23 гласа „за“, без „против“ и „въздържал се“, Общинският съвет прие спортната зала в Смолян да носи името на Величко Чолаков и да бъде отпусната еднократна парична помощ в размер 1200 лв. за децата му.\r\nДаниела БОЙКОВА", "date": "2017.08.31", "title": "Смолян: Общинският съвет прие спортната зала в града да носи името на олимпийския медалист Величко Чолаков и да бъде отпусната еднократна парична помощ в размер 1200 лв. за децата му"}
{"url": "http://www.focus-news.net/news/2017/08/31/2431077/kyustendil-do-izgrazhdaneto-na-regionalno-depo-kray-dupnitsa-bitovite-otpadatsi-ot-obshtinata-shte-badat-deponirani-v-lukovit.html", "text": "До изграждането на регионално депо край Дупница битовите отпадъци от Община Кюстендил ще бъдат депонирани в Луковит. Такова решение беше взето от страна на общинските съветници на днешното им заседание, предаде репортер на Радио „Фокус“ – Кюстендил. Поради необходимостта от закриване на сегашното общинско депо и заради все още нереализирания проект за система за управление на отпадъците към сдружение „Рила еко”, към което членува Община Кюстендил, са изпратени писма до 7 общини с действащи регионални депа за депониране на битовите отпадъци на Кюстендил. Единствено регионалното депо за неопасни отпадъци в Луковит е получено разрешение за депониране, включващо и конкретни параметри и цени. Съветниците ще разгледат параметрите и ще излязат с решение. Единичната цена за депониране е 40 лв без ДДС, както и близо 46 лв отчисления по Закона за управление на отпадъците. Община Кюстендил е в процес на изграждане на сепарираща инсталация.\r\nВенцеслав ИЛЧЕВ", "date": "2017.08.31", "title": "Кюстендил: До изграждането на регионално депо край Дупница битовите отпадъци от Общината ще бъдат депонирани в Луковит"}
{"url": "http://www.focus-news.net/news/2017/08/31/2431078/pazardzhik-festivalat-rok-na-krepostta-v-peshtera-shte-bade-otkrit-tazi-vecher.html", "text": "Фестивалът „Рок на Крепостта“, който се провежда за втора поредна година в Пещера, ще бъде открит тази вечер в 18.30 часа, съобщи за Радио „Фокус“ – Пазарджик Димитър Павлов, експерт по културата в Община Пещера. Легендарната група „Сигнал“ ще бъде кулминацията на фестивала, който ще се проведе на фона на античната крепост „Перистера“, водещи на рок програмата ще са Лазар Вълчев и Александър Иванов, а участници тази година са Михаил Паев и Христо Глушков, група Steelers, група Rocha Rolla и рок легедните от „Сигнал“. \r\nСпециалната изненада за присъстващи и участници ще бъде е лазерно шоу за финал на рок фестивала. Входът за всички присъстващи е напълно безплатен. \r\n„Античността и Модерния свят ще си подадат ръка по много оригинален и интересен начин на фона на рок музика и публика от всички възрасти“, уточни Павлов. Той допълни, че първото издание на „Рок на Крепостта“ се е радвало на голям интерес от страна на жителите и гостите на Пещера.\r\nАлбена ЖИЛЕКОВА", "date": "2017.08.31", "title": "Пазарджик: Фестивалът „Рок на Крепостта“ в Пещера ще бъде открит тази вечер"}
{"url": "http://www.focus-news.net/news/2017/08/31/2431079/fox-news-vlastite-v-barselona-zayaviha-che-ne-sa-bili-predupredeni-ot-sasht-i-tsru-za-vazmozhno-teroristichno-napadenie.html", "text": "Властите в Барселона отхвърлиха твърденията на медиите, че са били предупредени от САЩ относно възможно терористично нападение в града, предава Fox News.\r\nВъпреки това, испанските власти признаха, че са получили някои „съвети“ от източници, за които те заявиха, че не са надеждни.\r\nСпоред каталанските власти, полицията не е била предупредена от ЦРУ или американския Национален антитерористичен център, че ще има неизбежно нападение.   Симеон Миланов", "date": "2017.08.31", "title": "Fox News: Властите в Барселона заявиха, че не са били предупредени от САЩ и ЦРУ за възможно терористично нападение"}
{"url": "http://www.focus-news.net/news/2017/08/31/2431080/glavniyat-prokuror-sotir-tsatsarov-lichna-vendeta-v-nakazatelniya-kodeks-nyama.html", "text": "Лична вендета в Наказателния кодекс няма. Това каза главният прокурор Сотир Цацаров пред журналисти в Народното събрание в отговор на въпрос дали има лична вендета срещу семейството на банкера Цветан Василев, предаде репортер на Агенция „Фокус“ . Във връзка с това как ще коментира, че швейцарски съд е отхвърлил обвинението, че съпругата на банкера Цветан Василев – Антоанета е купила със „мръсни“ пари вила в Швейцария за 40 млн., за което е била обвинена в България, Цацаров заяви: „Никак“. \r\nНа въпрос трябва ли дъщерята на Василев - Радосвета Василева, да носи отговорност заедно с родителите си, главният прокурор обясни: „Това се преценява от наблюдаващите прокурори и разпоредбите на Наказателния кодекс“. По думите му виновните биват обвинявани и това е целта на наказателния процес. „Ние работим по българските закони. Може да запитате швейцарския съд защо е разминаването между него и българските закони. Разпоредбите, по които ние работим са Наказателен кодекс и Наказателно-процесуален кодекс на Р България“, допълни главният прокурор.", "date": "2017.08.31", "title": "Главният прокурор Сотир Цацаров: Лична вендета в Наказателния кодекс няма"}
{"url": "http://www.focus-news.net/news/2017/08/31/2431081/ministrite-nikolay-nankov-i-ivaylo-moskovski-polozhiha-simvolichna-parva-kopka-za-stroitelstvoto-na-lot-31-ot-avtomagistrala-struma.html", "text": "Министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски положиха официалната първа копка за изграждането на участъка от автомагистрала „Струма“ между Благоевград и Крупник, предаде репортер на Радио „Фокус“- Пирин. Официалната церемония се състоя при кръговото кръстовище при Зелендолско шосе, в посока Кулата, в близост до Благоевград. На събитието присъстваха народни представители, кметове от Благоевградска област, представители на Агенция \"Пътна инфраструктура\", представители на фирмата-изпълнител и др.\r\nЛот 3.1 от км 359+000 до км 366+000 и от км 370+400 до 376+000 е част от проекта: АМ „Струма“ – лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Общата дължина на лот 3.1 от АМ „Струма“ е 12,6 км.\r\nЛора КАЛЧЕВА", "date": "2017.08.31", "title": "Министрите Николай Нанков и Ивайло Московски положиха символична първа копка за строителството на лот 3.1 от автомагистрала „Струма“"}
{"url": "http://www.focus-news.net/news/2017/08/31/2431082/smolyan-vtoro-natsionalno-izlozhenie-na-mestnite-porodi-ovtse-v-rodopite-shte-se-provede-v-grada.html", "text": "Второ Национално изложение на местните породи овце в Родопите под надслов: „Овцевъдството – наше минало, настояще и бъдеще” ще се проведе на 2 септември от 11.00 часа до параклиса „Св. Дух” на Смолянските езера, съобщиха от пресцентъра на Община Смолян. Събитието се организира от „Асоциация за развъждане на Среднородопска, Каракачанска, Родопски цигай овце и Каракачански кон” със съдействието на земеделското министерство. Събитието ще се открие официално от министъра Румен Порожанов в 12.00 часа, съобщават организаторите. Събитието се осъществява с партньорството на община Смолян.В рамките на изложението ще бъдат представени животни от традиционни за региона породи: овце от породите Среднородопска, Каракачанска и Родопски цигай; Родопско късорого говедо; Каракачански коне и пастирски кучета. В програмата на събитието са предвидени конкурс, в който ще бъдат отличени най-добрите животни от съответната порода; представяне на млечни продукти от местни фермери и дегустация на традиционни натурални храни.Ще има организиран безплатен транспорт, който ще тръгва от Автогара Смолян в 10:00 и 10:30 часа.Изложението ще е съпътствано от фолклорна програма с жива музика и народни танци, в която ще вземат участие Валя Балканска, Петър Янев и др.", "date": "2017.08.31", "title": "Смолян: Второ Национално изложение на местните породи овце в Родопите ще се проведе в града"}
{"url": "http://www.focus-news.net/news/2017/08/31/2431083/ministar-nikolay-nankov-dnes-postavyame-nachaloto-na-zavarshvaneto-na-am-strumaprez-avgust-2019-g-shte-imame-oshte-blizo-13-km-magistrala-ot-blagoevgrad-do-krupnik.html", "text": "Строителството на Лот 3.1 от автомагистрала „Струма“ е изключително важно не само за Благоевградска област, а за цялата ни страна. Това каза по време на символична първа копка за строителството на лот 3.1 от автомагистрала „Струма“ министърът на регионалното развитие и благоустройството Николай Нанков, предаде репортер на Радио „Фокус“- Пирин. Нанков уточни, че днес се дава началото не просто на строителството на още 12,6 километра от АМ „Струма“, а на финалните етапи от реализирането на този транс национален приоритет. „Предвидено е изграждането на два пътни възела- п.в. „Благоевград- Юг“ и п.в. „Симитли“. Ще бъдат изградени над 20 инженерни съоръжения- мостове над реките Струма, Логодашка, Суха река и Градевска. Убеден съм, че с добри темпове, с акуратна организация и работа, строителите ще се справят не просто в срок, а ще се справят блестящо със своите ангажименти. През август месец 2019 година ще имаме изградена отсечка от АМ „Струма““, каза Нанков. Той спомена, че на 11 септември предстоят обществените обсъждания. „Ние трябва да си дадем сметка, че нито един от трите вида развитие в нашето общество- социално, икономическо и екологично, трябва да бъде приоритет. Ние трябва да търсим баланс между трите вида. Аз съм убеден, че и местната общност и ние като правителство ще намерим баланса и в рамките на следващите шест години ще завършим цялата автомагистрала, което е нашата основна цел и основен национален приоритет“, каза Нанков. Той благодари на всички и най-вече на строителите, тъй като въпреки голямото забавяне през последните три месеца са успели да вземат строително разрешение от министерството.\r\nЛора КАЛЧЕВА", "date": "2017.08.31", "title": "Министър Николай Нанков: Днес поставяме началото на завършването на АМ „Струма“,през август 2019 г. ще имаме още близо 13 км магистрала от Благоевград до Крупник"}
{"url": "http://www.focus-news.net/news/2017/08/31/2431084/sliven-predlozheniya-za-otdavane-pod-naem-na-stadiona-na-karandila-i-promyana-v-pravilnika-na-obshtinskoto-predpriyatie-ozelenyavane-byaha-prieti-ot-obshtinskiya-savet.html", "text": "Промени в бюджета на община Сливен, предложение за отдаване под наем на стадиона на Карандила и промяна в правилника на общинското предприятие „Озеленяване“ бяха приети от Общинския съвет в Сливен на днешното му заседание, предаде репортер на Радио „Фокус“  –  Сливен. Съветниците удължиха договора на наемателя на паркинга в общинския кооперативен пазар. И на тази сесия се разглеждаха рутинни въпроси, свързани с разпореждането с общинско имущество, отпускането на финансови средства за културна и социална дейност и други. \r\nСъс 17 „за” и 11 „въздържали” се съветници не беше прието предложението за откриване на процедура за провеждане на публичен търг с явно наддаване за отдаване под наем на части от имоти – публична общинска собственост за разполагане на временни преместваеми  обекти, които се намират в района на пешеходната зона на централната градска част в Сливен.  Общинският съветник Атанас Делибалтов, като вносител, оттегли предложението си за избор на временно изпълняващ длъжността управител на общинското дружество „Обреден комплекс”. Към предварителния дневен ред от 39 предложения, внесени от кмета и общински съветници, бяха разгледани още 4 допълнителни важни за гражданите въпроса.", "date": "2017.08.31", "title": "Сливен: Предложения за отдаване  под наем на стадиона на Карандила и промяна в правилника на общинското предприятие „Озеленяване“ бяха приети от Общинския съвет"}
{"url": "http://www.focus-news.net/news/2017/08/31/2431085/tass-rusiya-zayavi-che-severna-koreya-e-narushila-rezolyutsiite-na-saveta-za-sigurnost-na-oon.html", "text": "Русия констатира, че Северна Корея е нарушила резолюциите на Съвета за сигурност на ООН, заяви говорителката на руското външно министерство Мария Захарова, цитирана от ТАСС.\r\n„Със съжаление констатираме още нарушения на резолюциите на Съвета за сигурност на ООТ от страна на КНДР, осъществени на 28 август, когато бе изстреляна балистична ракета траекторията, на чийто полет премина над Япония“, заяви тя.\r\n„Призоваваме противостоящите страни към сдържаност, отговорно поведение и отказ от войнствената реторика и военните действия“, подчерта Захарова. Симеон Миланов", "date": "2017.08.31", "title": "ТАСС: Русия заяви, че Северна Корея е нарушила резолюциите на Съвета за сигурност на ООН"}
{"url": "http://www.focus-news.net/news/2017/08/31/2431086/blagoevgrad-obshtinski-savet-bansko-e-s-nov-predsedatel-petar-baryakov.html", "text": "На своето редовно заседание, Общински съвет-Банско избра свой нов председател. Това е Петър Баряков – общински съветник, избран от листата на Коалиция  „ЗАЕДНО ЗА ОБЩИНА БАНСКО” – ВМРО, ББЦ, ДСХ, АТАКА. Новият председател бе подкрепен с 14 гласа от общо 16 присъстващи. Това съобщиха от пресцентъра на Община Банско.\r\nПетър Баряков има многогодишен политически опит зад гърба си. Той е първият демократично избран кмет на Банско за периода 1991 – 1995 г., бил е заместник-кмет, вече е втори мандат съветник в местния парламент.\r\nПод ръководството на новия председател, съветниците одобриха отчета за изпълнение на бюджета на община Банско за 2016 година, както и текущото му  изпълнение към 30.06.2017 г. Дадено бе съгласие за преобразуването на Детска градина „Здравец” – гр. Банско в две самостоятелни детски градини – ДГ”Здравец” – гр. Банско и ДГ „Мечо Пух” – гр. Добринище. С отделянето на детското заведение в Добринище се цели подобряване на организацията и функционирането му, както и осъществяването на пряк контрол върху ежедневната дейност.\r\nМестният парламент гласува допълнение към Годишния план за ползване на дървесина от общинските гори, намиращи се на територията на ДГС „Добринище”. Одобрението на допълнителни количества дървесина идва като следствие от необходимостта от санитарна сеч на засегнатите горски масиви от т.нар. корояди – насекоми, увреждащи дърветата. Изсечената дървесина ще бъде продавана съгласно утвърдения ценоразпис.\r\nБе гласувано членството на Община Банско, в качеството си на асоцииран член, в международното сдружение с нестопанска цел „Мрежа от градове с езера”. Включването на планинската община идва след покана за присъединяване от страна на сдружението. Членството ще позволи осъществяване на общо сътрудничество при участие в европейски и международни проекти, обмен на добри практики и други. „Мрежата” се състои от 39 члена, повечето от които са гръцки общини.", "date": "2017.08.31", "title": "Благоевград: Общински съвет-Банско e с нов председател - Петър Баряков"}
{"url": "http://www.focus-news.net/news/2017/08/31/2431087/naharnet-sasht-shte-prodalzhi-da-predostavya-podkrepa-na-vaorazhenite-sili-na-livan.html", "text": "Високопоставен американски генерал заяви, че САЩ ще продължи да предоставя подкрепа на Въоръжените сили на Ливан, предава ливанската медия Naharnet.\r\nТова се случва, след като в медиите излезе информация, че Вашингтон ще намали или замрази подкрепата си за ливанската армия, заради ролята на „Хизбула“ при операциите срещу „Ислямска държава“.\r\nКомандирът от американското Централно командване генерал Джоузеф Вотъл проведе телефонен разговор с ливанския генерал Йосеф Аун, за да го поздрави за „успеха на Операция Зора в покрайнините“.\r\nГенерал Вотъл похвали „представянето на участващите подразделения и потвърди, че американската подкрепа за Ливанската армия с оръжия и екипировка ще продължи“, се казва в изявление на армейското командване на САЩ.\r\nОт ливанска страна потвърдиха, че скоро страната ще получи три самолета „Супер Тукано“ и танкове от САЩ. Симеон Миланов", "date": "2017.08.31", "title": "Naharnet: САЩ ще продължи да предоставя подкрепа на Въоръжените сили на Ливан"}
{"url": "http://www.focus-news.net/news/2017/08/31/2431088/haskovo-10-detsa-s-uvrezhdaniya-i-roditelite-im-uchastvat-v-parvoto-sinyo-lyato-organizirano-ot-obshtinata.html", "text": "10 деца с увреждания и родителите им от днес започнаха участието си в първото \"Синьо лято\", организирано от Община Хасково. Заниманията се провеждат в почивната база на общината „Смокините“ близо до Созопол. Това съобщиха от Община Хасково.\r\nРодителите участват в различни обучителни семинари със специалисти. Предвидени са семинари „Примитивни рефлекси“, „ Умствена изостаналост“,“ Детска церебрална парализа“  и други с които се цели улесняване на грижите на родителите към децата и възможностите за стимулация на развитието им.  Лектори са кинезитерапевт , клиничен  психолог   и специален  педагог  Докато родителите са обучават децата се забавляват в басейна и на плажа, участват в занимателни и познавателни игри, рисуват. За децата с двигателни проблеми е осигурена специална инвалидна количка, която може да се движи по пясъка.\r\nДецата и родителите им остават в почивната база на Община Хасково до понеделник - 4 септември.", "date": "2017.08.31", "title": "Хасково: 10 деца с увреждания и родителите им участват в първото \"Синьо лято\", организирано от Общината"}
{"url": "http://www.focus-news.net/news/2017/08/31/2431089/nkzhi-priklyuchi-modernizatsiyata-na-zhelezopatniya-uchastak-ot-septemvri-do-plovdiv.html", "text": "Приключиха строителните дейности по железопътните отсечки Септември-Пазарджик и Пазарджик-Стамболийски от проект „Модернизация на железопътният участък Септември – Пловдив – част от Транс-европейската железопътна мрежа”. На 31 август 2017 г. на гара Пазарджик се проведе официално събитие във връзка с приключване на строителните дейности. Това съобщиха от пресцентъра на Национална компания „Железопътна инфраструктура“ (НКЖИ).\r\nС приключването на проекта „Модернизация на железопътния участък Септември – Пловдив – част от Транс-европейската железопътна мрежа” завършва изпълнението на първи етап от „Модернизация на жп линията София – Пловдив”. Проектът е включен в списъка с проекти на Оперативна програма „Транспорт” 2007-2013 г. (ОПТ), Приоритетна ос І – Развитие на железопътната инфраструктура по Транс-европейските и основните национални транспортни оси. \r\nЖелезопътната линия е и една от първите, построени в България жп линии. Въведена е в експлоатация през 1873 г. През годините са правени частични преустройства, като през 1962 г. линията е изцяло електрифицирана, а през 1983 г. е завършено нейното удвояване. \r\nС успешното реализиране на проекта се постигна: модернизирането на железопътната линия за движение на влакове със скорост 160 – 200 км/ч., изграждането на системата  ERTMS (Европейска система за управление на влаковото движение), по-високо ниво на безопасност на влаковото движение.\r\nСъбитието, което се състоя на обновената гара Пазарджик, беше открито от  главния ревизор на ДП НКЖИ инж. Бисер Минчев. По време на събитието инж. Бисер Минчев приветства гостите и заяви, че завършването на проекта допринася за постигане на  оперативна съвместимост на железопътния транспорт. Той допълни, че модернизацията на тази линия е от съществено значение както за България, така и за Европа, а цялостната реализация на проекта ще допринесе за изпълнение на поетите ангажименти на Република България за развитие на железопътната инфраструктура и достигане на европейските стандарти.\r\nСтойността на Позиция 1: „Модернизация на железопътната отсечка Септември – Пазарджик“ възлиза на 57 083 580,24 лв. без ДДС, с изпълнител Консорциум „Свителски – РВП Кьоне”.  С успешното завършване на отсечката са модернизирани 37 км разгъната дължина железен път, 53 км контактна мрежа. Ремонтирани и модернизирани са 10 моста.\r\nСтойността на Позиция 2: „Модернизация на железопътния участък Пазарджик – Стамболийски“  е 49 842 820,26 лв. без ДДС.  Изпълнител: ДЗЗД „Ай Джей Ей Железопътна Инфраструктура”. Модернизирани и ремонтирани са: железен път - 39 км разгъната дължина, 55 км контактна мрежа и 4 моста. \r\nПроект „Модернизация на железопътния участък Септември – Пловдив – част от Трансевропейската железопътна мрежа” се осъществява със съфинансиране от Кохезионния фонд, чрез Оперативна програма „Транспорт” 2007-2013 г.", "date": "2017.08.31", "title": "НКЖИ: Приключи модернизацията на железопътния участък от Септември до Пловдив"}
{"url": "http://www.focus-news.net/news/2017/08/31/2431090/afp-izpareniyata-ot-navodneno-himichesko-predpriyatie-v-teksas-sa-izklyuchitelno-opasni-zayaviha-amerikanskite-vlasti.html", "text": "Изпаренията от наводнено химическо предприятие в Тексас, са „изключително опасни“, заяви началникът на американската Федерална агенция за кризисен мениджмънт, цитиран от AFP. \r\nПрез нощта имаше две експлозии в химическото предприятие, което се намира в град Кросби. Властите наредиха на живеещите в радиус от три километра граждани, да се евакуират незабавно.\r\n„Да, изпаренията са изключително опасни“, заяви Брук Лонг от агенцията. Симеон Миланов", "date": "2017.08.31", "title": "AFP: Изпаренията от наводнено химическо предприятие в Тексас са „изключително опасни“, заявиха американските власти"}
{"url": "http://www.focus-news.net/news/2017/08/31/2431091/izpalnitelniyat-direktor-na-holding-balgarski-darzhavni-zheleznitsi-vladimir-vladimirov-i-ekipat-mu-shte-dadat-brifing-na-1-septemvri.html", "text": "Утре, 1 септември, изпълнителният директор на „Холдинг Български държавни железници“ (БДЖ) ЕАД Владимир Владимиров и екипът му ще дадат брифинг на тема: „Представяне на проект за поръчка на нови мотрисни влакове”. Това съобщиха от пресцентъра на БДЖ.\r\nСъбитието ще се състои от 10:00 ч. в приемната зала на втория етаж в сградата на Централно управление на „Холдинг БДЖ” ЕАД на ул. „Иван Вазов” № 3.", "date": "2017.08.31", "title": "Изпълнителният директор на „Холдинг Български държавни железници“ Владимир Владимиров и екипът му ще дадат брифинг на 1 септември"}
{"url": "http://www.focus-news.net/news/2017/08/31/2431092/sofiya-shofyorat-pregazil-mazh-v-s-novo-selo-e-s-myarka-za-neotklonenie-zadarzhane-pod-strazha.html", "text": "Съдът е уважил искането на Окръжна прокуратура – София за вземане на мярка за неотклонение „задържане под стража“ спрямо И.Й., който на 21 август тази година блъсна и уби мъж на пътя Ихтиман-Самоков в района на с. Ново село. Това съобщиха от Административна прокуратура София. Деянието било извършено от шофьора в пияно състояние, с концентрация на алкохол в кръвта му – 1,27 промила. \r\nОбвиняемият е подал жалба срещу взетата спрямо него мярка за неотклонение. Предстои произнасянето на Апелативен съд – София.", "date": "2017.08.31", "title": "София: Шофьорът, прегазил мъж в с. Ново село е с мярка за неотклонение „задържане под стража“"}
{"url": "http://www.focus-news.net/news/2017/08/31/2431093/v-narodnoto-sabranie-shte-se-provede-obshtestveno-obsazhdane-na-tema-proekt-na-zakon-za-protivodeystvie-na-koruptsiyata-i-za-otnemane-na-nezakonno-pridobitoto-imushtestvo.html", "text": "Обществено обсъждане на тема „Проект на Закон за противодействие на корупцията и за отнемане на незаконно придобитото имущество” ще се проведе на 1 септември 2017 г. от 11.00 часа в зала „Изток” на Народното събрание (НС). Това съобщиха от пресцентъра на НС. Дискусията е организирана от Комисията по правни въпроси съвместно с Министерство на правосъдието. \r\nЦелта на дискусията е да бъде подложен на дебат законопроектът, изготвен от работната група в Министерството на правосъдието. В дебата ще вземат участие представители на институциите, неправителствените организации и научните среди.", "date": "2017.08.31", "title": "В Народното събрание ще се проведе обществено обсъждане на тема „Проект на Закон за противодействие на корупцията и за отнемане на незаконно придобитото имущество”"}
{"url": "http://www.focus-news.net/news/2017/08/31/2431094/sofiya-mazh-nezakonno-prenesal-prez-granitsata-shest-plika-s-klonazepam-ostava-v-aresta.html", "text": "Окръжна прокуратура – София води досъдебно производство срещу К.М. за незаконно пренасяне през границата на шест плика с клоназепам. Това съобщиха от пресцентъра на Апелативна прокуратура - София. На 22 август тази година на Митнически пункт Калотина, на трасе „Входящи автомобили“, е извършена проверка на К.М., идващ от Република Сърбия. В резултат на нея било открито вещество клоназепам с тегло около 1.548 кг, опакован в шест прозрачни полиетиленови плика с различен грамаж. Съгласно Наредбата за реда за класифициране на растенията и веществата като наркотични клоназепамът попада в категорията „Рискови наркотични вещества“. \r\nС постановление на разследващ полицай при РД ГП Драгоман К.М. е бил привлечен в качеството на обвиняем. По искане на ОП-София съдът е определил мярка за неотклонение „задържане под стража“ спрямо К.М.", "date": "2017.08.31", "title": "София: Мъж, незаконно пренесъл през границата шест плика с клоназепам, остава в ареста"}
{"url": "http://www.focus-news.net/news/2017/08/31/2431095/zamestnik-ministar-malina-krumova-shte-otkrie-obekt-v-belene-obnoven-po-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "Заместник-министърът на регионалното развитие и благоустройството Малина Крумова ще открие първия блок в Белене, обновен със средства от Националната програма за енергийна ефективност на многофамилни жилищни сгради. Това съобщиха от пресцентъра на Министерството на регионалното развитие и благоустройството. Церемонията ще се състои в петък, 1 септември, от 11 часа на ул. Люлин №1 пред блок 4/43.", "date": "2017.08.31", "title": "Заместник-министър Малина Крумова ще открие  обект в Белене, обновен по Националната програма за енергийна ефективност на многофамилни жилищни сгради"}
{"url": "http://www.focus-news.net/news/2017/08/31/2431096/deutsche-wellemakedoniyanikos-kodzias-zayavi-che-vlizaneto-na-makedoniya-v-nato-shte-bade-polozhitelno-za-gartsiya.html", "text": "Министрите на външните работи на Гърция и Македония договориха серия от двустранни споразумения за сътрудничество и изказаха оптимистичните си възгледи за разрешаването на проблемите между двете страни, предава македонската редакция на Deutsche Welle.\r\nПървите стъпки към добросъседски отношения ще бъдат направени със серия двустранни договори, които трябва да засилят сътрудничеството в политиката, икономиката, образованието, дипломацията и сигурността. \r\nРезултатът е много позитивен и „по-добър, отколкото с други съседни страни“, заяви гръцкият външен министър Никос Кодзиас.\r\nКодзиас потвърди познатите гръцки позиции, според които трябва да се изпълнят условията поставени на срещата в Букурещ, а именно компромис между двете страни за името на Македония. Гръцкият министър подчерта, че страната му поддържа влизането на Македония в НАТО. Той подчерта, че това ще „улесни живота“ на Гърция и ще помогне за „развитието на целия регион“.\r\nНикос Кодзиас пожела спорът за името да се реши със същото темпо, с което македонското правителство подписа Договора за добросъседство с България.\r\n„Не ми трябват стотина статуи, за да бъда горд македонец, нито пък ми пречи, когато някой гръцки гражданин от Солун се нарича така. В момента сме 21 век и не трябва да показваме комплекси за засилването на тези чувства“, заяви македонският външен министър Никола Димитров. Симеон Миланов", "date": "2017.08.31", "title": "Deutsche Welle(Македония):Никос Кодзиас заяви, че влизането на Македония в НАТО ще бъде положително за Гърция"}
{"url": "http://www.focus-news.net/news/2017/08/31/2431097/shkaf-e-padnal-varhu-3-godishno-momche-v-salon-za-obsluzhvane-na-klienti-na-nap.html", "text": "Днес, около 12.00 часа, в салона за обслужване на клиенти на НАП, докато родителите на 3-годишно момче са разговаряли със служител на банковия офис, който се намира в салона, шкаф е паднал върху играещото дете. Това съобщиха от пресцентъра на НАП. Детето е настанено в \"Пирогов\", където ще остане за наблюдение за няколко дни.\r\nОт НАП изказват своята най-искрена съпричастност към семейството. Директорът на офис \"Изток\", е в Пирогов, за да се срещне с родителите и да окаже помощ, ако е необходимо.", "date": "2017.08.31", "title": "Шкаф е паднал върху 3-годишно момче в салон за обслужване на клиенти на НАП"}
{"url": "http://www.focus-news.net/news/2017/08/31/2431098/plovdiv-nad-100-dekara-gorski-masiv-e-unishtozhen-pri-pozhar-v-rayona-na-selo-krasnovo.html", "text": "Над 100 декара горски масив е унищожен при пожар в района на карловското село Красново. Това съобщи за Радио „Фокус“-Пловдив инсп. Цвятко Дешев, говорител на пожарната. Сигналът за горящи треви между селата Красново и Старосел е подаден в 11:00 часа. Впоследствие огънят обхванал и горски масив. Изпратени са 6 пожарни екипа, които извършват гасителни действия за локализиране на огънят. \"Няма опасност за близките населени места\", коментира още инсп. Дешев.\r\nКристиян ГАРОВ", "date": "2017.08.31", "title": "Пловдив: Над 100 декара горски масив е унищожен при пожар в района на село Красново"}
{"url": "http://www.focus-news.net/news/2017/08/31/2431099/afp-sobstvenitsite-na-navodnenoto-himichesko-predpriyatie-v-teksas-ochakvat-oshte-pozhari.html", "text": "Очаква се още пожари да бъдат разпалени в наводненото химическо предприятие, което се намира североизточно от Хюстън, заявиха собствениците му, цитирани от AFP. \r\n„Очакваме в оставащите осем контейнера, които все още не са започнали да имат продуктово разграждане в себе си, това да се случи“, заяви изпълнителният директор на френския концерн „Аркема“ Ричърд Ренард.\r\n„Очакваме с другите осем контейнера да се случи същото“, каза той.\r\nТой призова всеки гражданин, който е бил изложен на дим от предприятието, да потърси медицинска помощ. Симеон Миланов", "date": "2017.08.31", "title": "AFP: Собствениците на наводненото химическо предприятие в Тексас очакват още пожари"}
{"url": "http://www.focus-news.net/news/2017/08/31/2431100/ministar-ivaylo-moskovski-na-11-septemvri-predstoi-obshtestveno-obsazhdane-na-ekootsenkata-za-magistrala-struma-i-se-nadyavam-horata-da-badat-mnogo-madri-i-trezvo-da-reshat-koe-po-dobre-za-regiona.html", "text": "На 11 септември предстои обществено обсъждане на екооценката за магистрала „Струма“ и се надявам хората да бъдат много мъдри и трезво да решат кое по-добре за региона. Това каза по време на символична първа копка за строителството на лот 3.1 от автомагистрала „Струма“ министърът на транспорта, информационните технологии и съобщенията Ивайло Московски, предаде репортер на Радио „Фокус“-Пирин. \r\n„Искрено се надявам хората да бъдат много мъдри и трезво да решат, кое е по- добре за региона и за цялата държава. Всички виждате колко бързо, лесно и удобно стана пътуването на нашите граждани, както и на тези от Гърция към България. Няма никаква причина да го спираме и да го затрудняваме. Това е една от основните свободи и принципи на ЕС - свободното движение на хора. Нека да го направим нормално, като една европейска държава. От наша страна имате пълна гаранция, че продължаваме да полагаме всички усилия и няма да жалим сили, в крайна сметка тази магистрала да бъде факт“, каза Московски. \r\nПо думите му трябва да си дадем сметка какво значи национален проект като автомагистрала „Струма“. „Утре колегите ще започна търгуването на тунел Железница, който е основна и важна част от изпълнението на направлението към Кресна. Предстоят няколко много важно обсъждания, които касаят вече и самото дефиле. Ако обществото не си даде сметка в тези обсъждания, че действително това е национален проект, трансевропейски коридор...“, каза Московски. По думите му това е трасе, което отнема ежедневно човешки жертви. „Не си ли дадем сметка, че човешкият живот във всеки един случай е по-ценен от което и да е защитено растение или животно, тогава ще отидат на хаос всички усилия, които сме полагали до момента“, каза министър Московски. По думите му, ако не бяха трите кабинета \"Борисов\", и това, което до момента е изградено, нямаше да го има.\r\nЛора КАЛЧЕВА", "date": "2017.08.31", "title": "Министър Ивайло Московски: На 11 септември предстои обществено обсъждане на екооценката за магистрала „Струма“ и се надявам хората да бъдат много мъдри и трезво да решат кое по- добре за региона"}
{"url": "http://www.focus-news.net/news/2017/08/31/2431101/na-ednodnevno-poseshtenie-v-sofiya-pristiga-ministarat-na-vatreshnite-raboti-na-ungariya-shandor-pinter.html", "text": "По покана на министъра на вътрешните работи Валентин Радев на еднодневно посещение в София пристига Шандор Пинтер – министър на вътрешните работи на Унгария. Това съобщиха от пресцентъра на МВР. След работната среща двамата министри ще направят кратки изявления. Очаква се брифингът да започне около 14.15 часа.", "date": "2017.08.31", "title": "На еднодневно посещение в София пристига министърът  на вътрешните работи на Унгария Шандор Пинтер"}
{"url": "http://www.focus-news.net/news/2017/08/31/2431102/pazardzhik-zam-predsedatelyat-na-gerb-tsvetan-tsvetanov-shte-poseti-obshtina-velingrad-na-4-septemvri.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети община Велинград на 4 септември /понеделник/, съобщиха ГЕРБ-Пазарджик. Той  ще бъде придружаван от народния представител от 13 МИР Димитър Гечев и областния координатор на ПП ГЕРБ Пазарджик Найден Шопов. В 09.45 часа Цветанов ще се срещне с жители на  село Кръстава, за да чуе мнението им по проекта за изграждане на мина за добив на волфрам, която ще бъде в непосредствена близост до населеното място. Предвижда се още Цветанов да се запознае с реализацията на проекти за ремонт на три улици и изграждане на нов водопровод. В 11.00 часа в село Драгиново, Цветанов ще се срещне с колектива на Целодневна детска  градина „Пролет“, с граждани, членове и симпатизанти на ГЕРБ.  Предстои изграждане на нова сграда на детската градина за 1 620 000 лева, отпуснати с решение на МС в края на месец юли. В 12.00 часа, в голямата зала на Община Велинград, зам.председателят на ПП ГЕРБ Цветан Цветанов, заедно с министъра на околната среда и водите Нено Димов  и директора на РИОСВ -Пазарджик Костадин Гешев ще се срещнат с граждани, синдикати, представители на браншови организации от сферата на туризма и неправителствени организации  за да обсъдят проекта за разработване на волфрамова мина „Грънчарица“.", "date": "2017.08.31", "title": "Пазарджик: Зам.-председателят на ГЕРБ Цветан Цветанов ще посети община Велинград на 4 септември"}
{"url": "http://www.focus-news.net/news/2017/08/31/2431103/belfast-telegraph-velikobritaniya-i-es-sa-dovolni-ot-napredaka-po-pregovorite-za-granitsata-s-irlandiya.html", "text": "Великобритания и ЕС имат „напредък“ по въпроса за границата между Ирландия и Ълстър, след като бяха проведени „ползотворни“ разговори, предава Belfast Telegraph .\r\nГлавният преговарящ на ЕС Мишел Барние заяви, че макар и да няма ключов напредък по редица въпроси на третия кръг от преговорите, все пак развитието на въпроса за границата между Ирландия и Обединеното кралство е положително. \r\n„Постигнахме сериозне напредък по въпроса за Общата пътна зона на базата на гаранции от Обединеното кралство. Успяхме също така да изясним работата, която трябва да се свърши в конструктивен дух, включително сътрудничество между Севера и Юга“, заяви Барние.\r\nБританският преговарящ Дейвид Дейвис също каза, че е имало „добра дискусия“ за поддържането на отворена гранична зона между Република Ирлания и Северна Ирландия. Симеон Миланов", "date": "2017.08.31", "title": "Belfast Telegraph: Великобритания и ЕС са доволни от напредъка по преговорите за границата с Ирландия"}
{"url": "http://www.focus-news.net/news/2017/08/31/2431104/ministar-ekaterina-zaharieva-v-cherna-gora-evropeyskiyat-proekt-nyama-da-e-zavarshen-bez-zapadnite-balkani.html", "text": "Искам да Ви уверя, че няма да спестим усилия Черна гора да стане пълноправен член на Европейския съюз възможно най-скоро, след като е готова с всички нужни реформи. Ние твърдо вярваме, че европейският проект – защото това е проект за мир, просперитет и стабилност, няма да бъде завършен, ако всички държави от Западните Балкани не се присъединят към Съюза. Това каза заместник министър-председателят по правосъдната реформа и министър на външните работи Екатерина Захариева след срещата й с външния министър на Черна гора Сърджан Дарманович, предаде репортер на Агенция „Фокус“. \"Впечатлена съм от това колко бързо Черна гора напредва в процеса за присъединяване към ЕС. Искам да поздравя правителството Ви за намеренията да приключи преговорите по всички глави до 2019 г. и да ви уверя, че можете да разчитате на всяка подкрепа, за която имате нужда от нас\", заяви Захариева. Тя предложи на своя колега Дарманович експерти от черногорската държавна администрация да се обучават в София, а български специалисти да подпомогнат на място затварянето на преговорните глави. Двамата министри се договориха и да задълбочат връзките между двете държави в сферата на икономиката, туризма и отбраната.\r\nЕкатерина Захариева и Сърджан Дарманович разговаряха в Подгорица в рамките на двудневното посещение на българския първи дипломат в страната. Визитата в Черна гора е част от Балканската обиколка на Екатерина Захариева преди старта на Българското председателство на Съвета на ЕС, чийто основен външнополитически приоритет са Западните Балкани.", "date": "2017.08.31", "title": "Министър Екатерина Захариева в Черна гора: Европейският проект няма да е завършен без Западните Балкани"}
{"url": "http://www.focus-news.net/news/2017/08/31/2431105/pazardzhik-spirat-vodata-za-domakinstvata-na-bulevard-hristo-botev-zaradi-avariya.html", "text": "Поради авария на уличен водопровод на булевард „Христо Ботев“ в Пазарджик временно ще бъде преустановено водоподаването за сградите от номер 2 до 48 на булеварда, съобщиха за Радио „Фокус“ – Пазарджик от ВиК-Пазарджик. От водоснабдителното дружество уточниха, че ще бъде спряно водоподаването до 21.00 часа. Аварийни екипи работят за отстраняване на проблема.\r\nВаня НИКОЛОВА", "date": "2017.08.31", "title": "Пазарджик: Спират водата за домакинствата на булевард „Христо Ботев“ заради авария"}
{"url": "http://www.focus-news.net/news/2017/08/31/2431106/vanshniyat-ministar-na-cherna-gora-sardzhan-darmanovich-blagodarya-za-okazanata-ot-balgariya-pomosht-v-gaseneto-na-pozharite-koito-prez-lyatoto-obhvanaha-stranata-ni.html", "text": "От името на правителството и всички граждани на Черна гора искам да изкажа благодарност на Република България за оказаната помощ в гасенето на пожарите, които през лятото обхванаха страната. Това каза министърът на външните работи на Черна гора Сърджан Дарманович след срещата му срещата му с българския заместник министър-председател по правосъдната реформа и министър на външните работи Екатерина Захариева в Подгорица, предаде репортер на Агенция \"Фокус\". \"Хеликоптерът, който ни изпратихте, бе първият тест на механизмите за съдействие при кризи в НАТО, откакто ни приеха в Алианса, и той проработи перфектно. Няма никога да забравим подкрепата за членство в НАТО\", каза още Дарманович. \r\n\"Винаги, когато имате нужда от помощ, може да разчитате на нас. Най-малкото, което можем да направим, е да изпратим хеликоптер. Разчитайте не нас не само за конкретна помощ, но и за приятелски съвет, особено по отношение на европейската ви перспектива\", отговори Екатерина Захариева. Тя изброи срещите на високо равнище във връзка с Българското председателство на Съвета на ЕС, на които ще бъдат поканени и представители на правителствата от Балканите - неформалния съвет на министрите на правосъдието и вътрешните работи през октомври т.г., срещата на външните министри през февруари и на държавните и правителствени ръководители през май догодина. \r\n\"Длъжници сме на нашите граждани и бизнеса и трябва да улесняваме връзките между тях\", каза министър Захариева и изброи областите, в които би могло да има ползотворно сътрудничество между Подгорица и София - съвместни туристически инициативи, привличащи чуждестранни посетители, проекти за възобновяема енергия, съвместна работа по диверсификацията на енергоизточниците в региона. \r\n\"Оценяваме високо, че президентът Радев ни посети и очакваме при първа възможност министър-председателят Бойко Борисов да ни гостува\", каза министър Дарманович.", "date": "2017.08.31", "title": "Външният министър на Черна гора Сърджан Дарманович: Благодаря за оказаната от България помощ в гасенето на пожарите, които през лятото обхванаха страната ни"}
{"url": "http://www.focus-news.net/news/2017/08/31/2431107/smolyan-obshtinskiyat-savet-glasuva-predlozhenie-na-kmeta-nikolay-melemov-za-utvapzhdavane-na-malomepni-camoctoyatelni-i-cleti-papaleli-za-ychebnata-20172018-godina.html", "text": "Общинският съвет в Смолян гласува предложение на кмета Николай Мелемов за утвъpждaвaне на мaлoмepни caмocтoятeлни и cлeти пapaлeлĸи зa yчeбнaтa 2017/2018 гoдинa, зa oпpeдeлянe бpoя нa пapaлeлĸитe и гpyпитe, и бpoя нa yчeницитe и нa дeцaтa в пapaлeлĸитe и в гpyпитe нa yчилищaтa, дeтcĸитe гpaдини и oбcлyжвaщитe звeнa, предаде репортер на Радио „Фокус“ – Смолян. Общинските съветници утвърдиха формирането на маломерни самостоятелни паралелки в 7 училища: ОУ „Стою Шишков“ – с. Търън, ОУ „Юрий Гагарин“ – Смолян, ОУ „Св. св. Кирил и Методий“ – с. Момчиловци, ОУ „Св. св. Кирил и Методий“ – с. Смилян, СУ  „Св. св. Кирил и Методий“ – Смолян, ОУ „Н. Й. Вапцаров“ – с. Широка лъка, СУ „Отец Паисий“ – Смолян. \r\nУтвърдено бе и формирането на маломерни самостоятелни и слети паралелки в 5 училища: ОУ „Св.св. Кирил и Методий“ – с. Арда, ОУ „Св. св. Кирил и Методий“ – с. Момчиловци, ОУ „Н. Й. Вапцаров“ – с. Широка лъка, ОУ „Стою Шишков“ – с. Търън, , СУ  „Св. св. Кирил и Методий“ – Смолян. В ДГ „Радост“ – Смолян в село Ряка ще има една полудневна група от 6 деца. Не бе утвърдено формираненето на самостоятелна паралелка в 8 клас в СУ „Отец Паисий“ – Смолян с брой 14 ученици. След продължителни дебати Общинският съвет в Смолян отхвърли предложението за удължаване на работното време на заведенията с един час, до 23.00 часа. Остава старото работно време на заведенията до 22.00 часа.\r\nДаниела БОЙКОВА", "date": "2017.08.31", "title": "Смолян: Общинският съвет гласува предложение на кмета Николай Мелемов за утвъpждaвaне на мaлoмepни caмocтoятeлни и cлeти пapaлeлĸи зa yчeбнaтa 2017/2018 гoдинa"}
{"url": "http://www.focus-news.net/news/2017/08/31/2431108/pregled-na-mezhdunarodnite-novini-do-18-chasa-agentsiya-fokus.html", "text": "Министърът на външните работи на Гърция Никос Кодзиас пристигна в сградата на външнополитическото ведомство в Скопие, където ще проведе преговори с македонския си колега Никола Димитров.\r\nПървият дипломат на Атина бе посрещат с протест, организиран от Световния македонски конгрес и Македонския манифест. Двете организации призоваха правителството да постави „червена линия“ в спора за името. Сборният пункт на демонстрантите бе между сградите на македонското външно министерство и Македонска академия на науките и изкуствата (МАНИ).\r\n*** След срещата с гръцкия си колега Никос Кодзиас в Скопие, министърът на външните работи на Македония Никола Димитров заяви, че двамата дипломати са обсъдили процеса за преодоляване на спора с името.\r\n„Разговаряхме как протича процесът, за методите и начините за разрешаването, но също за това какви са интересите и опасенията на двете страни по този въпрос, за да има по-голямо разбиране за това как двете страни възприемат проблема“, обясни Димитров.\r\n*** Полицията в Стокхолм започна предварително разследване за опит за убийство, след като служител на реда бе ранен при атака с хладно оръжие.\r\nИнцидентът се е случил около 10.40 часа (местно време) в четвъртък. На пресконференция полицията уточни, че нападателят е арестуван след мащабна операция. Информацията, че полицаят е нападнат с нож, не бе потвърдена, но не бе и отречена официално, подчертават от редакцията.\r\n„Можем да потвърдим, че полицейски служител е ранен. Едно лице е арестувано“, заяви говорител на правоохранителните органи.\r\n*** След срещата с македонския си колега в Скопие, първият дипломат на Атина Никос Кодзиас увери, че страната му иска „нашият мил съсед на север“ да стане член на Европейския съюз и НАТО.\r\nВ Скопие Кодзиас не пропусна да припомни, че Гърция продължава да подкрепя териториалната цялост и суверенитета на  Македония, тъй като това е важно за собствената й стабилност.\r\nПървият дипломат на Атина бе категоричен, че двете страни искат мир и времената, в които се е вярвало, че „вашата страна иска да достигне Лариса“, а „Гърция иска да ви унищожи“, са вече в миналото. \r\n„Ние сме две страни, които искат мир и въпреки че понякога имаме проблеми, трябва да кажа, че има по-лоши съседи и от нас, и вас. Историята трябва да бъде училище и ръководство за по-добро бъдеще\", подчерта гръцкият министър.\r\nСпоменавайки няколко пъти „вашата красива страна\", „нашия мил съсед на север\", Кодзиас потвори още вендъж, че Гърция е готова със своя опит да помогне на Македония за членството й в ЕС и НАТО.\r\n*** Освен усилията за изграждане на доверие, в Скопие министрите на външните работи на Македония и Гърция са обсъдили и въпроси, свързани със засилването на сътрудничеството в областта на сигурността, образованието и икономиката.\r\nНикола Димитров и Никос Кодзиас днес са обсъдили различията между Скопие и Атина в спора за името, но – както поясни македонският министър, повече са наблегнали на това какви ще са методите и условията за неговото разрешаване. \r\nНа срещата Димитров е изразил надежда, че Гърция ще признае новата реалност в Република Македония и искреното й желание за приятелство.\r\n„Очакваме и се надяваме на помощ и подкрепа в нашата европейска интеграция, и искаме да гледаме един на друг като на приятели и бъдещи съюзници“, увери Димитров. \r\nКодзиас на свой ред подчерта, че двете страни са много близки съседи, които ги свързват много неща, поради което  трябва да се продължи с изграждането на мерки за доверие и за решаване на проблемите.\r\n„Гърция подкрепя и продължава да подкрепя с всички си сили стабилността, суверенитета на тази приятелска страна. Вашата стабилност укрепва нашата стабилност и нашето развитие“, изрази увереност първият дипломат на Атина.\r\n*** В четвъртък правителството на Ирак обяви, че армията е превзела изцяло северния град Тал Афар и останалата част от провинция Ниневия, контролирани до този момент от близкоизточната радикална групировка „Ислямска държава“.\r\n„Щастието ни е пълно. Провинция Ниневия сега изцяло е в ръцете на нашите сили“, се казва в изявление от министър-председателя Хайдер ал Абади.\r\n*** Федералната служба за сигурност на Руската федерация е задържала двама мигранти от държави от Централна Азия, планирали да извършат терористични атентати в Москва и Московската област на 1 септември, първия учебен ден в страната.\r\n„Един от задържаните в навечерието на Деня на знанието…. е публикувал в интернет мрежата видеобръщение към членовете на терористичната организация „Ислямска държава“. В него той дава клетва за вярност към терористите“, се казва в съобщението от службата.\r\nВ телефона на лицето са намерени контакти на лица, свързани с джихадистите и инструкции за подготовка на терористичен атентат. Планирал е да нападне хора с хладно оръжие. \r\nВторият заподозрян е планирал да се взриви сред тълпа. При обиска на дома му е намерено самоделно взривно устройство, а също и компоненти за направата му. Самият той е признал, че планира да извърши самоубийствен атентат.\r\n*** Унгария ще поиска от Европейската комисия, да финансира половината от сумата за защита на южните граници на страната от нелегалните имигранти.Тази информация бе потвърдена от началник-щаба на Виктор Орбан Янош Лазар.\r\nТой заяви, че унгарският премиер ще пише до президента на ЕК Жан-Клод Юнкер, искайки ЕС да допринесе за защитата на границите с 400 милиона евро, които в момента плащат данъкоплатците в Унгария.\r\nЯнош Лазар добави, че Унгария „защитава всички европейски граждани от потока на нелегални мигранти“, с оградата, полицията и войниците си по границата.\r\n***Изпаренията от наводнено химическо предприятие в Тексас, са „изключително опасни“, заяви началникът на американската Федерална агенция за кризисен мениджмънт.\r\nПрез нощта имаше две експлозии в химическото предприятие, което се намира в град Кросби. Властите наредиха на живеещите в радиус от три километра граждани, да се евакуират незабавно.\r\n„Да, изпаренията са изключително опасни“, заяви Брук Лонг от агенцията.\r\n*** Великобритания и ЕС имат „напредък“ по въпроса за границата между Ирландия и Ълстър, след като бяха проведени „ползотворни“ разговори.\r\nГлавният преговарящ на ЕС Мишел Барние заяви, че макар и да няма ключов напредък по редица въпроси на третия кръг от преговорите, все пак развитието на въпроса за границата между Ирландия и Обединеното кралство е положително. \r\n„Постигнахме сериозне напредък по въпроса за Общата пътна зона на базата на гаранции от Обединеното кралство. Успяхме също така да изясним работата, която трябва да се свърши в конструктивен дух, включително сътрудничество между Севера и Юга“, заяви Барние.\r\nБританският преговарящ Дейвид Дейвис също каза, че е имало „добра дискусия“ за поддържането на отворена гранична зона между Република Ирлания и Северна Ирландия.", "date": "2017.08.31", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/31/2431109/obshtina-kavarna-za-mezhduvedomstvenite-obsazhdaniya-po-kazusa-kaliakra-dokato-ne-se-izpalnyat-iskaniyata-na-mestnite-obshtnosti-planuvanite-sreshti-se-prekratyavat.html", "text": "Днес, 31 август 2017 г., трябваше да започнат обсъжданията на междуведомствена работна група на МОСВ с подгрупи „Земеделие“ и „Акватория“, които координират прилагането на мерки по изпълнение на решението на Съда на ЕС по казуса „Калиакра“. Това съобщиха от пресцентъра на Община Каварна. В сградата на община Каварна пристигнаха освен представители на МОСВ, водени от Мирослав Калоферов, представители на МЗХ, ИБЕИ-БАН и БЗДП. \"С общо заключение, че разговорите в този формат са неконструктивни, докато не се изпълнят исканията на местните общности, плануваните срещи се прекратяват\", посочват още от Общината. \r\nНа срещата подгрупите предложиха дневен ред, който е предложен на МОСВ преди дни, както следва: \r\n-            Предоставяне от МОСВ на екологична и научна информация, която е съобразена с културни, икономически, рекреационни и социални особености, както и регионалните и местните особености, въз основа на която държавата  е направила предложение за създаване на  защитените зони ,,Белите скали“,  ,,Калиакра“ и ,,Комплекс Калиакра“, пред ЕК. \r\n-            Преразглеждане обхвата на Заповед № РД- 526 от 21 юли 2017 г. в Държавен вестник брой 61, от 28.07.2017 г. на Министъра на околната среда и водите, г-н Нено Димов. Този обхват да бъде коригиран чрез работа на терен и ползване на актуални данни от агенцията по геодезия, картография и кадастър. \r\nПодгрупите бяха категорични, че на днешната среща няма: \r\n-            Да се разглежда формулировката  за действия по работния проект на ,,Интегриран план за управление на защитени зони \"Калиакра\", \"Комплекс Калиакра\" и \"Белите скали\"; \r\n-            Да се разглежда процедурата по Наредбата за планове за управление на защитени зони; \r\n-           Да се разглежда предложения ,,Интегриран план за управление на защитени зони \"Калиакра\", \"Комплекс Калиакра\" и \"Белите скали“, тъй като все още не са извършени предхождащи процедури по реда на Наредбата за планове за управление на защитени зони, предвидени в действащото законодателство. \r\nОт друга страна на подгрупите беше предложен за подпис присъствен списък, който е за срещата на междуведомствените групи, но с изричното заглавие за разглеждане на ИПУ – Калиакра и изпълнение на решение С 141/14 на Съда на ЕС. Този документ представителите на подгрупи „Земеделие“ и „Аквакултури“ категорично отказаха да подпишат с аргументите, че: \r\n-            Това е документ с невярно съдържание, защото в него е посочено, че срещите се провеждат в МОСВ. \r\n-            Не може да се обсъждат ИПУ – Калиакра, докато не бъдат изпълнени техните искания за представяне на екологична и научна информация, която е съобразена с културни, икономически, рекреационни и социални особености, както и регионалните и местните особености. \r\nС общо заключение, че разговорите в този формат са неконструктивни докато не се изпълнят исканията на местните общности, плануваните срещи се прекратяват. \r\nКметът на Каварна обобщи, че докато не се намери начин за изпълнение на исканията на протестиращите от 4 август, не може да се премине в следващ етап на разглеждане на ИПУ - Каварна изпълнение на решение С 141/14 на Съда на ЕС.", "date": "2017.08.31", "title": "Община Каварна за междуведомствените обсъждания по казуса „Калиакра“: Докато не се изпълнят исканията на местните общности, плануваните срещи се прекратяват"}
{"url": "http://www.focus-news.net/news/2017/08/31/2431110/vazlozhena-e-izvanredna-proverka-na-prevozvacha-wizz-air-zaradi-dublirane-na-bileti.html", "text": "Възложена е извънредна проверка на превозвача „Wizz Air” заради дублиране на билети. Това обяви в Благоевград министърът на транспорта, информационните технологии и съобщенията Ивайло Московски, предаде репортер на Радио \"Фокус\" - Пирин.  Ние сме в готовност да предприемем всички необходими мерки, включително и изискване от страна на Главна дирекция \"Гражданска въздухоплавателна администрация\" на допълнителни такива проверки в страната, където е регистрирана компанията. Не е приятно да се случват тези неща, продължават втори-трети ден, но ние взехме незабавни мерки за проверка. Аз съм информиран, че резервационната система не работи както трябва и заради това се случва този овърбукинг, надявам се компанията да вземе мерки и респективно да обезщети незабавно пътниците, които са ощетени от неработещата им резервационна система, коментира Московски. При всички положения най-вероятно ще бъде поставена под някакъв мониторинг за определен период от време компанията. Надявам се да не се допускат повече такива неща, въпреки че в цял свят е факт, особено летните месеци, че има такива забавяния, добави министърът на транспорта. Той каза още, че превозвачът \"България Ер” е в четиримесечен мониторинг. \"Тогава констатирахме някои слабости в отдел „Планиране“, които компанията все незабавно мерки и си ги коригира\", отбеляза той.\r\nДумите на транспортния министър са по повод информацията, че пътници на авиокомпанията Wizz Air няколко дни остават на летище \"София\" заради продадени повече билети от местата в самолетите. От компанията излязоха с официална позиция, в която обявиха, че от началото на тази седмица полетите на Wizz Air от София до Лондон Лутън регистрират изключително нисък процент на неявили се пътници и това е довело до няколко случая на дублиране на местата, които при последваща резервация на пътниците за нов полет са започнали да се натрупват, засягайки все повече полети и пътници. От компанията заявиха,че се работи усилено, за да намери решение на проблема и да спре лавинообразния ефект. За да разреши случая, Wizz Air ще пусне допълнителен полет София – Лондон Лутън със свой резервен самолет, базиран в Будапеща. Очаква се полетът да тръгне от Летище София тази вечер в 21:30 ч. местно време. Засегнатите пътници са информирани от представителите на авиокомпанията за всички важни подробности.\r\nОт компанията посочват още, че в съответствие с международно установените стандарти в авиосектора и приложимото законодателство за защита на потребителите, Wizz Air позволява известно надвишаване на броя резервирани места (overbooking) на най-популярните маршрути, за да предостави възможност на повече пътници да пътуват и да избегне наличието на празни места, ако пътник не се появи. От Wizz Air посочват, че случаи, в които всички пътници се появяват за своя полет, са прецедент и при подобна ситуация доброволци сред пътниците получават допълнителни ползи срещу съгласието си да пътуват по-късно, или пътниците, които са се чекирали последни, се регистрират за следващ полет и се компенсират съгласно законодателството за правата на пътниците.", "date": "2017.08.31", "title": "Възложена е извънредна проверка на превозвача „Wizz Air” заради дублиране на билети"}
{"url": "http://www.focus-news.net/news/2017/08/31/2431111/predstoyashti-sabitiya-v-strana-za-1-septemvri-agentsiya-fokus.html", "text": "*** \r\nДържавният глава и върховен главнокомандващ на Въоръжените сили Румен Радев ще бъде на посещение във Военната академия „Георги Стойков Раковски“, където ще открие новата учебна година в най-старото висше военно училище у нас.  Президентът ще поднесе венец пред паметника на патрона на Академията Георги Стойков Раковски. В зала „Тържествена“ държавният глава ще приветства участниците в тържественото събрание по повод началото на учебната година. \r\n*** \r\nОт 09.00 часа ще се проведе заседание на Народното събрание. \r\n*** \r\nОт 13.00 часа в Гранитна зала на Министерския съвет ще бъдат представени мерки по изпълнение на Механизма за съвместна работа на институциите по обхващане в образователната система и предотвратяване на отпадането на деца и ученици в задължителна училищна възраст. Участие в представянето ще вземат заместник министър-председателят Томислав Дончев и министърът на образованието и науката Красимир Вълчев.\r\n*** \r\nОт 14.15 часа в Министерство на вътрешните работи министърът на вътрешните работи Валентин Радев и унгарският му колега Шандор Пинтер ще направят кратки изявления след проведена работна среща. \r\n***\r\nОт 10.00 часа в Централно управление на „Холдинг БДЖ” ЕАД изпълнителният директор на „Холдинг Български държавни железници“ ЕАД Владимир Владимиров и екипът му ще дадат брифинг на тема: „Представяне на проект за поръчка на нови мотрисни влакове”.\r\n*** \r\nОт 10.30 часа VII състав на Специализирания наказателен съд ще гледа делото срещу Румен Х., Таня Х., Наталия А. и др. за образуване и ръководене на организирана престъпна група. \r\n*** \r\nОт  11.00 часа в Националния пресклуб на БТА, Федерация \"Спорт за хора със зрителни увреждания“ ще даде пресконференция във връзка с това, че страната ни ще бъде домакин на световно първенство за хора със зрителни увреждания.\r\n***\r\nОт 12.00 часа в зала „Запад“ на Народното събрание ще се състои пресконференция на част от участниците в общоевропейското начинание „Доходен съюз“. Целта му е да бъде проведен общоевропейски референдум за еднакво заплащане на труда в страните от ЕС.\r\n*** \r\nОт 14.00 часа XI състав на Специализирания наказателен съд ще гледа делото срещу Георги С., Георги С. и Георги М. за образуване и ръководене на организирана престъпна група. \r\n*** \r\nОт 18.00 часа в галерия „Академия“  ще бъде открит третият международен фотосалон „Старт Фото 2017“. \r\n*** \r\nОт 18.00 часа в Двореца, пл. „Княз Александър І“, ще бъде открита Международна графична изложба „Един пояс, един път“. \r\n*** \r\nОт 18.00 часа в Галерия на СБХ ще бъде открита изложбата на Любомир Савинов – живопис. \r\n***\r\nОт 18.30 часа в Общинския културен институт „Надежда” оркестър „Симфониета „София” започва новия сезон с музиката на Лудвиг ван Бетовен: Симфония № 3, „Ероика” и Увертюра, арии и балетни фрагменти от операта „Рейнард Лисицата” от Кирил Ламбов. Гост - диригент ще бъде Ренат Жиганшин от Русия.\r\n*** \r\nОт 18.30 часа в галерия Арт Галерия „Ларго“ ще бъде открита самостоятелна изложба – акварел на Иван Додов „Импресии“ . От 11.30 до 14.00 часа медиите ще имат възможност да се срещнат с автора. \r\n***\r\nВ 19.00 часа на площад „Никола Вапцаров“ започва „Банско Балкан Фест“.\r\n*** \r\nОт 11.00 часа на ул. Люлин №1 заместник-министърът на регионалното развитие и благоустройството Малина Крумова ще открие първия блок в града, обновен със средства от Националната програма за енергийна ефективност на многофамилни жилищни сгради.\r\n***\r\nОт 12.00 часа в зала Заседателна на Областна администрация Варна ще се състои работна среща на вицепремиера Валери Симеонов и представители на различни институции във връзка с туристическия сезон.\r\n***\r\nОт 09.00 часа в Спортно училище – Велико Търново ще се проведе Откриване на учебната година. \r\n*** \r\nОт 10.30 часа в административната сграда на Община Велико Търново ще се проведе пресконференция по повод изпълнение на проект „FairDeal – мрежа от платформи за бърза доставка на уникални занаятчийски и фермерски продукти“.\r\n***\r\nОт 10.30 часа в Зала 302 на Общината ще се проведе пресконференция по повод изпълнение на проект „FairDeal – мрежа от платформи за бърза доставка на уникални занаятчийски и фермерски продукти“ . \r\n***\r\nОт 11.00 часа в Регионалния пресклуб на БТА ще бъде представен трансграничен проект „Възраждане на архитектурното наследство в областите Видин и Долж ”, финансиран по Програма Interreg V-A Румъния-България 2014-2020. \r\n*** \r\nОт  18.00 часа зад сградата на Регионален исторически  музей – гр. Враца стартира първи етап от проект  „_TheSpot“ (Якото място), имащ за цел да преобрази занемарени градски пространства в 10 български града.\r\n*** \r\nОт 19.00 часа на стадион „Миньор\" ще се състои мач със звездния отбор на България от Световното първенство по футбол в САЩ през 1994г.\r\n*** \r\nОт 10.00 часа в БЧК – Добрич ще се състои обучение за първа помощ на малки деца – „Изгаряния в дима“ по програма „Хелфи“. \r\n*** \r\nОт 18.30 часа в градски парк „Свети Георги“ ще се проведе инициативата „Стихове от и за парка“. \r\n*** \r\nОт 16.00 часа на площад „Защитата на Каварна“  ще бъде открит ХIV миден и рибен фест – Каварна 2017. Фестивалът ще продължи до 3 септември. \r\n***\r\nОт 10.00 часа ще бъде открита новата учебна година в Спортно училище „Васил Левски”.\r\n***\r\nОт 10.00 часа Окръжен съд - Пазарджик ще разгледа ЕЗА, издадена по отношение на 45-годишен мъж за участие в организирана престъпна група, в трафик на хора с цел сексуална експлоатация и склоняване към проституция. \r\n***\r\nОт 10.00 часа кметът на Пазарджик Тодор Попов ще открие първата учебна година в новото Спортно училище.\r\n***\r\nОт 11.00 часа в сградата на Областна администрация – Пловдив ще се проведе пресконференция във връзка със старта на проекта за създаване на Областна междуинституционална платформа „Безопасно и посещаемо училище“. \r\n***\r\nОт 11.00 часа в Малката конферентна зала в Дома на културата „Борис Христов“ ще се проведе пресконференция по повод предстоящия концерт от турнето One Love Tour в Пловдив.\r\n***\r\nОт 10.00 часа в Детския отдел на Градската библиотека ще се проведе Закриване на лятната работа с деца.\r\n*** \r\nОт 17.00 часа на пл. „Хаджи Димитър“ ще бъде даден церемониалният старт на \r\n37-ото издание на рали „Сливен“.\r\n***\r\nОт 11.00 часа в Заседателната зала на Варненския свободен университет „Черноризец Храбър“ – Филиал Смолян ще бъде дадена пресконференция във връзка с проявения интерес към новата специалност  „Данъчен и митнически контрол“. \r\n*** \r\nОт 18.30 часа в зала „Байер“ ще бъде представена фотоизложба на Калин Недков – „Невидима природа“. \r\n*** \r\nОт 10.30 часа на откритото пространство пред сградата на Районна служба „Пожарна безопасност и защита на населението“ ще се състои церемония по „Първа копка“ на строително-монтажните дейности за саниране на 6 публични сгради в общината.\r\n***\r\nОт 11.00 часа в Пресклуба на БТА ще се състои пресконференция за представяне на програмата на Първата европейска младежка олимпиада по информатика.\r\n***\r\nОт 16.00 часа в зала „Праистория” на Регионален исторически музей ще бъдат представени резултатите от археологическите проучвания на многослойното селище при град Върбица.\r\n***\r\nОт 17.30 часа във фоайето на II етаж на библиотеката ще се проведе среща разговор с представители на руската култура, инициирана в рамките на провеждащите се за 17-ти път Дни на руската култура във Варненски регион.", "date": "2017.08.31", "title": "Предстоящи събития в страна за 1 септември (Агенция „Фокус”)"}
{"url": "http://www.focus-news.net/news/2017/08/31/2431112/reuters-frans-timermans-zayavi-che-polsha-ne-spazva-varhovenstvoto-na-zakona.html", "text": "Полското правителство не е предприело мерки, за да се справи със „сериозните притеснения“, че върховенството на закона в страната, не се спазва, заяви заместник-председателят на ЕК Франс Тимерманс, цитиран от Reuters.\r\nКонсервативната и евроскептична „Партия на закона и справедливостта“ (ПЗС), която управлява Полша е в остър спор с ЕК от 2015-та година, когато избирателите й гласуват доверие да управлява страната.\r\nСпоред Брюксел, полските власти се опитват да поставят съдебната система и медиите под контрола си. Друго изключително голямо притеснение на ЕС е, че Варшава не е съгласна с политиката на ЕС относно нелегалните мигранти, които пристигат в Европа от Африка и Близкия изток.\r\nЗаместник-председателят на ЕК Франс Тимерманс заяви, че Варшава остава непреклонна в позициите си. \r\nАгенция „Фокус“ припомня, че ЕС може да активизира чл.7, според който Полша може да загуби правото си на глас в съюза, заради несъгласието си с позициите и исканията на Брюксел.\r\nПолският външен министър Витолд Вашчиковски заяви, че Франс Тимерманс е „отишъл твърде далеч“. \r\n„Той реши да надхвърли прерогативите си на международен представител, на международен бюрократ от една европейска институция, като започне политическо действие срещу Полша. Все още се надяваме, че рано или късно ще има възможност за диалог относно реалните проблеми, а не само върховенството на закона в Полша“, заяви полският министър.  Симеон Миланов", "date": "2017.08.31", "title": "Reuters: Франс Тимерманс заяви, че Полша не спазва върховенството на закона"}
{"url": "http://www.focus-news.net/news/2017/08/31/2431113/tsvyatko-istiliyanov-kmet-na-selo-krasnovo-lokaliziran-e-pozharat-unishtozhil-nad-100-dekara-borova-gora-okolo-seloto.html", "text": "Локализиран е пожарът, унищожил над 100 декара борова гора около село Красново. Това съобщи за Радио „Фокус“-Пловдив кметът на селото Цвятко Истилянов. По думите му се е наложило гасителните действия да се извършват с хелокоптер, защото местността е труднодостъпна. „Огънят е локализиран от всички страни, няма опасност за населените места, коментира още кметът на Красново.\r\nКристиян ГАРОВ", "date": "2017.08.31", "title": "Цвятко Истилиянов, кмет на село Красново: Локализиран е пожарът, унищожил над 100 декара борова гора около селото"}
{"url": "http://www.focus-news.net/news/2017/08/31/2431114/ministar-nikolay-nankov-patishtata-ne-pravyat-biznes-no-sa-predpostavka-za-nego.html", "text": "Пътищата не правят бизнес, но са предпоставка за него. Това каза по време на символична първа копка за строителството на лот 3.1 от автомагистрала „Струма“ министърът на регионалното развитие и благоустройството Николай Нанков, предаде репортер на Радио „Фокус“-Пирин. „Те създават условия за инвестиции и подобряват икономическата среда“, посочи министър Нанков. По думите му реализацията на големи инфраструктурни проекти, освен надежди, поражда и големи спорове и страхове. Той даде пример със строителството на автомагистрала „Струма“ в Кресненското дефиле, където еколозите поставят като задача номер едно опазването на природата и биоразнообразието, и различни други интереси. „Нашата задача е да намерим баланса между тези интереси и да вземем държавническо решение. От една страна - да не загубим европейското финансиране, защото, ако до май-юни 2019 г. няма строително решение, ще трябва да довършим магистралата с пари от бюджета, или да връщаме получените средства за изградените отсечки“, каза още Николай Нанков.\r\nЛора КАЛЧЕВА", "date": "2017.08.31", "title": "Министър Николай Нанков: Пътищата не правят бизнес, но са предпоставка за него"}
{"url": "http://www.focus-news.net/news/2017/08/31/2431115/shumen-400-protokola-sa-sastaveni-za-shteti-po-zemedelskite-kulturi-v-oblastta-vsledstvie-na-gradushki.html", "text": "400 протокола са съставени за щети по земеделските култури в Шуменска област вследствие на градушки. Това съобщиха за Радио „Фокус“-Шумен от Областната дирекция „Земеделие“. 157 от тях са за 100% унищожени култури на 88 стопани. Най-много са напълно пропадналите площи с маслодаен слънчоглед в областта - 13 737 дка, основно в общините Хитрино, Шумен и селата Деница, Капитан Петко и Боян от община Венец. Напълно унищожена е пшеницата на площи от 6 565 дка. Има щети по посеви с ечемик, рапица, нахут, соя, леща, царевица, а в община Шумен - и по реколта от сини сливи, кайсии, орехи, бадеми. Има и около 40 000 дка частично пострадали земеделски посеви - предимно слънчоглед, царевица и пшеница.\r\nИвелина ИВАНОВА", "date": "2017.08.31", "title": "Шумен: 400 протокола са съставени за щети по земеделските култури в областта вследствие на градушки"}
{"url": "http://www.focus-news.net/news/2017/08/31/2431116/radio-poland-polskiyat-vanshen-ministar-zayavi-che-ima-po-nalezhashti-vaprosi-otkolkoto-namesata-na-edna-evropeyska-strana-vav-vatreshnite-raboti-na-druga.html", "text": "Полският външен министър Витолд Вашчиковски заяви, че заместник-председателят на ЕК Франс Тимерманс е бил поканен във Варшава, за да се продължи диалога в спора между ЕС и Полша, но вместо това европейският политик е предпочел да „участва в политически демонстрации“, предава Радио „Полша“ .\r\n„Преди няколко седмици Тимерманс публично обяви на пресконференция, че личната му амбиция и мисия, е да следи Полша. Следователно аз мисля, че той е решил да отиде отвъд прерогативите си като международен представител“, заяви Вашчиковски.\r\nСпоред полският външен министър, пред ЕС има важни въпроси като бъдещата форма на съюза, Брекзит и различни вътрешни проблеми.\r\n„Това са истинските въпроси, на които трябва да се фокусираме, вместо намесата в политическата ситуация на една европейска страна в друга“, заяви Вашчиковски. Симеон Миланов", "date": "2017.08.31", "title": "Radio Poland: Полският външен министър заяви, че има по-належащи въпроси, отколкото намесата на една европейска страна във вътрешните работи на друга"}
{"url": "http://www.focus-news.net/news/2017/08/31/2431117/ministerstvo-na-finansite-ochakva-nad-2-mlrd-lv-izlishak-po-konsolidiranata-fiskalna-programa-kam-avgust-2017-g.html", "text": "На база на предварителни данни и оценки се очаква салдото по консолидираната фискална програма (КФП) на касова основа към август 2017 г. да бъде положително в размер на 2.1568 млрд. лв. (2,2 % от прогнозния БВП). Това съобщиха от пресцентъра на Министерството на финансите. В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните (вкл. осигурителните) приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007–2013 година.\r\nОсновни параметри по КФП на база предварителни данни и оценки:\r\nПриходите и помощите по КФП към август 2017 г. се очаква да бъдат в размер на 23.3127 млрд. лв. (65,8 % от годишния разчет). Изпълнението на данъчните и неданъчните приходи се очаква да бъде 68,1 % от разчета за годината, като съпоставени със същия период на предходната година нарастват с 1.5251 млрд. лв. (7,3 %). Постъпленията от помощи към края на месец август са по-ниски спрямо същия период на 2016 г., като изпълнението спрямо годишните разчети за 2017 г. се очаква да бъде 37,4 %.   \r\nРазходите по консолидираната фискална програма (вкл. вноската на Република България в бюджета на ЕС) към август 2017 г. се очаква да бъдат в размер на 21.1559 млрд. лв., което е 57,5 % от годишния разчет. Разходите за същия период на миналата година са в размер на 19.6981 млрд. лева. Нарастването на разходите спрямо края на месец август 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г. и юли 2017 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година. \r\nЧастта от вноската на Република България в бюджета на ЕС, изплатена  към 31 август 2017 г. от централния бюджет, възлиза на 607.4 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 г. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет ще бъдат публикувани на интернет страницата на Министерството на финансите в края на месец септември 2017 година.", "date": "2017.08.31", "title": "Министерство на финансите очаква над 2 млрд. лв. излишък по консолидираната фискална програма към август 2017 г."}
{"url": "http://www.focus-news.net/news/2017/08/31/2431118/reuters-sin-feynprizovaha-irlandiya-da-blokira-pregovorite-za-badeshtite-otnoshenie-mezhdu-es-i-velikobritaniya.html", "text": "Партията на ирландските националисти и републиканци от Северна Ирландия „Син Фейн“ призова Ирландия да блокира преговорите за бъдещите отношения между ЕС и Великобритания, предава Reuters.  Според тях, няма достатъчно напредък по въпроса за британско-ирландската граница след Брекзит, което налага такъв ход от страна на Дъблин.\r\nОт Брюксел заявиха, че преговори за бъдещите отношения с Британия може да има само, след като всички 27 страни от ЕС са доволни от „напредъка“ по три въпроса – правата на европейските граждани, финансовия въпрос и Северна Ирландия.\r\n„Син Фейн“ призоваха Северна Ирландия, която е провинция на британската корона от средните векове, да получи специален статут в ЕС, за да запази важните си финансови връзки с континента.\r\nСпоред  юнионистите (привържениците на оставането на Северна Ирландия във Великобритания), това ще създаде бариери за търговията между Северна Ирландия и останалата част от Обединеното кралство. Симеон Миланов", "date": "2017.08.31", "title": "Reuters: „Син Фейн“призоваха Ирландия да блокира преговорите за бъдещите отношение между ЕС и Великобритания"}
{"url": "http://www.focus-news.net/news/2017/08/31/2431119/aktsenti-v-sutreshniya-blok-dobro-utro-balgariya-na-radio-fokus-na-1-septemvri.html", "text": "Военна академия „Георги Стойков Раковски“ открива своята учебна година на 1 септември. По темата наш гост ще бъде генерал-майор Груди Ангелов, началник на Военната академия. \r\nЗапочва новия политически сезон за парламента. Какви ще са приоритетите, целите и важните законопроекти за народните представители от ГЕРБ?  Това ще коментираме със зам.-председателя на Народното събрание Цвета Караянчева. \r\nЗа славните боеве от Тутраканската епопея и за отбелязването на годишнината от събитието в Община Тутракан, в минутите до 10.00 часа наш гост ще бъде кмета на Тутракан Димитър Стефанов. \r\nНа 1 септември отбелязваме и деня на Свети Симеон. Манастирът \"Св. Симеон Стълпник и Св. Петка Търновска\" в село Огняново край град Елин Пелин има славна история. За нея и за това как се издържа манастирът ще научим от Сестра Серафима, а с нея разговаря колегата от Агенция \"Фокус\" Деница Китанова.\r\nТези и още теми - в сутрешния блок „Добро утро, България“ на Радио „Фокус“, от 06.00 до 10.00, с водещ  Деница Узунова.", "date": "2017.08.31", "title": "Акценти в сутрешния блок „Добро утро, България“ на Радио „Фокус“ на 1 септември"}
{"url": "http://www.focus-news.net/news/2017/08/31/2431120/afp-v-atlanticheskiya-okean-se-obrazuva-uragan-vtora-stepen.html", "text": "Ураганът „Ирма“, който е втора степен се формира в източните части на Атлантическия океан само дни, след като „Харви“ предизвика огромни щети в Тексас, предава AFP.\r\nУраганът „Ирма“ се формира в свободните води край западните брегове на Африка. \r\n„Предвижда се, че „Ирма“ ще стане силен ураган до довечера. Очаква се той да бъде изключително опасен ураган през следващите няколко дни“, обявиха от базирания в Маями Национален център за ураганите. Симеон Миланов", "date": "2017.08.31", "title": "AFP: В Атлантическия океан се образува ураган втора степен"}
{"url": "http://www.focus-news.net/news/2017/08/31/2431121/montana-50-godishniyat-traktorist-ot-s-barziya-padnal-v-dere-pri-izvlichane-na-trupi-e-pochinal-v-bolnitsata.html", "text": "50-годишният тракторист от с. Бързия, паднал в дере при извличане на трупи, е починал в болницата. Това съобщиха за Радио „Фокус“ – Видин от МБАЛ-Монтана. Мъжът бе транспортиран в болницата около 10.00 вчера. Той е настанен в болницата с ампутирана дясна ръка, счупен крак и множество гръдни травми. Въпреки усилията на лекарите днес мъжът е починал.Радио „Фокус“ припомня:\r\nНа 30 август, в 09.00 часа, на горски път в местността „Берберска чука“ в землището на с. Бързия, в дърводобивен отдел на университетското опитно горско стопанство “Петрохан“, 50-годишен жител на с. Бързия е управляваl трактор за теглене на трупи. При маневра на заден ход той е загубил контрол над машината, която е паднала в дере и се е преобърнала няколко пъти. При движението надолу мъжът е изпаднал от кабината на трактора и е намерен на около 200 метра от горския път, с откъсната от раменната става ръка.\r\nАнна ЛОЗАНОВА", "date": "2017.08.31", "title": "Монтана: 50-годишният тракторист от с. Бързия, паднал в дере при извличане на трупи, е починал в болницата"}
{"url": "http://www.focus-news.net/news/2017/08/31/2431122/vitsepremierat-ekaterina-zaharieva-v-cherna-gora-ubedena-sam-che-s-tempovete-s-koito-se-razvivate-evropeyskata-vi-perspektiva-e-mnogo-yasna.html", "text": "Европейската перспектива пред Черна гора, НАТО, бъдещето на ЕС и предстоящото Българско председателство на Съвета на ЕС са част от акцентите в интервю, което заместник министър-председателят по правосъдната реформа и министър на външните работи Екатерина Захариева даде за Радио и телевизия „Черна гора“.  „Убедена съм, че с темповете, с които се развивате европейската ви перспектива е много ясна“, заявява в интервюто Захариева. „Неизменната външна политика на България - това е всички държави от Западните Балкани, когато са готови, да станат членове на ЕС“, допълва тя пред черногорската радио и телевизия.\r\nПосещението е част от балканската обиколка на дипломат № 1. Преди Черна гора вицепремиерът Захариева посети Република Сърбия, Република Албания, Република Македония, Румъния и Босна и Херцеговина.", "date": "2017.08.31", "title": "Вицепремиерът Екатерина Захариева в Черна гора: Убедена съм, че с темповете, с които се развивате европейската ви перспектива е много ясна"}
{"url": "http://www.focus-news.net/news/2017/08/31/2431123/afp-liderat-na-hizbulalichno-se-e-konsultiral-s-bashar-asad-za-primirieto-s-islyamska-darzhava.html", "text": "Лидерът на шиитската групировка „Хизбула“ Хасан Насрала, който се крие от десетилетие, е пътувал до Дамаск, за да потърси одобрението на президента Башар Асад относно плана за евакуация на бойците на „Ислямска държава“ от сирийско-ливанската граница, предава AFP.\r\n„Лично отидох в Дамаск, за да се видя с президента Башар ал Асад“, заяви Хасан Насрала пред поддръжниците си в телевизионна реч.\r\nАгенция „Фокус“ припомня, че стотици бойци на „Ислямска държава“ и цивилни бяха евакуирани от сирийско-ливанския граничен регион, след като терористите постигнаха примирие с „Хизбула“, Сирия и Ливан. Симеон Миланов", "date": "2017.08.31", "title": "AFP: Лидерът на „Хизбула“лично се е консултирал с Башар Асад за примирието с „Ислямска държава“"}
{"url": "http://www.focus-news.net/news/2017/08/31/2431124/yambol-v-grada-shte-se-provede-kontsert-s-nay-velikite-hitove-na-diyp-parpal-s-legendarniya-barabanist-na-grupata-ian-peys.html", "text": "Уникално музикално събитие предстои в Ямбол на 28 октомври 2017 г. Това съобщиха от пресцентъра на Община Ямбол. За първи и единствен път на българска сцена ще прозвучат всички най-големи хитове на пионерите на хард-рока „Дийп Пърпъл“. Със специалния проект се е ангажирал лично легендарният барабанист и съосновател на групата Иън Пейс. Изявата му в Ямбол е едно от малкото изключения в програмата на Пейс по време на продължаващото прощално турне на групата \"The Long Goodbye\". Тази пролет „Дийп Пърпъл“ взривиха „Арена Армеец“ с концерт, представящ най-вече парчета от последния им албум „inFinitе“. Сега, в Ямбол, феновете на култовата група имат възможност да чуят всички големи хитове от „златната ера“ на Пърпъл  (70-те и 80-те години). Highway Star от мега-албума Machine Head от 1972 г. е една от супер-изненадите, подготвени за феновете. Следват Child in Time (Deep Purple in Rock `70), Stormbringer от едноименния албум (1974), Burn и Mistreated (Burn `74), You Keep on Moving от албума Come Taste the Band `75 и надъханата балада Sometimes I Feel Like Screaming (Purpendicular от 1995 г.). Разбира се, няма да бъдат пропуснати и други класики като Black Night, Bloodsucker, Smoke on the Water, Fireball и още велики песни, белязали историята на рока. \r\nВ проекта „Deep Purple's night“ в Ямбол Иън Пейс залага на партньорството на „Sainted Sinners“ с вокал Дейвид Рийс (бивш вокалист на Accept), Франк Пане - китаристът на Bonfire, Алесандро Дел Векио (клавишни) и др. световни рок музиканти.\r\nКонцертът ще се проведе в Спортна зала „Диана“ в Ямбол, с начален час 20.00. Входът е с билети на стойност от по 20, 25 и 30 лв. за седящи места в различните сектори и по 40 лв. за фен-зоната пред сцената. Билетите влизат в продажба от 4 септември и могат да бъдат закупени от мрежата на Eventim и на касата на Община Ямбол. \r\nОрганизатор на събитието е „Star Productions“. Проектът „Deep Purple's night“ се реализира с подкрепата на община Ямбол.\r\nИън Пейс (в Топ 20 на най-великите дръмъри на всички времена) е поредната рок легенда, която идва за концерт в Ямбол през 2017. Само преди два месеца Ямбол отново събра хиляди фенове на рока с безплатните концерти на Боби Кимбъл (ТОТО) и „Voices of Rainbow“ – Греъм Бонит и Дуги Уайт.", "date": "2017.08.31", "title": "Ямбол: В града ще се проведе концерт с най-великите хитове на Дийп Пърпъл с легендарния барабанист на групата Иън Пейс"}
{"url": "http://www.focus-news.net/news/2017/08/31/2431125/rumyana-glavcheva-seizmolog-umereno-zemetresenie-e-registrirano-v-yuzhen-iran.html", "text": "Тази сутрин в 6 часа, време отчетено в Техеран, в южна планинска област на Иран на около 1300 км юг-югоизточно от Техеран, е регистрирано земетресение с магнитуд 5.2; оценките са наравени в Европейския сеизмологичен център и Американската геоложка служба. Десет чáса по-късно в пресата все още няма яснота за повреди и жертви. Епицентърът е локализиран на 85 километра северно от град Минаб (около 77 хил. ж.) и стотина километра от Бандар Аббас (450 хил.ж.), столица на провинция Хормозган и пристанищен град на юга; пристанището има ключова позиция за пролива Хормуз между заливите Персийски и Омански, както и  за търговията с Индия. Районът, засегнат с максимална интензивност на сътресенията, е с бедни селца.  Макар и рядко населен, той трябва да е понесъл сериозни щети, поради лошото качество на строителния материал. Жителите в епицентралния район са предупредени да очакват афтершокове и да се подчиняват на инструкциите на местните власти. Напомнено е на гражданите по време на нов трус (1) ако са в сграда, да застават на място защитено от падащи предмети и части от сградата (например под солидна маса), да избягват близост до прозорци и да не напускат сградата, освен ако има непосредствена опасност или са на партерен етаж и (2) ако са на открито, да застават далеч от високи сгради, електрически проводници и улични лампи. Към епицентралната област са изпратени аварийно-спасителни команди.\r\nПо данни на Иранския сеизмологичен център, след земетресението с магнитуд 5.2 са регистрирани 21 труса с магнитуд по-голям от 2. Афтершокът с максимална сила – магнитуд 4.4 по оценка на Европейския център – следва след час и четиридесет минути. Сред регистрираните вторични трусове 9 са с магнитуди между 3 и 3.4. Приложената илюстрация документира сеизмичната активност от последните 13 часа; основният трус е в югоизточния край на епицентралната съвкупност. Сеизмогенезисът в активирания район е свързан с взаимодействието между Арабската и Евроазийската плоча. На 26 декември 2003 година стана земетресение с магнитуд 6.6 и епицентър на 200 км в североизточна посока в съседната провинция Керман. То унищожи историческия град Бам и причини смъртта на 26 хиляди души.Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2017.08.31", "title": "Румяна Главчева, сеизмолог: Умерено земетресение е регистрирано в Южен Иран"}
{"url": "http://www.focus-news.net/news/2017/08/31/2431126/veliko-tarnovo-blizo-15-mln-lv-sa-prihodite-ot-noshtuvki-v-oblastta-samo-za-yuni-nablyudava-se-uvelichenie-s-24-spryamo-sashtiya-mesets-na-2016-g.html", "text": "1 430 600 лв. са приходите от нощувки във Великотърновска област само за месец юни. Те се увеличават с 24%, спрямо същия месец на 2016 година. Това съобщиха за Радио „Фокус“ – Велико Търново от Териториално статистическо бюро – Север , Отдел „Статистически изследвания – Велико Търново“. Постъпленията от чужденци са с над 40% повече, а тези от български граждани - с 15 % повече, в сравнение с миналата година. Най-голяма част от тях идват от нощувки в местата за настаняване с 1 и 2 звезди, въпреки, че там цените са най-ниски. \r\n„Пренощувалите лица в местата за настаняване в областта през юни 2017 г. нарастват с 20% в сравнение със същия месец на 2016 година и достигат 23 745. От всички пренощували лица 65% са българи. Пренощувалите чужденци са 8 409, от които най-много са румънците“, показва още статистиката. Общата заетост на леглата в местата за настаняване през юни 2017 г. в област Велико Търново е 26%. Тук също се наблюдава нарастване - с 5 процентни пункта.\r\nЛуиза ТРАНЧЕВА", "date": "2017.08.31", "title": "Велико Търново: Близо 1,5 млн. лв. са приходите от нощувки в областта само за юни, наблюдава се увеличение с 24%, спрямо същия месец на 2016 г"}
{"url": "http://www.focus-news.net/news/2017/08/31/2431127/sofiya-vavezhda-se-organizatsiya-na-dvizhenieto-po-bul-asen-yordanov.html", "text": "Въвежда се организация на движението по бул. “Асен Йорданов“ в София. Това съобщиха от пресцентъра на Столична община. До 24.00 ч. на 30 септември 2017 г. се забранява влизането на пътни превозни средства по дясната пътна лента от пътното платно на бул. “Асен Йорданов“ в участъка от 100 метра от бул. “Проф. Цв. Лазаров“ в посока бул. “Шипченски проход“ и по дясната пътна лента от пътното платно на бул. “Проф. Цветан Лазаров“ в участъка от 50 м от бул.“Асен Йорданов“ в посока ВТУ „Тодор Каблешков“. \r\nЗа същия период временно се измества тролейбусна спирка по маршрута на тролейбусни линии №4 и №11 с код 0371 на бул. “Проф. Цветан Лазаров“ със 100 м в посока „Шипченски проход“.", "date": "2017.08.31", "title": "София: Въвежда се организация на движението по бул. “Асен Йорданов“"}
{"url": "http://www.focus-news.net/news/2017/08/31/2431128/api-dvizhenieto-po-pat-i-5-kardzhali-makaza-se-izvarshva-v-edna-lenta-v-chertite-na-grad-kardzhali-v-posoka-makaza-poradi-katastrofa.html", "text": "Движението по път I-5 Кърджали-Маказа се извършва  в една лента в чертите на град Кърджали в посока Маказа, поради катастрофа. Това съобщиха от пресцентъра на Агенция \"Пътна инфраструктура\" (АПИ). „Пътна полиция“ регулира движението.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.31", "title": "АПИ: Движението по път I-5 Кърджали-Маказа се извършва  в една лента в чертите на град Кърджали в посока Маказа, поради катастрофа"}
{"url": "http://www.focus-news.net/news/2017/08/31/2431129/tass-sasht-poiskaha-rusiya-da-zakrie-generalnoto-si-konsulstvo-v-san-frantsisko.html", "text": "САЩ поискаха Русия да закрие генералното си консулство в Сан Франциско, предава ТАСС. Държавният департамент на САЩ иска Русия да закрие до 2-ри септември по един дипломатически обект във Вашингтон и Ню Йорк.\r\nОт Държавния департамент заявиха, че Вашингтон е изпълнил исканията на Москва да се намали числеността на американския дипломатически персонал в Русия. Симеон Миланов", "date": "2017.08.31", "title": "ТАСС: САЩ поискаха Русия да закрие генералното си консулство в Сан Франциско"}
{"url": "http://www.focus-news.net/news/2017/08/31/2431130/reuters-amerikanskoto-pravitelstvo-mozhe-da-predostavi-do-80-miliarda-dolara-pomoshti-za-zhertvite-na-harvi.html", "text": "Американското правителство може да предостави до 80 милиарда долара за жертвите на урагана „Харви“, предава Reuters. Това бе заявено от тексаския депутат Пит Сешънс.\r\n„Хората мислят, че федералното правителство ще плати. В действителност ще платят 60,70,80 милиарда долара, а щетите са за 1 трилион долара“, заяви Сешънс. Той не уточни какво има предвид под 1 трилион щети. Симеон Миланов", "date": "2017.08.31", "title": "Reuters: Американското правителство може да предостави до 80 милиарда долара помощи за жертвите на „Харви“"}
{"url": "http://www.focus-news.net/news/2017/08/31/2431131/naharnet-velikobritaniya-obeshta-da-prodalzhi-s-pomoshtta-za-armiyata-na-livan-no-izrazi-sazhalenie-che-boytsite-na-islyamska-darzhavasa-otstapili-v-siriya.html", "text": "Британският шарже д’афер в Ливан поздрави Въоръжените сили на страната за успешната операция по сирийско-ливанската граница, предава ливанската медия Naharnet. Той обяви, че Великобритания остава ангажирана с „подкрепата за Въоръжените сили на Ливан“.\r\n„Поздравявам Ливанската армия за военния успех в операцията. Това бе комплексна, опасна, но успешна операция, в която Ливанската армия демонстрира отново, че е единственият легитимен, ефективен и способен защитник на сигурността на страната“, заяви дипломатът Бен Уастнейдж.\r\n„Съжалявам, че Даеш успяха да отстъпят в Сирия и приветствам действията на международната коалиция, която се опитва да предотврати това“, заяви той за въздушните удари на коалиционните сили срещу бойците на „Ислямска държава“, които започнаха отстъпление към Сирия по споразумението си с Ливан.Симеон Миланов", "date": "2017.08.31", "title": "Naharnet: Великобритания обеща да продължи с помощта за армията на Ливан, но изрази съжаление, че бойците на „Ислямска държава“са отстъпили в Сирия"}
{"url": "http://www.focus-news.net/news/2017/08/31/2431132/varna-v-byuroto-po-truda-v-grada-zapochva-priem-na-zayavleniya-ot-rabotodateli-po-programi-i-nasarchitelni-merki-za-zaetost-na-bezrabotni.html", "text": "От 1 септември Агенция по заетостта стартира процедура за кандидатстване на работодатели по програми и насърчителни мерки за обучение и заетост по Закона за насърчаване на заетостта. Това съобщиха за Радио „Фокус“ – Варна от Дирекция „Регионална служба по заетостта“ – Варна. От преференциите могат да се възползват работодателите, които разкриват работни места и наемат безработни лица, включително от уязвимите групи на пазара на труда, по насърчителни мерки за заетост по Закона за насърчаване на заетостта, както и продължително безработни лица по Програма за обучение и заетост на продължително безработни лица. Работодателите могат да подават заявки за свободни работни места и необходимите документи в периода от 1 до 12 септември 2017 г., включително.\r\nДирекция „Бюро по труда“ – Варна уведомява работодателите от общините Варна, Аксаково и Белослав, че разполага с финансови средства за сключване на договори за ползване на програми и насърчителни мерки за заетост и обучение по Закона за насърчаване на заетостта. По три мерки за насърчаване на работодателите, които разкриват работни места и наемат безработни лица, има осигурени средства. 1877 лева са осигурени за наемането на безработни лица на първите пет работни места, разкрити от работодатели- микропредприятия. 2292 лева са осигурени за работодатели, които ще наемат безработни лица с трайни увреждания, а 801 лева – за свободни места за безработни лица-самотни родители (осиновители) и/или майки (осиновителки) с деца до 5-годишна възраст.\r\nОпределеният за всяка Дирекция „Бюро по труда” от регион Варна размер на финансовите средства за сключване на договори по настоящата процедура е публикуван на официалния сайт на Агенция по заетостта в рубрика „Обяви за финансиране по региони”.\r\nМарияна ВАЛЕНТИНОВА", "date": "2017.08.31", "title": "Варна: В Бюрото по труда в града започва прием на заявления от работодатели по програми и насърчителни мерки за заетост на безработни"}
{"url": "http://www.focus-news.net/news/2017/08/31/2431133/kardzhali-35-godishen-mazh-e-postradal-pri-katastrofa-na-bul-belomorski-v-grada.html", "text": "35-годишен мъж е пострадал при катастрофа в града. Това съобщиха за Агенция „Фокус“ от ОДМВР-Кърджали. Сигналът за инцидента е подаден в 18.50 часа. Микробус, с 35-годишен водач, се е ударил в дърво на бул. „Беломорски“ в посока Маказа. Водачът е откаран за преглед. По първоначални данни е пострадал леко. На мястото на инцидента се извършва оглед.\r\nМариела РУСЕВА", "date": "2017.08.31", "title": "Кърджали: 35-годишен мъж е пострадал при катастрофа на бул. „Беломорски“ в града"}
{"url": "http://www.focus-news.net/news/2017/08/31/2431134/24-vesti-makedoniya-goran-gruevski-nyakolko-pati-e-vlizal-v-sarbiya-i-balgariya-s-falshiva-identichnost.html", "text": "Бившият началник на пето управление на македонското УБК (Управление за сигурност и контраразузнаване) Горан Груевски, е напускал и влизал в Македония няколко пъти с фалшива идентичност, преди да получи присъда от съда, предава македонският телевизионен канал „24 “.\r\nТой е пътувал с тайна идентичност само няколко дена преди македонският Върховен съд да потвърди, че разузнавачът влиза в затвора. Според информатори на телевизията, Горан Груевски е влизал пет пъти в Сърбия и България с името Владимир Варелов. \r\nВътрешният министър на Македония Оливер Спасовски заяви, че с оглед на разследването, властите не могат да потвърдят или отхвърлят тази информация.  Симеон Миланов", "date": "2017.08.31", "title": "24 Вести (Македония): Горан Груевски няколко пъти е влизал в Сърбия и България с фалшива идентичност"}
{"url": "http://www.focus-news.net/news/2017/08/31/2431135/zhelyo-boychev-bednostta-i-preodolyavaneto-na-neravenstvata-ostavat-prioritet-v-rabotata-na-bsp.html", "text": "Бедността и преодоляването на огромните неравенства в българското общество остават основни приоритети в работата на БСП и през този политически сезон. Това каза във вечерния блок „Това е България“ на Радио „Фокус“ Жельо Бойчев, зам.-председател на ПГ на \"БСП за България\". Той допълни, че фокусът ще бъде насочен и към стимулиране на икономическия растеж, подкрепа на българските предприемачи и надграждане на образователната система. \r\n„Няма как да си затваряме очите. Вижте случая и от днес. Един фрапиращ случай с черно-белите учебници. Трудно ми е да характеризирам докъде сме стигнали. Как може да се помисли дори, че може да бъде предложено на български деца – едното да чете от черно-бял учебник, другото да разлиства уроците от цветен. Това изразява тази политика на мнозинството в момента. Тази сегрегация в българското общество, че ако имаш пари - няма да имаш проблеми, ако ги нямаш, се оправяй сам. Следващото нещо, което предстои да ни сервират, е демонополизация на НЗОК. Там очаквайте същото! Ще се осигурявате според това какви пари ще има НЗОК за по-богати и съответно - за по-бедни. Ще се получават здравните услуги от тук нататък според това какви доходи имате. Фундаментални принципи в българското общество се погазват и очаквайте много категорична реакция от БСП“, подчерта Жельо Бойчев.\r\nВъв връзка с проекта на БСП за антикорупционен закон и серията от срещи, които левицата провежда, той подчерта, че левицата е отворена към нови предложения, като целта е да се изработи закон, който да бъде работещ и в услуга на обществото.", "date": "2017.08.31", "title": "Жельо Бойчев: Бедността и преодоляването на неравенствата остават приоритет в работата на БСП"}
{"url": "http://www.focus-news.net/news/2017/08/31/2431136/nimh-utre-shte-bade-slanchevo-maksimalnite-temperaturi-shte-sa-predimno-mezhdu-30-i-35.html", "text": "През нощта ще бъде ясно и почти тихо. Утре ще бъде слънчево, след обяд - и горещо. Това съобщи за Агенция „Фокус“ Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). В източните райони ще духа слаб южен вятър. Максималните температури ще са предимно между 30° и 35°, по-ниски ще са по морския бряг.  \r\nПо Черноморието ще бъде слънчево и ще духа слаб вятър от южната четвърт. Максималните температури ще са между 24° и 27°. Температурата на морската вода е 23-24°. Вълнението на морето ще бъде 1-2 бала, вечерта на места до 3 бала.\r\nНад планините ще бъде слънчево. Ще духа слаб северозападен вятър. През деня ще е топло с максимална температура на височина 1200 метра – около 23°, на 2000 метра – около 16°.\r\nАтмосферното налягане ще се понижава и в края на деня вече ще е по-ниско от средното за септември.\r\nПрез почивните дни също ще преобладава слънчево време, но в следобедните часове над западната половина от страната ще има и временни увеличения на облачността, по-значителни в неделя, когато на места ще превали. Вятърът ще се ориентира от юг-югоизток, в неделя в Източна България ще се усили. Максималните температури ще са между 30° и 35°. През нощта срещу понеделник на места, главно в западната половина от страната ще превали и прегърми. Вятърът ще се ориентира от запад-северозапад и ще се усили. С него ще проникне малко по-хладен въздух и в понеделник дневните температури ще се понижат и в повечето райони ще са под 30°. Ще бъде ветровито, с променлива облачност, сутринта все още на места в Северна България ще има превалявания.", "date": "2017.08.31", "title": "НИМХ: Утре ще бъде слънчево, максималните температури ще са предимно между 30° и 35°"}
{"url": "http://www.focus-news.net/news/2017/08/31/2431137/sofiya-dvizhenieto-vremenno-e-bilo-ottsepeno-v-otsechka-ot-patya-za-selo-german-poradi-razpilyan-tovar-ot-kamion-obsluzhvasht-filmova-produktsiya.html", "text": "Служители на „Пътна полиция“ временно отцепиха движението в отсечка от пътя за село Герман. Това съобщиха от пресцентъра на МВР. Около 18.00 часа, пътни полицаи забелязали, че камион, обслужващ филмова продукция, разпилява част от превозвания товар, за който е установено, че са неистински доларови банкноти. Униформените предприели незабавни действия за отцепване на района с оглед безопасността на преминаващите. След почистване на пътното платно, към 19.30 часа движението е възстановено.", "date": "2017.08.31", "title": "София: Движението временно е било отцепено в отсечка от пътя за село Герман, поради разпилян товар от камион, обслужващ филмова продукция"}
{"url": "http://www.focus-news.net/news/2017/08/31/2431138/the-times-of-israel-generalniyat-sekretar-na-oon-i-amerikanskiyat-diplomat-dzheysan-griynblat-imat-razlichavashti-se-vizhdaniya-za-izraelsko-palestinskiya-miren-protses.html", "text": "Генералният секретар на ООН Антонио Гутереш и специалният пратеник на Доналд Тръмп Джейсън Грийнблат изразиха различни виждания за израелско-палестинския мирен процес, предава The Times of Israel .\r\nАнтонио Гутереш изрази традиционните възгледи на част от международната общност, която иска „разрешение на базата на принципа за две държави, което ще прекрати окупацията“.\r\nАмериканският дипломат Джейсън Грийнблат от своя страна каза, че всички трябва да се фокусират върху сближаването на двете страни.\r\nДвамата посетиха офиса на израелския премиер, президентския комплекс в Рамалах, както и домовете на израелците, които живеят близо до Ивицата Газа. \r\nГутереш призова незабавно за мир, докато Грийнблат заяви, че двете общества трябва да се помирят и сближат, за да може да има истински мир.\r\nГенералният секретар на ООН подчерта, че израелските заселнически поселища са „нелегални според международното право“ и изрази подкрепата си за помирение между „Хамас“ и „Фатах“. Той призова и за прекратяване на израелската блокада срещу Газа. Симеон Миланов", "date": "2017.08.31", "title": "The Times of Israel:  Генералният секретар на ООН и американският дипломат Джейсън Грийнблат имат различаващи се виждания за израелско-палестинския мирен процес"}
{"url": "http://www.focus-news.net/news/2017/08/31/2431139/afp-sergey-lavrov-izrazi-sazhalenie-che-sasht-zatvaryat-ruskoto-konsulstvo-v-san-frantsisko.html", "text": "Руският външен министър Сергей Лавров изрази „съжалението си от ескалацията на напрежението“, след като САЩ наредиха на Русия да затвори консулството си в Сан Франциско, предава AFP. Американският държавен секретар се обади по-рано на Лавров, заявявайки, че САЩ настояват Москва да затвори консулството си. Тази информация бе потвърдена от руското МВнР в изявление.\r\n„В отговор министърът изрази съжалението си, че напрежението в двустранните отношения ескалира“, казаха от руското външно министерство. Симеон Миланов", "date": "2017.08.31", "title": "AFP: Сергей Лавров изрази „съжаление“, че САЩ затварят руското консулство в Сан Франциско"}
{"url": "http://www.focus-news.net/news/2017/08/31/2431140/vratsa-v-selo-tipchenitsa-shte-se-provede-deseto-izdanie-na-mestniya-folkloren-festival.html", "text": "В село Типченица ще се проведе десето издание на местния фолклорен фестивал, каза за Радио „Фокус“ – Видин Георги Георгиев, кмет на врачанското село. Той посочи, че откриването на фестивала „Типченица пее“ ще бъде на 2 септември. „Фестивалът няма конкурсен характер, целта е да представят обичаите, песните и танците от различните етнографски области в България“, каза Георги Георгиев. Във фолклорния форум ще участват 250 самодейци от общините Враца, Лом, Мездра, Ботевград, Георги Дамяново, Берковица, Хайредин, Борован, Криводол и Роман. Фестивалът ще бъде открит от народен хор „Типченски майки” с художествен ръководител Любомир Гешковски. Събитието ще приключи с празничен концерт с участието на ансамбъл „Мездра”, народната певица Гергана Чолакова, гайдаря от село Гела Манол Ташков и театрална трупа „ТЕМП” при младежки дом Враца.\r\nАнна ЛОЗАНОВА", "date": "2017.08.31", "title": "Враца: В село Типченица ще се проведе десето издание на местния фолклорен фестивал"}
{"url": "http://www.focus-news.net/news/2017/08/31/2431141/daily-sabah-targovskite-otnosheniya-mezhdu-rusiya-i-turtsiya-se-normalizirat.html", "text": "Търговските отношения между Русия и Турция се нормализират, предава Daily Sabah. Русия ще премахне забраната за внос на някои турски земеделски продукти от 1 септември. Москва ще позволи импорта на домати през зимния сезон, обявиха от руското Министерство на земеделието.\r\nРуският министър на земеделието Александър Ткачев заяви, че забраната за импорт на турски продукти, ще бъде вдигната след инспекции от страна на руските власти за ветеринарен и хранителен контрол.\r\nТой добави, че скоро ще бъде дадено разрешение за експорта на руско месо и домашни птици в Турция.\r\nАгенция „Фокус“ припомня, че Русия наложи ембарго над редица земеделски продукти от Турция, след като руски самолет бе свален в Сирия през 2015-та година. Симеон Миланов", "date": "2017.08.31", "title": "Daily Sabah: Търговските отношения между Русия и Турция се нормализират"}
{"url": "http://www.focus-news.net/news/2017/08/31/2431142/nad-43-mln-lv-sa-investitsiite-za-pochistvane-na-porechiyata-na-teritoriyata-na-stolichna-obshtina-obzor.html", "text": "Общо над 4,3 млн. лв. са инвестициите за почистване на поречията на територията на Столична община. Това каза пред журналисти кметът на София Йорданка Фандъкова, която провери изпълнението по почистването на река Искър. Тази година над 100 км се почистват, като от 4,3 млн. лв. 2,5 млн. лв. са средства, отпуснати от Междуведомствената комисия. До момента над 50 км са почистени, като през следващата седмица ще започне отново почистване на реките, които преминават през централната градска част. Фандъкова открои друг важен участък от река Искър, който се почиства от Столична община – от летище „София“ до ул. „Чепинско шосе“. \r\nКметът на София изрази надежда с областната администрация по-бързо да постигнат споразумение за това кой ще почиства участъка от Панчарево до летище „София“. Йорданка Фандъкова обясни, че проектът за почистването на участъка е бил подготвен от Столична община и е внесен в областната управа, но междувременно обаче законът се е променил, така че имат указания от МОСВ, че областният управител трябва да бъде възложител на този проект. \r\n„Ангажиментът, който е на областната управа, от яз. „Искър“ до Панчарево, също е много важен“, обясни Фандъкова и добави, че според нея това е най-трудният участък.\r\nОт думите на столичния кмет стана ясно още, че поречието на река Искър, минаващо през територията на Столична община, не е било почиствано от почти 50 години. Фандъкова обясни, че по договор почистването трябва да приключи до 10 октомври, но е получила уверение, че до 20 септември ще бъде приключено. Тя призова всички граждани на София и фирмите, които изпълняват обекти, да не си позволяват да изхвърлят строителните отпадъци в реката. Според нея при една така добре изчистена река, оттук нататък не трябва хората да си позволяват да я затлачват. „Вече природата си казва своето – падат клони и дървета, но ние ще продължим почистването“, увери столичният кмет.\r\nЛюба АЛЕКСИЕВА", "date": "2017.08.31", "title": "Над 4,3 млн. лв. са инвестициите за почистване на поречията на територията на Столична община (ОБЗОР)"}
{"url": "http://www.focus-news.net/news/2017/08/31/2431143/sportrusiya-e-parviyat-polufinalist-na-evrovoley-sled-pobeda-sreshtu-sloveniya.html", "text": "Националният отбор по волейбол на Русия се класира на полуфинал на Европейското първенство. Това се случи след първата ¼- финална среща, която се игра на „Таурон Арена“ в Краков, където руснаците победиха Словения с 3:0. На полуфиналът Русия ще се изправи срещу победителя от четвъртфиналите измежду Белгия или Италия. Това е първият път от 2013-та година, когато руснаците се класират за полуфинал на Европейско първенство.", "date": "2017.08.31", "title": "Спорт:Русия е първият полуфиналист на Евроволей след победа срещу Словения"}
{"url": "http://www.focus-news.net/news/2017/08/31/2431144/burgas-nov-magazin-na-dezinfektsionna-stantsiya-burgas-otvori-vrati-na-avtogara-zapad.html", "text": "„Дезинфекционна станция – Бургас“ ЕООД откри нов магазин за продажба на препарати за борба с вредители, дезинфектанти, семена и торове. Той се намира на територията на автогара Запад и разполага с богат асортимент от продукти за битова употреба. Това съобщават от Община Бургас. Работното време на новия магазин ще бъде от понеделник до петък от 08:30 до 17:30 часа, а в събота - от 8:30 до 12:30 часа.\r\nЧаст от предлаганите стоки в магазина са на български и водещи фирми за борба с кърлежи, хлебарки, комари, мравки, дървеници и др. В магазина те могат да се намерят под формата на пудри, готови разтрвори и концентрирани субстанции за приготвяне на необходимиите количества разтвор, както и детектори и капани за инсекти.\r\nБогатият асортимент включва още примамки за гризачи под формата на пасти, блокчета и пелети, дератизационни кутии и лепила, дезинфектанти подхoдящи за битова и професионална употреба.\r\nЗа селското стопанство в магазина на „Дезинфекционна станция – Бургас“ ще намерите минерални и листни торове, сортови семена и градински инвентар. Предлаганите продукти могат да бъдат намерени още в магазина в ж. к. „Зорница“ /до УМБАЛ/, както и онлайн на адрес: http://dsburgas.bg/shop/.", "date": "2017.08.31", "title": "Бургас: Нов магазин на „Дезинфекционна станция – Бургас“ отвори врати на Автогара „Запад“"}
{"url": "http://www.focus-news.net/news/2017/08/31/2431145/afp-pentagonat-izprashta-novi-voyskovi-podrazdeleniya-v-afganistan.html", "text": "Пентагона заповяда изпращането на нови американски подразделения в Афганистан, заяви министърът на отбраната на САЩ Джеймс Матис, цитиран от AFP. Това се случва 10 дена, след като президентът Доналд Тръмп обяви, че САЩ ще засилят борбата си срещу талибаните.\r\n„Да, подписахме заповедите“ за разполагането на нови части, заяви Матис пред репортери. Той не уточни за колко войници става въпрос.\r\n„Засега това е за да се помогне на афганистанските сили да се бият по-ефективно“, каза той.  Симеон Миланов", "date": "2017.08.31", "title": "AFP: Пентагонът изпраща нови войскови подразделения в Афганистан"}
{"url": "http://www.focus-news.net/news/2017/08/31/2431146/api-vazstanoveno-e-dvizhenieto-po-pat-i-5-kardzhali-makaza-v-grad-kardzhali-v-posoka-makaza.html", "text": "Възстановено е движението по път I-5 Кърджали-Маказа в град Кърджали в посока Маказа. Това съобщиха от пресцентъра на Агенция \"Пътна инфраструктура\" (АПИ).", "date": "2017.08.31", "title": "АПИ: Възстановено е движението по път I-5 Кърджали-Маказа в град Кърджали в посока Маказа"}
{"url": "http://www.focus-news.net/news/2017/08/31/2431147/the-guardian-velikobritaniya-i-es-se-saglasiha-da-poddarzhat-retsiprochno-zdraveopazvane-za-grazhdanite-si-sled-brekzit.html", "text": "Британският министър за излизане от ЕС Дейвид Дейвис заяви, че е постигнато споразумение за реципрочно здравеопазване между Лондон и Брюксел, пише The Guardian.\r\nВеликобритания ще продължи да плаща здравеопазването на британските пенсионери, които се пенсионират в други страни от ЕС след Брекзит. \r\nТова е един от малкото успешни резултати от третия кръг на преговорите между Великобритания и ЕС.\r\n„Това са добри новини за британските пенсионери в ЕС“, заяви Дейвид Дейвис.\r\nДруги споразумения включват защитата за работниците, които живеят в една страна на ЕС, но работят в друга. Сред тях влизат хора, които живеят във Великобритания, но са от Европа, както и британци, които са се установили в една страна от ЕС.\r\nПрофесионалните квалификации ще бъдат признавани и след Брекзит, което ще позволи на адвокатите, докторите, счетоводителите, моряците, тираджиите, машинистите и много други, да се преместят от или във Великобритания и респективно страните от ЕС.\r\nОстава отворен въпросът с легалните права на европейските граждани в  Обединеното кралство. Симеон Миланов", "date": "2017.08.31", "title": "The Guardian: Великобритания и ЕС се съгласиха да поддържат реципрочно здравеопазване за гражданите си след Брекзит"}
{"url": "http://www.focus-news.net/news/2017/08/31/2431148/varna-dobrovoltsi-na-balgarski-cherven-krast-shte-prikanvat-horata-da-stanat-kravodariteli-po-vreme-na-mladezhki-festival-v-grada.html", "text": "Доброволци на Български Червен кръст – Варна ще приканват хората да станат кръводарители по време на най-големия младежки фестивал - FUNCITY+. Това съобщиха за Радио „Фокус“ – Варна от Областния съвет на БЧК – Варна. На 1 септември от 18.00 до 21.00 във фестивалната зона на пристанището във Варна ще бъде разпъната шатра на Районния център по трансфузионна хематология – Варна, в която хората ще могат да даряват кръв. В замяна ще получават от доброволците на Български Червен кръст билет за безплатна прожекция на филм по техен избор от Международния фестивал на Червенокръстките и здравни филми, който ще се проведе през месец октомври.\r\nМарияна ВАЛЕНТИНОВА", "date": "2017.08.31", "title": "Варна: Доброволци на Български Червен кръст ще приканват хората да станат кръводарители по време на младежки фестивал в града"}
{"url": "http://www.focus-news.net/news/2017/08/31/2431149/pochina-ekspertat-po-antiterorizam-inzh-polk-ivan-boyadzhiev.html", "text": "Почина експертът по сигурност, антитероризъм  и взривни вещества офицерът от резерва инж. полковник Иван Бояджиев. Това съобщиха за Агенция \"Фокус\" негови близки.", "date": "2017.08.31", "title": "Почина експертът по антитероризъм инж. полк. Иван Бояджиев"}
{"url": "http://www.focus-news.net/news/2017/08/31/2431150/shanghai-daily-pone-26-dushi-zaginaha-pri-svlachishte-v-kitayskata-provintsiya-gueydzhou.html", "text": "Броят на загиналите при свлачище в югозападната китайска провинция Гуейджоу се вдигна до 26 души, предава Shanghai Daily. Поне осем са ранени, а още девет липсват, заявиха местните власти.\r\nПовече от 2,8 хиляди души, включително полиция, пожарникари, лекари и административни служители, заедно със 110 спасителни машини, детектори и осем дрона участват в операцията за намирането и спасяването на пострадалите. Властите претърсиха 150 хиляди кв.метра територия, но все още не са открили следи от живот.\r\nИнцидентът се е случил в областта Гуейджоу, където 600 хиляди кубични метра скала и кал се изсипаха върху селище. Симеон Миланов", "date": "2017.08.31", "title": "Shanghai Daily: Поне 26 души загинаха при свлачище в китайската провинция Гуейджоу"}
{"url": "http://www.focus-news.net/news/2017/08/31/2431151/po-preporaka-na-glavniya-prokuror-bsp-shte-pretsizira-v-zakonoproekta-si-spisaka-s-litsa-razsledvani-ot-organa-za-borba-s-koruptsiyata-obzor.html", "text": "По препоръка на главния прокурор БСП ще прецизира в законопроекта си списъка с лица, разследвани от органа за борба с корупцията. Това стана ясно след срещата между главния прокурор Сотир Цацаров и лидера на БСП Корнелия Нинова в зала „Запад” на Народното събрание по повод проекта на на Закон за специална агенция „Антикорупция“. В нея участваха още заместник-председателят на БСП Кирил Добрев и заместник-председателят на парламентарната група на партията Крум Зарков. След проведената дискусия главният прокурор Сотир Цацаров коментира, че тя е била професионална. Според него кръгът от лица, разследвани от органа за борба с корупцията, трябва да бъде по-тесен. По думите му широтата на списъка в законопроекта е оправдана от гледна точка на режима на деклариране и проверка на имуществото на тези лица, но не е и от гледна точка на това, че същият този кръг подлежи на разследване. Главният прокурор препоръча още  разследващите правомощия на Агенцията за борба с корупцията да се синхронизират с разпоредбите на Назаказателно-процесуалния кодекс (НПК), тъй като това не е направено към момента в законопроекта. Той заяви, че изразява категорично отрицателно становище Агенцията за борба с корупцията да притежава технически потенциал за използване на специални разузнавателни средства (СРС). Според него тя може да използва СРС, но не и  да притежава техничеката. Главният прокурор поясни, че е обърнал внимание на БСП за текстовете, касаещи преминаването на служителите от настоящата дирекция за борба с корупцията в ДАНС към новата агенция. Той обясни, че в проектозакона е предвидено те да преминат към агенцията и да запазят статута си, преминавайки тест за почтеност. Цацаров посочи, че според него трябва да има дефиниция за този тест. Той изтъкна, че в законопроекта на БСП не е разписана, каквато и да е форма на контрол за органа за борба с корупицията, като посочи, че такава трябва да има.   Сотир Цацаров заяви, че не е негова работа да казва дали в проекта на БСП или в този на Министерство на правосъдието има по-подходящ  вариант за единен орган за борба с корупцията. По думите му трябва да има политическа воля, за  да се намери златното сечение. Според него не трябва да се гледа на законопроектите за Антикорупционен закон с опасения, а с оптимизъм. Лидерът на БСП Корнелия Нинова коментира, че главният прокурор е направил професионален анализ, който е много полезен за партията. Нинова отбеляза също, че мнението на главния прокурор е ,че участието на президента в антикорупционния орган не е противоконституционно, нито това звеното да има разследващи функции. Цацаров обаче е отправил препоръка в законопроекта да бъде разписана отново процедура за прозрачност при действията на президента за назначаване на председателя. Корнелия Нинова изрази благодарността си към Цацаров и заяви, че БСП ще отрази препоръките му в законопроекта преди внасянето му в парламента. Срещата на Корнелия Нинова с главния прокурор Сотир Цацаров бе част от инициативата на БСП за публично обсъждане на проекта за Антикорупционен закон на партията с професионалните гилдии. Предвидено е финалната среща по проектозакона да се състои на 1 септември с държавния глава Румен Радев. Преди да бъде внесен за разглеждане в Народното събрание, проектът трябва да бъде окончателно одобрен от Националния съвет на БСП, който ще заседава на 2 септември. Освен антикорупционното законодателство дневният ред на Пленума на БСП включва още точки за началото на политическия сезон и одобряване на кандидати за кметове за предстоящите избори във Вълчи дол и Трън. \r\nДеница КИТАНОВА", "date": "2017.08.31", "title": "По препоръка на главния прокурор БСП ще прецизира в законопроекта си списъка с лица, разследвани от органа за борба с корупцията (ОБЗОР)"}
{"url": "http://www.focus-news.net/news/2017/08/31/2431152/plovdiv-dva-helikoptera-mi-17-ot-sastava-na-voennovazdushnite-sili-se-vklyuchiha-v-potushavaneto-na-pozhara-kray-s-krasnovo-obshtina-hisarya.html", "text": "Два хеликоптера Ми-17 от авиобаза Крумово се включиха днес, 31 август, в потушаването на пожара, възникнал край с. Красново, община Хисаря, област Пловдив. Това съобщиха от пресцентъра на Министерството на отбраната. Първият хеликоптер излетя от авиобазата в 16.53 ч. и до 18.26 ч. направи 11 захода. Горските масиви бяха облени с над 22 тона вода от въздуха. Вторият хеликоптер Ми-17 излетя от авиобаза Крумово в 18.35 ч. и до 20.24 ч. направи 19 захода. За това време районът на пожара беше облян с близо 38 тона вода.\r\nВ изпълнение на мисията „Принос към националната сигурност в мирно време“ в Българската армия са подготвени 100 модулни формирования за оказване на помощ на населението за овладяване или преодоляване на последствия от природни бедствия или аварии. Те са оборудвани със специализирана техника и са в готовност да окажат помощ на населението.", "date": "2017.08.31", "title": "Пловдив: Два хеликоптера Ми-17 от състава на Военновъздушните сили се включиха в потушаването на пожара край с. Красново, община Хисаря"}
{"url": "http://www.focus-news.net/news/2017/08/31/2431153/reuters-balgariya-ochakva-fiskalen-izlishak-ot-22.html", "text": "България очаква фискален излишък от 2,2 % от БВП през август, предава Reuters . В сравнение с тази година, през миналата 2016-та за същия период излишъкът е бил 3,7 %, съобщиха от Министерството на финансите на България.\r\nОт министерството добавиха, че страната е отбелязала излишък от 2 % от БВП в края на юли, в сравнение 3,7 % за първите седем месеца на 2016-та година. Това се дължи на по-големите социални и здравни разходи.\r\nБългария се цели в дефицит от 1,4 % за тази година при бюджет, който предвижда по-големи приходи, но и по-големи разходи.\r\nПравителствените приходи са се вдигнали с 6,7 % през първите седем месеца на 2017-та година до 20,5 милиарда лева. Разходите са се вдигнали от 17,3 милиарда лева през миналата година до 18,5 през 2017-та. Симеон Миланов", "date": "2017.08.31", "title": "Reuters: България очаква фискален излишък от 2,2 %"}
{"url": "http://www.focus-news.net/news/2017/08/31/2431155/afp-zemetresenie-s-magnitud-62-po-skalata-na-rihter-be-registrirano-v-indoneziya.html", "text": "Силно земетресение с магнитуд 6.2 по скалата на Рихтер бе усетено по крайбрежието на западните части на Индонезия, предава AFP. Няма информация за цунами, както и за жертви или щети.\r\nЗеметресението засегна островите Ментавай в провинция Западна Суматра, на около 75 километра от столицата Паданг. \r\nВластите проверяват за щети и жертви. Симеон Миланов", "date": "2017.08.31", "title": "AFP: Земетресение с магнитуд 6.2 по скалата на Рихтер бе регистрирано в Индонезия"}
{"url": "http://www.focus-news.net/news/2017/08/31/2431156/burgas-otborat-na-balgariya-s-dvamata-predstaviteli-na-neftohimik-2010-v-sastava-si-georgi-bratoev-i-teodor-salparov-vleze-v-top-8-na-evropeyskoto-parvenstvo-po-voleybol-za-mazhe.html", "text": "Отборът на България с двамата представители на „Нефтохимик 2010“ в състава си Георги Братоев и Теодор Салпаров влезе в Топ 8 на Европейското първенство по волейбол за мъже, което ще завърши в неделя в Полша. Това съобщават от Община Бургас. На 1/8 финал нашите надиграха Финландия с 3:1. В отделните геймове резултатът е 23:25, 25:21,25:11, 25:12.\r\nСлед лошото начало, най-вече заради множеството грешки на сервис се стигна до загуба на първата част. След това момчетата на треньора Пламен Константинов коригираха играта си, за да се стигне до отчайваща за съперника разлика в третия и четвъртия гейм и крайното 3:1 за България.\r\nОсвен Братоев и Салпаров, отличен мач изигра и шампионът с „Нефтохимик 2010“ през изминалия сезон Николай Николов. Централният блокировач, който вече ще играе за руския „Белгород“ – Белогорие завърши с 15 точки. Най-резултатен с 21 точки беше диагоналът Цветан Соколов.", "date": "2017.08.31", "title": "Бургас: Отборът на България с двамата представители на „Нефтохимик 2010“ в състава си Георги Братоев и Теодор Салпаров влезе в Топ 8 на Европейското първенство по волейбол за мъже"}
{"url": "http://www.focus-news.net/news/2017/08/31/2431173/ivan-stoyanov-istorik-i-zam-oblasten-upravitel-na-blagoevgrad-sled-parvata-svetovna-voyna-todor-aleksandrov-se-otkroyava-kato-nay-avtoritetniya-chlen-na-tsentralniya-komitet-na-vmoro.html", "text": "В периода след Първата световна война Тодор Александров се откроява като най-авторитетния член на Централния комитет на ВМОРО. Това каза пред Радио „Фокус“-Пирин Иван Стоянов, историк и зам.-областен управител на Благоевград. Той обясни, че при дипломатическите обиколки на Александров в Западна Европа той е приеман от висши правителствени чиновници, с които обсъжда Македонския въпрос и пледира за каузата на македонските българи. \r\n„След 9-юнския преврат и свалянето на правителството на Александър Стамболийски започват контакти между ръководството на ВМОРО и ръководството на БКП, тъй като в плановете на комунистическия интернационал влиза една голяма революция на Балканите, която да подпали революционния пожар в Югоизточна Европа, за да може след това революцията да стане социална и държавите - работниците и селяните, да възтържествуват в цяла Европа“, отбеляза Иван Стоянов. По думите му ръководството на ВМОРО и Тодор Александров влизат в тези преговори от гледна точка на интересите на организацията и на македонските българи, тоест - те използват това, за да могат да спечелят още един съюзник в борбата им за освобождение. Историкът допълни, че за съжаление преговорите завършват с подписването на майския манифест от страна на някои от членовете на ВМОРО, след което Тодор Александров и част от представителите на организацията се отказват документа, но злото вече е сторено и майският манифест е публикуван в органа на Илинденската организация и оттук нататък ръководството на ВМОРО започва да изпада в изолация. \r\n„Така, възползвайки се от личностните взаимоотношения между Тодор Александров и ръководителя на Пиринска Македония – Алеко Василев, част от членовете на организацията, неодобрявайки положението, което Тодор Александров заема, организират заговор и на 31 август 1924 година в Пирин планина, близо до село Сугарево, Тодор Александров е застрелян“, добави още Иван Стоянов.\r\nНатали СТЕФАНОВА", "date": "2017.08.31", "title": "Иван Стоянов, историк и зам.-областен управител на Благоевград: След Първата световна война Тодор Александров се откроява като най-авторитетния член на Централния комитет на ВМОРО"}
{"url": "http://www.focus-news.net/news/2017/08/31/2431174/ukragrokonsalt-iznosat-na-pshenitsa-ot-balgariya-nadvishi-edin-milion-tona.html", "text": "През изминалия сезон износът на пшеница от България остава на високо равнище. Според оперативната информация на Министерството на земеделието на България от началото на сезон 2017/2018 г.  страната е изпратила на външния пазар 1,05 млн. тона пшеница. Основни клиенти са станали страните от ЕС с дял от общия износ от 89%, предаде  УкрАгроКонсалт.\r\nТози сезон почти двойно изпреварва износните показатели на предишната година, когато до 22 август местните продавачи изнесоха едва 570 хил. това зърно. Като цяло ЕСК за България е основен купувач на зърнени култури. През сезон 2016/2017 г. страната изнесе рекордните 4,17 тона, като към Съюза отиде 61% от целия износ.  Виктор Турмаков", "date": "2017.08.31", "title": "УкрАгроКонсалт: Износът на пшеница от България надвиши един милион тона"}
{"url": "http://www.focus-news.net/news/2017/08/31/2431175/futbol-shvetsiya-izravni-na-balgariya-rezultatat-e-11.html", "text": "В 29-ата минута Швеция изравни на България в мач от квалификационна група \"А\" за Мондиал 2018 в Русия.  Резултатът е 1:1. Двубоят се играе на Националния стадион \"Васил Левски\" пред около 10 000 зрители, а главен съдия е италианецът Паоло Талиавенто. Голът за гостите отбеляза Микаел Лустиг. За домакините в 12-ата минута с глава отбеляза Станислав Манолев.", "date": "2017.08.31", "title": "Футбол: Швеция изравни на България, резултатът е 1:1"}
{"url": "http://www.focus-news.net/news/2017/08/31/2431177/veliko-tarnovo-s-20-sa-se-uvelichili-noshtuvkite-v-mestata-za-nastanyavane-v-oblastta-za-poslednata-godina.html", "text": "С 20 % са се увеличили нощувките в местата за настаняване във Великотърновска област за последната година. Това съобщи за Радио „Фокус“ – Велико Търново Валентина Генчева, експерт в Териториално статистическо бюро – Север , Отдел „Статистически изследвания – Велико Търново“. Тя уточни, че за месец юни тази година общият брой на регистрираните нощувки е  38 362, или с 20% повече в сравнение със същия месец на предходната година. „Във всички видове места за настаняване се наблюдава увеличение на нощувките, като най-голямо е в тези с 4 и 5 звезди – с 31%, следвани от местата за настаняване с 3 звезди – с 25% , а на последно място остават тези с 1 и 2 звезди – с 16%. Реализираните нощувки от български граждани спрямо юни 2016 г. нарастват с 15% и са 26 672, а тези, реализирани от чужденци – с 35% и са 11 690“, показват още данните.\r\nПрез юни в областта са функционирали общо 108 места за настаняване с над 10 легла, което е с малко над 3% повече, в сравнение с 2016 година.\r\nЛуиза ТРАНЧЕВА", "date": "2017.08.31", "title": "Велико Търново: С 20 % са се увеличили нощувките в местата за настаняване в областта за последната година"}
{"url": "http://www.focus-news.net/news/2017/08/31/2431178/futbol-balgariya-otnovo-povede-na-shvetsiya-s-rezultat-21.html", "text": "България отново поведе на Швеция с резултат 2:1 в мач от квалификационна група \"А\" за Мондиал 2018 в Русия.. Двубоят се играе на Националния стадион \"Васил Левски\" пред около 10 000 зрители, а главен съдия е италианецът Паоло Талиавенто. За домакините се разписаха Станислав Манолев в 12-ата минута и Георги Костадинов в 32-ата минута, като и двете попадения бяха с глава. За шведите точен бе Микаел Лустиг, който отбеляза в 29-ата минута.", "date": "2017.08.31", "title": "Футбол: България отново поведе на Швеция с резултат 2:1"}
{"url": "http://www.focus-news.net/news/2017/08/31/2431179/reuters-frenskiyat-vanshen-ministar-shte-patuva-do-libiya-za-da-posrednichi-za-mir-mezhdu-stranite-ot-konflikta-v-neya.html", "text": "Френският външен министър Жан-Ив льо Дриан заяви, че ще се отправи към Либия много скоро, за да накара враждуващите страни от конфликта в африканската държава да подкрепят пътната карта за мира, одобрена през юли в Париж, предаде  Reuters.\r\nЛибийският министър-председател Файез ал Серай и командващият контролиращите източната част на страната  „Либийската национална армия“ на Халифа Хафтар поеха ангажимент да сключат примирие и да работят за свикването на избори следващата пролет.\r\n„Ще пътувам за Либия скоро, за да е сигурно, че резултатът от тази среща ще получи подкрепа от всички страни“, заяви Льо Дриан. Франция, която пое водеща роля във въздушната кампания на НАТО, която помогна за свалянето на либийския диктатор Муамар Кадафи, иска да играе по-голяма роля в страната, смятайки, че новият ѝ президент Еманюел Макрон ще ускори дипломатическия процес. \r\n„В Либия Франция има специфична отговорност, за да помогне за единството и стабилността на страната“, посочи френският министърът.  Виктор Турмаков", "date": "2017.08.31", "title": "Reuters: Френският външен министър ще пътува до Либия, за да посредничи за мир между страните от конфликта в нея"}
{"url": "http://www.focus-news.net/news/2017/08/31/2431180/shumen-148-kgdka-e-sredniyat-dobiv-tyutyun-v-oblastta.html", "text": "148 кг/дка е средният добив тютюн в област Шумен. Това съобщиха за Радио „Фокус“- Шумен от Областната дирекция „Земеделие“. Получената продукция е 456 тона. В региона се отглеждат основно ориенталски дребнолистни сортове - „Хан Тервел“ и „Каба Кулак“. Засетите с техническата култура площи тази година са 3085 дка, като 2100 от тях са в землището на община Каолиново, 500 дка в община Венец, 100 дка в община Хитрино. Заетите с тютюн площи са по-малко в сравнение с предходни години. Например, в община Каолиново миналата година тютюн се е отглеждал на площ близо 5000 дка.\r\nИвелина ИВАНОВА", "date": "2017.08.31", "title": "Шумен: 148 кг/дка е средният добив тютюн в областта"}
{"url": "http://www.focus-news.net/news/2017/08/31/2431181/futbol-shvetsiya-izravni-na-balgariya-parvoto-poluvreme-priklyuchi-s-rezultat-22.html", "text": "Швеция изравни на България в мач от квалификационна група \"А\" за Мондиал 2018 в Русия. Първото полувреме на двубоя приключи с резултат 2:2. Срещата се играе на Националния стадион \"Васил Левски\" пред около 10 000 зрители, а главен съдия е италианецът Паоло Талиавенто. \r\nЗа домакините се разписаха Станислав Манолев в 12-ата минута и Георги Костадинов в 32-ата минута. За шведите точни бяха Микаел Лустиг, който отбеляза в 29-ата минута и Маркус Берг в 44-тата минута. И четирите попадения през първото полувреме на двубоя бяха отбелязани с глава.", "date": "2017.08.31", "title": "Футбол: Швеция изравни на България, първото полувреме приключи с резултат 2:2"}
{"url": "http://www.focus-news.net/news/2017/08/31/2431182/sergey-lavrov-moskva-shte-prouchi-novite-ogranicheniya-za-ruskite-diplomati-v-sasht.html", "text": "Руският външен министър Сергей Лавров проведе телефонен разговори с държавния секретар на САЩ Рекс Тилърсън, по време на който двамата обсъдиха новите ограничителни мерки на Вашингтон по отношение на руското дипломатическо представителство в САЩ, предаде Regnum.\r\nПо данни на руското МВнР Тилърсън е позвънял на Лавров, за да го информира специално, че в близко време ще бъде обявено за допълнителни ограничения върху дейността на руските дипломатически представителства на територията на САЩ. По време на разговора Лавров е изварил съжаление във връзка с ръста на напрежение в отношенията между двете държави, напомняйки, че не Русия е започнала това. \r\nСъщо така руският министър е посочил, че руската страна ще проучи внимателно предприетите от САЩ нови мерки, след което ще разкрие реакцията си. \r\nПо-рано днес стана известно, че американските власти са поискали да се закрие руското генерално консулство в Сан Франциско.  Виктор Турмаков", "date": "2017.08.31", "title": "Сергей Лавров: Москва ще проучи новите ограничения за руските дипломати в САЩ"}
{"url": "http://www.focus-news.net/news/2017/08/31/2431183/sport-grigor-dimitrov-priklyuchi-uchastieto-si-na-us-open.html", "text": "Григор Димитров загуби от руснака Андрей Рубльов с  0:3  сета и отпадна във втория кръг от Откритото първенство на САЩ.\r\nСлед победата от 7:5, 7:6, 6:3 над Димитров руският тенисист за първи път достига до трети кръг на турнир от Големия шлем.  Той ще се изправи срещу победителя в двубоя между Дамир Джумхур и Марсел Щебе.  Виктор Турмаков", "date": "2017.08.31", "title": "Спорт : Григор Димитров приключи участието си на  US Open"}
{"url": "http://www.focus-news.net/news/2017/08/31/2431184/maae-iran-se-pridarzha-kam-yadrenoto-sporazumenie.html", "text": "По данни на Международната агенция по атомна енергетика (МААЕ) Иран спазва ограниченията по ядрената си дейност според сключеното между него и няколко западни сили през 2015 г. споразумение, предаде Voice of America.\r\nСпоред нов доклад на МААЕ Иран в момента притежава 88,4 кг. слабообогатен уран, което е значително по-малко от 202,8-килограмовия лимит според споразумението и в момента равнищата на обогатяване на страната не надминават поставеното ограничение от 3,67%. \r\nИран също така спазва и ограниченията върху количествата тежка вода, която може да държи като запас. Страната може да притежава 130 тона от охладителя за реактори, но в момента има едва 111 тона.  Според доклада „Иран не продължава с изграждането на реактора в Арак“, който може да му позволи да произвежда ядрено оръжие, а също така не обогатява уран в количества, които да надхвърлят мирното приложение.  Виктор Турмаков", "date": "2017.08.31", "title": "МААЕ: Иран се придържа към ядреното споразумение"}
{"url": "http://www.focus-news.net/news/2017/08/31/2431185/makfak-makedoniya-na-15-septemvri-v-tirana-shte-se-sastoi-sreshta-na-nachalnik-shtabovete-na-armiite-na-darzhavite-chlenki-na-nato-v-tirana.html", "text": "Албанският президент Илир Мета съобщи по време на церемонията по встъпването в длъжност на началник-генералния щаб на армията на страната бригаден генерал Бардул Колчаку, че между 15 и 17 септември в Тирана ще се състои среща между ръководителите на армиите на държавите-членки на НАТО, предаде македонската медия „Макфак“.\r\nПрезидентът на Албания Илир Мета, който е и върховен главнокомандващ на албанската армия, заяви, че срещата на ръководителите на армиите членки на НАТО е от голямо значение, тъй като е първата среща от такъв характер, след като Албания стана член на НАТО. Мета добави, че Албания ще бъде добър организатор на срещата.  Виктор Турмаков", "date": "2017.08.31", "title": "„Макфак“ (Македония) : На 15 септември в Тирана ще се състои среща на началник-щабовете на армиите на държавите-членки на НАТО в Тирана"}
{"url": "http://www.focus-news.net/news/2017/08/31/2431186/dha-nachalnikat-na-turskiya-generalen-shtab-na-iznenadvashta-inspektsiya-na-voyskite-po-granitsata-sas-siriya.html", "text": "Началникът на Генералния щаб (ГЩ) на турската армия армейски генерал Хулуси Акар пристигна в късните вечерни часове в провинция Шанлъурфа за инспекция на войсковите части по границата със Сирия, предаде информационната агенция Доган хабер ажансъ (ДХА).\r\n Началникът на ГЩ е придружаван от командващите видовете въоръжени сили и кацна с военен самолет на летището в областния град. Веднага след това посети командването на 20-та механизирана бригада, посрещнат от нейния  командир  бригаден генерал Исмаил Хаккъ Кьосеали. \r\nСъобщава се, че Хулуси Акар и придружаващите го командващи видовете въоръжени сили ще продължат инспекцията си на войсковите части по границата със Сирия.\r\nПосещението и контактите на началника на ГЩ са закрити за медиите, посочва още ДХА. Георги Димов", "date": "2017.08.31", "title": "ДХА: Началникът на турския Генерален щаб на изненадваща  инспекция на войските по границата със Сирия"}
{"url": "http://www.focus-news.net/news/2017/08/31/2431187/afp-beliya-dom-prizova-da-se-otdelyat-speshni-sredstva-za-zhertvite-na-uragana-harvi.html", "text": "Белият дом съобщи, че ще поиска от Конгреса на САЩ спешни средства за възстановяването на щатите Тексас и Луизиана от урагана „Харви“. Според служител на правителството на САЩ броят на засегнатите домове е достигнал до 100 хил., предаде  AFP.\r\n„Администрацията ще представи отговорна молба за подкрепа от Конгреса“, съобщи съветникът в Белия дом по национална сигурност Том Босърт.  Той не посочи каква е точната сума, която ще бъде поискана, но съобщи, че ще е в размер на милиарди долари. \r\n„Има изчисления до момента, че има около 100 хил. засегнати домове“, заяви Босърт. „Това е голямо число“, добави той.  Виктор Турмаков", "date": "2017.08.31", "title": "AFP: Белия дом призова да се отделят спешни средства за жертвите на урагана „Харви“"}
{"url": "http://www.focus-news.net/news/2017/08/31/2431188/sport-balgariya-otpadna-ot-evropeyskoto-parvenstvo-po-voleybol.html", "text": "Българският национален отбор по Волейбол отпадна на четвъртфиналите на Европейското първенство в Полша, след като отстъпи пред Сърбия с 0:3.\r\nСлед победата от 21:25, 22:25, 26:28 отборът на Сърбия ще продължи на полуфиналите с мач срещу Германия. В другия полуфинален мач Русия ще излезе срещу Белгия. Виктор Турмаков", "date": "2017.08.31", "title": "Спорт: България отпадна от Европейското първенство по волейбол"}
{"url": "http://www.focus-news.net/news/2017/08/31/2431189/magyar-nemzet-viktor-orban-iska-pari-ot-bryuksel.html", "text": "Началникът на кабинета на унгарския министър-председател Виктор Орбан Янош Лазар заяви, че въпросът за граничната защита трябва да бъде обсъден заедно с ЕС, а Съюзът трябва да поеме част от разходите, направени за това от унгарска страна, пише  Magyar Nemzet.\r\n„Нашата страна не само, че защитава себе си, но и вярва, че защитава всички европейци“, заяви Лазар. Той подчерта, че Виктор Орбан призовава председателя на ЕК Жан-Клод Юнкер да изпрати 400 млн. евро за защита на границите. Според правителството на Унгария Брюксел трябва да покрие 50% от разходите за защитата на унгарските граници, които възлизат на 800 млн. евро. \r\nТой подчерта, че правителството очаква да бъде взето решение от Съда на ЕС по въпроса за квотите за разпределение на мигрантите.  Виктор Турмаков", "date": "2017.08.31", "title": "Magyar Nemzet: Виктор Орбан иска пари от Брюксел"}
