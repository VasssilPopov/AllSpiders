{"url": "http://www.focus-news.net/news/2018/11/26/2594920/obshtina-panagyurishte-otnovo-e-sred-obshtinite-s-nay-dobri-pokazateli-za-finansova-stabilnost.html", "text": "Пазарджик Община Панагюрище е отново сред общините с най-добри показатели за финансова стабилност, съобщи за  Радио „Фокус“ – Пазарджик  кметът на общината Никола Белишки. Той обясни, че Министерство на финансите е публикувало данните за финансовото състояние на общините за третото тримесечие на 2018 г. и на общините със съгласувани планове за финансово оздравяване на основание чл.130е, ал.4, във връзка с чл.130ж от Закона за публичните финанси. „Комплексният анализ на показателите на общините за финансова самостоятелност, финансова устойчивост и инвестиционна активност, просрочени задължения, поети ангажименти и задължения за разходи за третото тримесечие на 2018 г. показва, че с най-добри параметри на тези показатели са общините: Столична община, Пловдив, Русе, Бургас, Несебър, Панагюрище, Челопеч, Златица, Божурище, Иваново“, отбеляза Белишки. По думите му, това е достатъчно доказателство за начина на работа в общината. \r\nВаня НИКОЛОВА", "date": "2018.11.26", "title": "Община Панагюрище отново е сред общините с най-добри показатели за финансова стабилност"}
{"url": "http://www.focus-news.net/news/2018/11/26/2594950/plovdiv-prouchvane-sochi-che-balgarinat-otdelya-sredno-mezhdu-90-i-100-leva-za-pokupka-na-izkustvena-koledna-elha.html", "text": "Българинът отделя средно между 90 и 100 лева за покупка на изкуствена коледна елха, сочи проучване, направено в 8 страни, съобщи за  Радио „Фокус”- Пловдив  Верислава Бенова, представител на фирма производител на елхи. Приблизително толкова отделя и семейство в Румъния, Македония, Сърбия и Австрия (45-50 евро). Около двадесет процента повече – в Унгария и Хърватска (60-65 евро), а най-много – в Словения (100 евро). Последните години семействата харчат повече за елхи, като няма разлика между столиците и големите градове. „От 82 до 350 лева струва най-новата сред елхите – 3D елхата”, съобщи Бенова. По думите й, съизмерими са цените на изкуствените и естествените елхи.  Няма голяма различа между цените на двата вида, въпрос на избор е какво ще предпочете всяко домакинство. Все повече българи купуват дръвчета, които поставят в дворовете си и ги украсяват само с коледни светлини. \r\nВ Хърватска, Унгария, Австрия и Словения Коледната елха започва да се украсява още в средата на ноември и се прибира след 20-ти януари. В Сърбия, Македония, България и Румъния това става по-късно, в началото на декември, а свалянето на украсата – по-рано, 6-15 януари. \r\nНай-често семействата сменят своята елха на 5 години, а най-рядко – след десетата. Все повече внимание се обръща на съхранението, като се забелязва ръст в търсенето на аксесоари за това. \r\nПроучването е направено за периода ноември 2017 – ноември 2018 г. В него са използвани данни от директни продажби на фабриката в Раковски към организации от публичния и частния сектор, както и анализ на продажбите на коледни дръвчета към краен клиент чрез вериги магазини, специализирани търговски обекти, обекти за продажби на едро и др. в 8 страни. \r\nЦветана ТОНЧЕВА", "date": "2018.11.26", "title": "Пловдив: Проучване сочи, че българинът отделя средно между 90 и 100 лева за покупка на изкуствена коледна елха"}
{"url": "http://www.focus-news.net/news/2018/11/26/2594923/targovishte-dvizhenieto-po-pat-ii-48-kotel-omurtag-v-uchastaka-zelena-morava-padarino-se-osashtestvyava-dvuposochno-v-edna-lenta-poradi-paten-intsident.html", "text": "Движението по път II-48 Котел – Омуртаг (проход \"Котленски\") в участъка Зелена морава – Пъдарино се осъществява двупосочно в една лента поради пътнотранспортно произшествие. Това съобщиха от  пресцентъра на Агенция \"Пътна инфраструктура\" .  \r\nОт АПИ апелират шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.11.26", "title": "Търговище: Движението по път II-48 Котел – Омуртаг в участъка Зелена морава – Пъдарино се осъществява двупосочно в една лента поради пътен инцидент"}
{"url": "http://www.focus-news.net/news/2018/11/26/2594924/d-r-mariya-racheva-upravitel-na-kompleksniya-onkologichen-tsentar-vav-veliko-tarnovo-ako-bade-otkrit-na-vreme-rakat-na-beliya-drob-e-mnogo-lechim.html", "text": "Ако бъде открит на време, ракът на белия дроб е много лечим. Това обобщи в ефира на  Радио „Фокус“ – Велико Търново  д-р Мария Рачева, управител на Комплексния онкологичен център в старата столица. Тя припомни, че първият симптом на заболяването е задух и посъветва пациентите да си правят редовна профилактика. „Нека, когато не им стига въздуха, когато кашлят повече отколкото преди, да не го определят, че е в следствие от смяна на цигарите, нека си направят изследване. В крайна сметка една рентгенова снимка не боли“, посочи медикът и призова хората да подхождат с по-голямо доверие към лекарите. Освен това подчерта и, че ако бъде открит на време, ракът на белия дроб е лечим. „Скоро имах пациент, който беше опериран при нас, с такава диагноза, преди 12 години. И е прекарал цялата терапия – лъчетерапия, химиотерапия – 12 години. Продължителността на живота на пациентите е голяма“, категорична бе д-р Рачева. Основните съвети, които тя отправи към гражданите, включват ежегодна профилактика – снимка на белия дроб, по-чести разходки навън, в планината и тотален отказ от тютюнопушенето. Освен това призова и да се избягва масовата сеч на дървета, а когато това е невъзможно, след извършването й, да се засаждат нови. \r\nЛуиза ТРАНЧЕВА", "date": "2018.11.26", "title": "Д-р Мария Рачева, управител на Комплексния онкологичен център във Велико Търново: Ако бъде открит на време, ракът на белия дроб е много лечим"}
{"url": "http://www.focus-news.net/news/2018/11/26/2594919/sliven-v-grada-se-sastoya-avtoshestvie-sreshtu-sotsialnata-nespravedlivost-i-s-iskane-na-za-ostavki-na-pravitelstvoto.html", "text": "С преминаване към гражданско неподчинение заплашват протестиращите в Сливен, ако правителството не подаде оставка до петък. Това съобщи пред  Радио „Фокус“ – Сливен  един от организаторите на протестите в Сливен Доника Мангова.  И тази вечер в града се състоя протестно автошествие срещу социалната несправедливост и с искане на оставки на правителството. \r\nМангова подчерта, че Сливен е един от малкото градове в страната, където протестите са многобройни и ежедневни. В града от 11 ноември до момента десетки жители на града пеш и с автомобили протестират срещу системата. \r\nТази вечер е било решено в неделя протестът да премине по различен начин. Пешеходен протест ще започна в 12.00 часа от площад „Хаджи Димитър“. Шествието ще премине по пешеходната зона на бул. „Цар Освободител“ и обратно до площада, а след това с автомобилите си отново ще потеглят към основните пътни артерии на областта. Уведомление за протеста ще бъде внесено утре (27 ноември 2018 г.). \r\n„Търпението ни се изчерпва. Ако столичани живеят по- добре и не имат причина да не протестират, ние в Сливен имаме повече основания да протестираме, затова сме и на улицата. Унизително е да се говори, че някой ни плаща. Ако се съберем трима и всеки даде по четири лева, имаме гориво да протестираме. Смятам, че гордостта и самоуважението не струват четири лева“, заяви Мангова. \r\nИ тази вечер организаторите на протестите благодариха на сливенската полиция за доброто отношение и професионализъм за недопускане на инциденти по време на автошествията. \r\nЛюдмила ЙОРГОВА", "date": "2018.11.26", "title": "Сливен: В града се състоя автошествие срещу социалната несправедливост и с искане на за оставки на правителството"}
{"url": "http://www.focus-news.net/news/2018/11/26/2594921/proektat-za-gazova-vrazka-s-gartsiya-navliza-vav-finalna-faza-obzor.html", "text": "Проектът за газова връзка с Гърция навлиза във финална фаза. Това съобщи министърът на енергетиката Теменужка Петкова по време на кръгла маса на тема „Рискове и перспективи за енергийната сигурност на Югоизточна Европа“, която се проведе в София. Дискусията беше организирана от Центъра за изследване на демокрацията и фондация „Конрад Аденауер“, като основна тема на разговор беше развитието на пазара на природен газ в Югоизточна Европа и по-специално ролята на проекта за изграждане на интерконектора Гърция - България. \r\nМинистър Петкова посочи, че изграждането на газовата връзка с южната на съседка е от ключово значение за Балканския регион в областта на енергетиката и неговата реализация вече е необратим процес. „Неслучайно този приоритет е определен от Европейската комисия като един от седемте топ приоритета в областта на енергетиката за нашето европейско семейство. Към настоящия момент проектът е в своята решаваща фаза – финализират се обществените поръчки. Беше преодолян един много важен етап, свързан с това проектът да получи изключение от правилата за достъп. В момента работим по подписване на договора за финансиране с Европейската инвестиционна банка и се надявам в началото на декември той да бъде факт“, заяви енергийният министър и посочи, че държавната гаранция за този проект е 110 млн. евро. Предстои да бъде подписано и междуправителствено споразумение между България и Гърция, което да гарантира устойчивостта на проекта за в бъдеще.  \r\nПредседателят на парламентарната енергийна комисия и народен представител от ГЕРБ Делян Добрев припомни, че проектът за интерконектора България – Гърция е започнал още през 2009 г. „И вече сме 2018 г., а ние нямаме още първа копка“, каза още той и посочи, че този интерконектор става от все по-голяма важност за развитието на България и региона. \r\nПредседателят на Комисията за енергийно и водно регулиране (КЕВР) доц. Иван Иванов коментира, че изграждането на проекта е от изключително значение за страната ни. „Той ще даде възможност България да получава природен газ от Южния газов коридор. И наше задължение е да спазим срока за изграждането на българо-гръцката връзка. Считам, че изискванията, които Европейската комисия имаше, бяха изпълнени от двата регулатора – българския и гръцкия“, заяви той и посочи, че ще се осъществят и всички необходими последващи действия. „Трябва добре да научим уроците си от миналото и при пълна прозрачност и спазване на европейските правила за обществени поръчки да осъществим тези последсващи действия, за да не стане както с неосъществения „Южен поток“. Това не трябва да се допуска, защото иначе няма да имаме растящо доверие от ЕК“, заяви доц. Иванов. \r\nДруга теми, която станаха обект на дискусия, бяха участието на „Булгартрансгаз“ с миноритарен процент в изграждането на LNG терминала в Александруполис, изграждането на газоразпределителен център в България, изграждането на електропровод от Варна до Бургас, проучвателният сондаж в Черно море, доставките на природен газ от Румъния и др. \r\nЦветилена СИМЕОНОВА", "date": "2018.11.26", "title": "Проектът за газова връзка с Гърция навлиза във финална фаза (ОБЗОР)"}
{"url": "http://www.focus-news.net/news/2018/11/26/2594927/sliven-profiliranata-humanitarna-gimnaziya-damyan-damyanov-obyavi-nyakolko-konkursa-po-sluchay-84-godini-ot-rozhdenieto-na-damyan-damyanov.html", "text": "Профилираната хуманитарна гимназия „Дамян Дамянов“ в Сливен обяви  няколко конкурса по случай 18 януари – 84 години от рождението на Дамян Дамянов и патронен празник на училището. Това съобщиха от  учебното заведение . Първият от тях е литературен конкурс за ученици на тема:“Във този век на самота и ужас един добър, един човешки глас е толкова очакван, толкоз нужен!“ /от стихосбирката „Гимназия Родина“ – 1967 г./. Обявен е още литературен конкурс за учители на тема: „Какво ти липсва, за да си честит? Що искаш още, лакомнико смъртен? Тъй малко ти е нужно: да си сит, отвънка – залък хляб, мечта – отвътре!(от стихосбирката „Стигат ми солта и хляба“ – 1980 г.). Третият е рецитаторски конкурс за ученици на тема: „Магията на Дамяновото слово“, както и ученически конкурс за рисунка (графика, колаж), електронен постер по стихотворенията на Дамян Дамянов: „Здравей, любов“, „Среднощна лирика“, „Шах със себе си“. Последният е ученически конкурс за видеоклип на тема: „Поезията на Дамян Дамянов“. В конкурсите могат да участват ученици и учители от всички български училища в страната и чужбина, като крайният срок за участие е 11 януари 2019 година.", "date": "2018.11.26", "title": "Сливен: Профилираната хуманитарна гимназия „Дамян Дамянов“ обяви  няколко конкурса по случай 84 години от рождението на Дамян Дамянов"}
{"url": "http://www.focus-news.net/news/2018/11/26/2594922/reuters-v-oon-sasht-preduprezhdavat-rusiya-za-skandalnata-zaplaha-sreshtu-suvereniteta-na-ukrayna.html", "text": "В понеделник американският посланик в ООН Ники Хейли (на 9.10.2018 тя обяви, че напуска поста в края на 2018 г. – бел. ред.) предупреди Русия, че задържането на трите украински плавателни съда е“скандална заплаха за суверенна украинска територия ” и настоя Москва да намали напреженията, причинени от нейния „арогантен“ акт, съобщава  Reuters .  \r\nХейли информира, че е говорила с президента Доналд Тръмп и с държавния секретар Майк Помпей по-рано същия ден и че нейното безпокойство “отразява загрижеността на най-високо равнище.” \r\n“Както много пъти е казвал президентът Тръмп, САЩ ще приветства нормалните отношение с Русия. Но действия извън закона, като това, продължават да не ни позволяват подобно поведение,“ е казала Хейли, която е член на кабинета на Тръмп.   \r\n“САЩ ще поддържат санкциите за Крим срещу Русия. По-нататъшна руска ескалация от този вид само ще влоши нещата. Това само ще подкопае по-нататъшната позиция на Русия в света. Така ще се вгорчат и по-нататъшните отношения на Русия със САЩ и с много други държави“, твърди Хейли.  \r\nУкраинският посланик в ООН Владимир Елченко призова международната общност “ да наложи нови санкции по повод ситуацията в района, включително и срещу руските пристанища в Азовско море.” \r\nПрез Съвета той обяви, че засилване на политическия натиск срещу Москва ще помогне за де-ескалация на ситуацията, но същевременно предупреди, че Украйна е „готова  да използва всички възможни средства, за да упражним правото си за самоотбрана.” \r\nРуският заместник посланик в ООН Дмитрий Полянский е обвинил Украйна за планиране на инцидента и допусна, че причината е в спадналата популярност на президента Петро Порошенко в навечерието на предстоящите през следващата година избори.   \r\n“Как при тези обстоятелства може да задържи властта? Ясно е – като организира провокация и за пореден път обвини Русия за всичко изкуствено да повиши собствения си рейтинг, обявявайки се за спасител на нацията,” това е казал Полянский пред Съвета.   \r\n“Това се прави, за да се отменят изборите въпреки твърденията на Порошенко за обратното,” е заявил дипломатът, като е предупредил, че Русия “никога не е предприемала първи удар, но знае как да се защитава.” \r\nЕлченко отхвърли бележките на Полянски за мотивите, като каза пред Съвета, че инцидентът е „явна заплаха за международния мир и сигурност”, а Русия смесва реалността с фикцията в опитите си да обясни случилото се.   \r\nПомощник-генералният секретар на ООН Розмари Ди Карло заяви, че Съветът за сигурност на ООН не може самостоятелно да провери какво наистина се е случило. „ Силно призоваваме и Руската федерация, и Украйна да се въздържат от нови действия или от подобна реторика, като им напомняме, че е нужно да поставят под контрол този инцидент, за да предотвратят неговата,” е помолила Ди Карло. \r\n15-членният Съвет за сигурност се е събирал десетки пъти по повод кризата в Украйна след като Русия анексира Крим в 2014 година, но не е в състояние да  предприеме никакви мерки, тъй като Русия е една от петте държави в Съвета, която има право на вето.    \r\nУкраинските морски съдове, задържани от Русия, са се опитали в неделя да навлязат в Азовско море откъм Черно море през тесния Керченски проток, който отделя Крим от руската територия, припомня в информацията си  Reuters .  Ивелина Ватова", "date": "2018.11.26", "title": "Reuters: В ООН, САЩ предупреждават Русия  за \"скандалната“ заплаха срещу суверенитета на Украйна"}
{"url": "http://www.focus-news.net/news/2018/11/26/2594928/rumyana-glavcheva-ekspert-seizmolog-po-predvaritelni-danni-na-atinskiya-institut-po-geodinamika-v-rayona-na-gratskata-stolitsa-e-registrirano-zemetresenie.html", "text": "Според предварителни данни на Атинския институт по геодинамика земетресение с магнитуд 3.7 е регистрирано тази вечер в 18:06. Предварителната оценка показва, че епицентърът е на 35-40 км северозападно от Атина, в Централна Гърция. Земетресението е усетено в областите Атика и Беотия. Много жители на гръцката столица свидетелстват за тревога от труса. Той е усетен и в околностите на столицата, включително в пристанищна Пирея и по-нататък на югоизток във Вула. На североизток, слаби сътресения са отбелязани в Халкида и Схиматари, на север в Тива и южно от епицентъра в околностите на Кинета. \r\nТревогата на атиняни е провокирана от тежкия спомен за земетресение с магнитуд 6.0, станало на 7 септември 1999 година. Тогава земетресението остави бездомни над 50 хиляди души, уби над 140 и причини ранявания на около 1500. То беше изненада за гръцките сеизмолози – стана в резултат от раздвижване по разлом с много ниска активност, считан за неопасен. Плиткият земетръсен източник и неочаквано високите стойности на ускорението на почвата образуваха твърде неблагоприятно съчетание, довело до тежки повреди на сградния фонд. Известни са и по-раншни земетресения с магнитуд над 6 в района на Атина – през 1928 година (магнитуд 6.2), през 1962 година (магнитуд 6.8) и през 1981 година (магнитуди 6.6 и 6.2).", "date": "2018.11.26", "title": "Румяна Главчева, експерт-сеизмолог: по предварителни данни на Атинския Институт по геодинамика в района на гръцката столица е регистрирано земетресение"}
{"url": "http://www.focus-news.net/news/2018/11/26/2594926/georgi-trichkov-park-za-tantsuvashti-mechki-belitsa-varvim-po-sledite-na-kanalite-chrez-koito-se-izvezhdat-ekzotichni-zhivotni.html", "text": "Вървим по следите на каналите, чрез които се извеждат екзотични животни. Това каза за  Радио „Фокус“-Пирин  Георги Тричков, служител в Парка за танцуващи мечки в Белица. По думите му в олигархията е било атрактивно да се подаряват скъпи автомобили, апартаменти или кооперация. Той добави, че в момента е атракция подаряването на екзотично животно. „Опитваме се да стопираме, доколкото е възможно повече тези канали. Нямам информация дали те минават през България, но не е изключено“, коментира Георги Тричков.  „При подаване на сигнал сме готови да се отзовем на него. Седем дни в седмицата, 24 часа сме на разположение“, уточни Тричков. Той допълни, че отива на работа с желание, защото работата с животните го зарежда. „Няма нищо по-приятно от това да спасиш и да помогнеш на животните в нужда“, допълни Георги Тричков.  \r\nДенис НИКИФОРОВ", "date": "2018.11.26", "title": "Георги Тричков, Парк за танцуващи мечки-Белица: Вървим по следите на каналите, чрез които се извеждат екзотични животни"}
{"url": "http://www.focus-news.net/news/2018/11/26/2594929/kyustendil-chitalishte-bratstvo-obyavi-traditsionniya-si-konkurs-na-tema-koleda.html", "text": "Читалище „Братство” обяви традиционния си конкурс на тема „Коледа”. Това съобщи за  Радио „Фокус” – Кюстендил  председателят на читалището Иван Андонов. Конкурсът е за картина, картичка, сурвачка, сувенир, приказка и стихотворение на коледна тематика. В конкурса могат да се включат ученици от 1 до 8 клас от област Кюстендил. Възрастовите групи на участниците са четири, а срок за предаване на творбите е 18 декември 2018 година. Резултатите от конкурса ще бъдат обявени на 21 декември, от 13.00 часа в голямата зала на читалището. Класираните на първите три места във всяка една от възрастовите групи ще получат дипломи и предметни награди. \r\nВенцеслав ИЛЧЕВ", "date": "2018.11.26", "title": "Кюстендил: Читалище „Братство” обяви традиционния си конкурс на тема „Коледа”"}
{"url": "http://www.focus-news.net/news/2018/11/26/2594930/targovishte-dvama-dushi-sa-postradali-leko-pri-katastrofata-na-patya-kotel-omurtag.html", "text": "Два автомобили са се ударили челно на пътя Котел – Омуртаг. Това съобщи за  Агенция „Фокус“  говорителят на  ОДМВР - Търговище . Сигналът на инцидента в участъка Зелена мора – Пъдарино е подаден около 19.45 часа. На място са отишли полицейски служители от  РУ- Омуртаг и линейка. По първоначална информация става въпрос за челен удар между два леки автомобила. Двама души от единия автомобил са откарани в болница за преглед и са изписани с охлузни рани. Движението в района вече е нормализирано.", "date": "2018.11.26", "title": "Търговище: Двама души са пострадали леко при катастрофата на пътя Котел - Омуртаг"}
{"url": "http://www.focus-news.net/news/2018/11/26/2594925/bbc-truden-balans.html", "text": "“Инцидентът в Черно море идва като категорично напомняне, че напреженията между Русия и Украйна не са част от замразен конфликт”, пише в коментара си на сайта на  BBC  Джонатън Маркъс, военен и дипломатически кореспондент на световната медия, и добавя, че „те могат да се разгорят и при най-слабия сигнал“.    \r\nНАТО и съюзниците на Украйна от Запад силно подкрепят президента Порошенко. Но какво могат да направят, за да повлияят върху поведението на Русия?“, пита анализаторът.  \r\nЩе има разговори за нови икономически санкции. Но Русия вече е натоварена с тежки санкции, които не са я принудили да преосмисли анексията на Крим. Ще има призиви за допълнителна подкрепа за украинците. Държавите, членки на НАТО ще обучават военните от Киев – вероятно могат да направят и повече.   \r\nИ администрацията на Тръмп, още преди този епизод, вече обмисляше как да изпрати ново въоръжение на Украйна в допълнение на противотанковите ракети Javelin, които вече са доставени.   \r\nТрудно е обаче да се постигне баланс между подкрепата за териториалния интегритет на Украйна, от една страна, и да се избегне нещо, което би могло да подпали фитила и да превърне конфликта в истинска война“, се казва в коментара на специалния кореспондент на BBC Джонатън Маркъс.  Ивелина Ватова", "date": "2018.11.26", "title": "BBC: 'Труден баланс'"}
{"url": "http://www.focus-news.net/news/2018/11/26/2594573/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Финалният доклад на специалния прокурор Робърт Мюлер за руската намеса в президентските избори, прикриването на присъствието на ирански бунтовници в Сирия, възстановяването на връзките между Северна и Южна Корея и финансирането на Ивицата Газа са част от основните теми в световните печатни издания. \r\n*** Крайният доклад на специалния прокурор Робърт Мюлер за руската намеса в изборите за президент ще бъде опустошителен за Доналд Тръмп и неговата администрация, предполага пенсионираният професор от Харвард Алан Дершовиц,цитиран от  The Washington Examiner . \r\n\"Мисля, че докладът ще бъде опустошителен за президента. Знам, че екипът на президента вече работи по отговора на доклада\", каза Дершовиц. \"В един момент, когато докладът е публикуван и това е много труден въпрос, като се има предвид новия генерален прокурор, който има властта да решава кога и при какви обстоятелства да го направи обществено достояние, той ще бъде публично оповестен, вероятно заедно с отговор.\" \r\nНо Дершовиц, който критикува разследването на Мюлер, поясни, че не смята, че заключенията на специалния прокурор ще доведат до криминални разследвания срещу Тръмп. \r\n\"Когато казвам\" опустошителни \", искам да кажа, че ще рисува картина, която ще бъде политически много опустошителна. Все още не мисля, че ще доведе до наказателно дело, защото тайното споразумение не е престъпно\", каза той. \"Това, което мисля, че Мюлер ще направи, ако е умен е, да няма  шанс да бъде опроверган. Той просто ще изложи само фактите.\" \r\n***  Сирийският режим натурализира хиляди или дори десетки хиляди иранци, включително членове на Революционната гвардия, както и членове на подкрепяни от Техеран военни милиции като ХИЗБУЛА, съобщава израелският вестник  The Jerusalem Post ,  като се позовава на разследване на Близкоизточния институт за медийни изследвания (MEMRI).  \r\nВ доклада се обяснява, че „систематични действия на режима в Сирия\" служи за две цели: прикриване на присъствието на бойците на бойното поле и промяна на демографията на страната. Укриването на присъствието на ирански бойци и членове на ХИЗБУЛА в южната част на Сирия може да се разглежда като противоречащо на договореностите, постигнати между Израел и Русия, за да се задържат тези групи далеч от северната граница на еврейската държава, подчертава изданието.  \r\nВ края на октомври Москва се съгласи да разшири буферната зона по протежение на Голанските възвишения. Русия отхвърли израелското искане за 40-километрова зона, но се съгласи обхватът на буферната зона да бъде 10-15 километра.  \r\nВойната в Сирия изглежда се развива в полза на президента Башар Асад, затова Израел се опасява, че Иран ще помогне на ХИЗБУЛА и други шиитски милиции да укрепят позициите си на Голанските възвишения. \r\nОфициални представители на Израел многократно изразиха загриженост за нарастващото иранско присъствие на границите си и за контрабандата на оръжия за ХИЗБУЛА от Техеран през територията на Ливан.  \r\nИздаването на сирийски лични карти на бойци от Иран и на членове на ХИЗБУЛА може да има за цел да им позволи да останат в страната, привидно без да нарушават постигнатите по-рано договорености. \r\n*** Възможността за реконструкция на междукорейските железопътни връзки дава шанс на мира, пише англоезичното електронно издание на вестник  Korea Herald . \r\nРешението на САЩ да разреши изключване от санкциите на ООН за съвместно проучване за модернизиране и възстановяване на междукорейските железопътни линии намеква за бъдещето , което очаква Северна Корея, ако  предприеме стъпките за ядрено разоръжаване. \r\nЮжна Корея получи освобождаване от санкции от Съвета за сигурност на Организацията на обединените нации, което позволява на Сеул да достави гориво и друго оборудване на Пхенян за съвместно проучване на междукорейските железопътни линии, според Министерството на външните работи на Южна Корея. \r\nЮжна Корея също така получи подкрепата от САЩ чрез двустранни консултации за освобождаване на проекта от санкциите на Вашингтон срещу Пхенян, съобщи министерството. \r\nСеул очаква да започне проучването на място за свързването на трансграничните железници още тази седмица. Целта е да се завърши проучването и да се проведе церемония по стартиране на проекта до края на годината в опит да изпълни ключовите моменти в споразумението, подписано от южнокорейския президент Мун Джей-ин и лидера на Северна Корея Ким Чен-ун на срещата на 27 април. \r\n\"Церемонията по началото на проучването на междукорейските железопътни линии, предвидена в Декларацията от Пхенян, ще бъде възможна през тази година\", каза началникът на кабинета на президента Им Йон-сеок. \r\nИм изрази надежда, че скоростта на двата железопътни проекта и денуклеаризацията ще се увеличи, така че корейците от двете страни на Демилитаризираната зона да могат да пътуват до Пекин с влак, за да присъстват на Зимните олимпийски игри през 2022 г. \r\nИзключването от санкциите обаче визира само проучванията, но не и реално свързване на железопътните и автомобилни трасета, прекъснати по време на Корейската война през 1950-1953 година. \r\n*** Катар обмисля дали да продължи с плащанията в брой в Газа или  да използва алтернативен метод за прехвърляне на парите, поради страхове, че чрез изплащането на заплатите на членовете на \"Хамас\" може да се приеме, че те подкрепят тероризма, пише израелското англоезично издание  The Times of Israel . \r\nСпоред доклад на новинарския сайт  Walla  документ, разпространен вътрешно сред катарските служители, твърди, че прехвърлянето на пари на Хамас е \"проблематичен\" ход, който доведе до критики както от страна на Израел, така и от страна на палестинците. В документа се казва, че преводът на пари в брой \"само засилва отрицателния възглед за Катар като спонсор на терора, действащ срещу сунитските държави\". \r\n\"Ако намерението е било само да се плащат заплатите на държавни служители, би било възможно да се прехвърлят парите директно на техните банкови сметки, а не в брой - метод, напомнящ плащанията на  мафията\", се казва в доклада. \r\n***", "date": "2018.11.26", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/26/2594933/plovdiv-eksperti-ot-riosv-nauchiha-detsa-ot-plovdivsko-uchilishte-kak-da-sabirat-razdelno-otpadatsi.html", "text": "Ученици от пловдивското училище „Св. Патриарх Евтимий“ научиха как да събират разделно отпадъци и какво да правят, за да намалят замърсяването на околната среда. Това съобщиха за  Радио „Фокус“ - Пловдив  от  РИОСВ- Пловдив . Експертите инж. Десислава Георгиева и Надежда Авджиева разказаха на децата от III “б” клас за видовете отпадъци, за пътя им от контейнерите за разделно събиране до заводите за рециклиране и за ползите от това. Те демонстрираха видео клипове, които показват по какъв начин се извършва обработката на отпадъците от стъкло, пластмаса и хартия. Децата с интерес гледаха филмчетата за оползотворяването на отпадъците.С лекота се справиха и с въпросите от  викторина по темата. Те научиха различни начини за намаляване на употребата на пластмасови опаковки, които предотвратяват замърсяването на околната среда. Третокласниците обещаха да използват заедно с родителите си текстилни торби за пазаруване и бутилки за многократна употреба, за да намалят купуването на пластмасови опаковки и замърсяването с тях. \r\nОткритият урок бе част от кампанията на РИОСВ – Пловдив по повод Европейската седмица за намаляване на отпадъците (ЕСНО). Тази година тя се проведе от 17 до 25 ноември като акцентира върху превенцията на опасните отпадъци под мотото „Time to Detox!“ („Време e за детокс!“). Инициативите по ЕСНО се провеждат под патронажа на Европейската комисия. Тази година са регистрирани 14 347 инициативи на територията на страните от ЕС.", "date": "2018.11.26", "title": "Пловдив: Експерти от РИОСВ научиха деца от пловдивско училище как да събират разделно отпадъци"}
{"url": "http://www.focus-news.net/news/2018/11/26/2594932/kyustendil-razlichni-initsiativi-shte-se-provedat-v-ramkite-na-evropeyskata-sedmitsa-na-izsledvaneto-za-hiv.html", "text": "Различни инициативи ще се проведат в рамките на Европейската седмица на изследването за ХИВ. Това съобщи за  Радио „Фокус” – Кюстендил  Елена Андонова, началник на отдел „Профилактика на болестите и промоция на здравето” към Регионална здравна инспекция – Кюстендил. На 28 ноември в болницата в Дупница ще се проведе кампания за анонимно  изследване за носителство на ХИВ, консултиране и предоставяне на здравно-образователни материали и презервативи. Ще се проведе и изследване на количеството на въглеродния окис в издишания въздух на пушачите. Кампанията ще се повтори и на 30 ноември в квартал „Изток” в Кюстендил , а на 1 декември в квартала ще се проведе и обучение. На 3 декември на площад “Велбъжд“ също ще се проведе  кампания за анонимно  изследване за носителство на ХИВ с експресни тестове, а на 4 декември е предвидено обучение в Средно училище „Христо Ботев” в Бобов дол. Всеки работен ден може да се прави анонимно  изследване с експресни тестове на желаещите за носителство на ХИВ, хепатити В и С и сифилис в кабинета на здравната инспекция. \r\nВенцеслав ИЛЧЕВ", "date": "2018.11.26", "title": "Кюстендил: Различни инициативи ще се проведат в рамките на Европейската седмица на изследването за ХИВ"}
{"url": "http://www.focus-news.net/news/2018/11/26/2594574/predstoyashti-sabitiya-v-stranata-za-26-noemvri-agentsiya-fokus.html", "text": "***   \r\nОт 10.30 часа в Музикално-драматичния театър „Константин Кисимов“ президентът и върховен главнокомандващ на Въоръжените сили Румен Радев ще посети Велико Търново по повод отбелязването на 140 години от началото на военното образование в България и откриването на първото военно училище. По-късно през деня държавният глава ще разгледа учебно-материалната база на Националния военен университет „Васил Левски“. Румен Радев ще посети Православния храм „Св. Седмочисленици“ и ще поднесе цветя пред паметника на Васил Левски и паметника на възпитаниците в района на висшето учебно заведение. В честванията ще участват министърът на отбраната Красимир Каракачанов и началникът на отбраната генерал Андрей Боцев. \r\n***   \r\nОт 10.30 часа в зала „Средец“ на София Хотел Балкан Центърът за изследване на демокрацията ще проведе кръгла маса на тема „Рискове и перспективи за енергийната сигурност на Югоизточна Европа\". Участие ще вземат Теменужка Петкова, министър на енергетиката, Делян Добрев, председател на Комисията по енергетика в Народното събрание на Република България, Ерик Рубин, посланик на Съединените американски щати в България, Григориос Василоконстандакис, посланик на Гърция в България, Иван Иванов, председател на Комисията за енергийно и водно регулиране, ръководителят на Представителството на Фондация „Конрад Аденауер“ в България Торстен Гайслер и др. \r\n***   \r\nОт 09.00 часа в Гранд Хотел София ще бъде открит двудневна Международна конференция за социални иновации „Партньорство за промяна“. Изявления ще направят: кметът на София Йорданка Фандъкова, еврокомисарят Мария Габриел и министърът на труда и социалната политика Бисер Петков.  \r\n***   \r\nОт 9.00 часа 13 състав на Специализирания наказателен съд ще гледа делото срещу Румяна Ж., престъпление по служба. \r\n***   \r\nОт 09.30 часа в София Хотел Балкан ще се проведе XI-то редовно заседание на Комитета за наблюдение на Оперативна програма \"Развитие на човешките ресурси\". \r\n***   \r\nОт 9.30 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група.  \r\n***   \r\nВ 10.00 часа евродепутатът от групата на Зелените в Европейския парламент Бас Ейкхаут ще даде пресконференция в залата на Демократична България на бул. \"Витоша\" 18.  \r\n***   \r\nОт 10.00 часа 2 състав на Специализирания наказателен съд ще гледа делото срещу Огнян М., Георги И., Томи Р. и др., обвинени в организиране и ръководене на организирана престъпна група.  \r\n***   \r\nОт 10.00 часа 8 състав на Специализирания наказателен съд ще гледа делото срещу  Иво Д., Алиман Б. и др., обвинени в организиране и ръководене на организирана престъпна група.  \r\n***   \r\nОт 10.00 часа 14 състав на Специализирания наказателен съд ще гледа делото срещу  Христоско В., обвинен в изнудване.  \r\n***   \r\nОт 10.00 часа до 11.30 часа в Центъра по археометрия на Софийския университет „Св. Климент Охридски“ ще бъдат представени резултатите от изпълнението на проект Университетски комплекс по хуманитаристика „Алма Матер” (УКХ „Алма Матер”).    \r\n***   \r\nОт 10.00 часа в Парадайс център ще бъде открита изложба с керамични чинии.  \r\n***   \r\nОт 10.40 часа в 119 СОУ „Акад. Михаил Арнаудов“ (ж.к. „Изток“, ул. „Латинка“ 11) ще се проведе публичен открит урок за безопасна учебна среда в рамките на инициативата на УНИЦЕФ и МОН „Най-големият урок в света“.  \r\n***   \r\nОт 11.00 часа в зала 1 на Столична община ще се проведе пресконференция по повод кампания за високоспециализирани профилактични прегледи на децата от всички общински самостоятелни детски ясли в София. В пресконференцията ще участват д-р Асен Меджидиев, председател на Столична колегия на БЛС, Дончо Барбалов, зам.-кмет по финансите и здравеопазването на София, д-р Веселин Милев, председател на Постоянната комисия по здравеопазване и социална политика към Столичния общински съвет.  \r\n***   \r\nОт 11.00 часа в пресклуба на БТА Сдружение „Граждани за устойчиво развитие“ и Инициатива „Граждани за София“ ще отправят предклоедни въпроси към ръкодводителите на държавата и столицата.  \r\n***   \r\nВ 11.00 часа в Народния театър \"Иван Вазов\" ще се проведе Всенароден сбор за единение. \r\n***   \r\nОт 11.00 часа 16 състав на Специализирания наказателен съд ще гледа делото срещу Милк М., Росен Д. и др., обвинени в организиране и ръководене на организирана престъпна група.  \r\n***   \r\nОт 11.00 часа в хотел \"Даунтаун\", (бул.\"Васил Левски\" 27А), ПП “Движение България на гражданите”  \r\nорганизира  дискусия на тема: „За“ или „Против“ машинното и дистанционното електронно гласуване“. \r\n***   \r\nОт 11.00 часа в сградата на КФН ще се проведе среща във връзка с наредбата, с която се въвежда системата „бонус-малус“, като част от обществените консултации преди окончателното ѝ приемане. \r\n***   \r\nОт 12.00 Сдружение „Родилница“ ще внесе в Министерство на здравеопазването петиция с над петнадесет хиляди и триста подписа с искане за подобряване на родилните грижи в България и ще се срещне със заместник-министъра на здравеопазването д-р Бойко Пенков. \r\n***   \r\nОт 13.30 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n***   \r\nОт 15.00 часа 21 състав на Специализирания наказателен съд ще гледа делото срещу Иван Н., молба за изменение на мярка за неотклонение.  \r\n***   \r\nОт 15.00 часа 12 състав на Специализирания наказателен съд ще гледа делото срещу Стефка Н., молба за изменение на мярка за неотклонение.  \r\n***   \r\nОт 18.00 часа на площад „Орлов мост“ Български фонд за жените (БФЖ) организира Протест срещу насилието над жени. \r\n***   \r\nОт 18.00 часа в галерия „Академия“ ще бъде открита Международна изложба бижута и обекти.  \r\n***   \r\nОт 19.00 в галерия „Синтезис“ ще ще бъде открита фотоизложбата „Благотворителността през обектива“ 2018. \r\n***   \r\nОт 19.00 часа в кино „Люмиер Лидл“ ще се състои премиерата на документалния филм „Соня Йончева. Sempre Libera”. \r\n***   \r\nОт 10.00 часа до 12.00 часа в клуба на ПП ГЕРБ народният представител от ПП ГЕРБ – Варна Емилия Милкова ще има приемен ден за граждани. \r\n*** \r\nОт 16.30 часа в изложбеното фоайе на Регионална библиотека \"Пенчо Славейков\" – Варна ще бъде открита Пътуващата изложба \"16 фотоесета \"Другото лице на воините ни\".  \r\n*** \r\nОт 18.00 часа на пл. \"Независимост\" ще се проведе протест срещу насилието над жени. Събитието е в подкрепа на това в София, което също ще се състои на 26 ноември. \r\n***  \r\nОт 11.00 часа в конферентната зала на хотел „Панорама“ ще се проведе пресконференция по повод представянето на Българо-Румънски сомелиерски образователен център, който се изгражда във Велико Търново и се финансира по Програмата за трансгранично сътрудничество ИНТЕРРЕГ V-A Румъния - България 2014-2020, съфинансирана от Европейския съюз чрез Европейския фонд за регионално развитие.  \r\n***   \r\nОт 14.00 часа в конферентната зала на хотел Панорама във Велико Търново ще се състои пресконференция по повод представянето на Българо-Румънски сомелиерски образователен център. \r\n***   \r\nОт 13.00 часа в актовата зала на ОУ „Любен Каравелов“ народният представител от ГЕРБ Владимир Тошев ще връчи стипендия за високи постижения в областта на образованието, изкуствата и спорта на ученик от дванадесети клас. \r\n***   \r\nОт 10.30 часа в катедралния храм “Св. апостоли” Врачанският митрополит Григорий ще отслужи молебен за здравето и преуспяването на всички деца във врачанска епархия. \r\n***   \r\nВ 17.00 часа пред паметника на Васил Левски (срещу пощата) ще се съберат участниците във факелното шествие по повод годишнината от подписването на позорния Ньойски договор. \r\n***   \r\nВ Художествена галерия ще се състои „Работилница за въображение“ - занимания с деца и ученици. \r\n***   \r\nОт 14.00 часа в НЧ „Йордан Йовков - 1870 г.“,  зала ет.3, ще се проведе кръгла маса по повод Световния ден на информацията на тема \"Мястото на училищните библиотеки в библиотечно-информационното осигуряване в гр. Добрич\". \r\n***   \r\nОт 19.00 часа в Младежки център - Добрич, Концертна зала, ще се проведе неформална среща на тема „Сценичната треска и начините за справяне с нея“. \r\n***   \r\nОт 10.00 часа в клуба на ПП ГЕРБ, площад „Свобода” 1 ще се проведе приемна на народния представител Радослава Чеканска. \r\n*** \r\nВ 09.00 часа в зала 1 на Апелативния съд ще се проведе заседание по делото,  образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимия Н. Н. е признат за виновен за контрабанда на 103 килограма хероин през ГКПП “Капитан Андреево“. \r\n*** \r\nВ 10.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени в грабеж.  \r\n*** \r\nВ 10.30 часа кметът Иван Тотев ще посети Природонаучния музей, където директорът Огнян Тодоров ще го запознае с последните нововъведения в музея. \r\n*** \r\nВ 10.30 часа в зала 1 на Апелативния съд ще се проведе заседание по делото, образувано по жалба на подсъдимия Т.Н. срещу присъда на  Окръжен съд – Пловдив от 2 години и 6 месеца лишаване от свобода и лишаване от право на управление на МПС за срок от 3 години и 6 месеца. Т.Н.  е признат за виновен  в това, че по непредпазливост е причинил смъртта на 87-годишен мъж. \r\n***   \r\nОт 11.00 часа в Заседателната зала на УМБАЛ Пловдив ще се проведе събитие в подкрепа на недоносените бебета у нас.  \r\n*** \r\nВ 13.30 часа в зала 10 на Окръжния съд ще се проведе заседание по делото срещу Росен П., обвинен, че при управление на МПС по непредпазливост е причинил смъртта на К. Г.  \r\n*** \r\nВ 14.00 часа в зала 1 на Апелативния съд ще се проведе заседание по делото, образувано по жалба на подсъдимия Ц. А., осъден на 17 години затвор за убийство.  \r\n***  \r\nОт  11.00 часа  в зала № 1 на Община Свищов, ул. „Цанко Церковски” №2, ще се проведе информационна среща, на която експерти от Управляващия орган на ОПИК в Министерство на икономиката, ще представят пред заинтересованите страни възможностите за финансиране по Оперативна програма „Иновации и конкурентоспособност“ 2014-2020 г. /ОПИК/.  \r\n*** \r\nОт 09.00 часа в храм „Рождество Богородично“ – Симитли Негово Високопреосвещенство Неврокопският митрополит Серафим ще отслужи литургия по повод празника, посветен на Св. Стилиян. \r\n***   \r\nОт 19.00 часа в зала № 1 на Родопски драматичен театър „Николай Хайтов“ ще се  състои премиерата на „Чан до чан, песен до песен“ – любими родопски песни и свирни. \r\n***   \r\nОт 11.00 часа в пресклуба на БТА в Стара Загора ще се проведе пресконференция на Община Мъглиж.  \r\n***   \r\nОт 18.00 часа в РБ „Захарий Княжески“ ще бъдат представени 70 поетични мига с творчеството на Ботьо Буков - юбилейна годишнина на поета. \r\n***   \r\nОт 11.00 часа в пресцентъра в Областна администрация-Търговище  директорите на дирекциите “Бюро по труда”, “Инспекция по труда” и “Социално подпомагане” ще дадат съвместна пресконференция.  \r\n***   \r\nОт 14.00 часа в село Хитрино ще се проведе церемония по връчване на ключове на собствениците на новопостроени къщи в село Хитрино със средства от Фонд „Социална закрила” към Министерство на труда и социалната политика. След церемонията, кметът на община Хитрино ще даде пресконференция в заседателната зала на Общинска администрация.", "date": "2018.11.26", "title": "Предстоящи събития в страната за 26 ноември (Агенция „Фокус“)"}
{"url": "http://www.focus-news.net/news/2018/11/26/2594931/tass-federalnata-sluzhba-za-sigurnost-razpita-voennosluzheshtite-zadarzhani-v-kerchenskiya-protok.html", "text": "От ведомството на РФ потвърждават, че координатори са били двама сътрудника на Службата за сигурност на Украйна (СБУ), които са се намирали на украинските кораби, съобщава  ТАСС .  \r\nСътрудници на Федералната служба за сигурност на РФ  (ФСС на РФ) са разпитали украински военнослужещи, задържани при инцидента в Керченския проток, за това са съобщили от Центъра за връзки с обществеността на ФСС на РФ, като са разпространили и видео на разпита.   \r\nРазпитани са старши лейтенант Андрей Драч, упълномощен да провежда оперативно-разследващи операции от 7-мо управление на Главното Управление на военното разузнаване на СБУ, който се е намирал на катера „Никопол“, Сергей Цибизов, матрос на катера „Никопол“ младши офицер-сигнализатор,  капитан 3-ти ранг Владимир Лесовой, командир на дивизията съдове за охрана на военно-морска база „Юг“ на Военно-морските сили (ВМС) на Украйна (войскова част А-1728). \r\nПлаващите към Кримския мост кораби на украинските ВМС първоначално са заявили, че не планират да преминават през Керченския проток, се пояснява в съобщението.  От ФСС на РФ подчертават, че украинските военни кораби са навлезли в руски териториални води, които са такива още преди присъединяване на Крим към Русия.   \r\nУкраинският военнослужещ капитан трети ранг Владимир Лесовой, задържан в Керченския проток за нарушаване на държавната граница на РФ, е признал по време на разпита, че става дума за провокация. В същото време другите военнослужещи са потвърдили, че са били предупредени за недопустимостта да се нарушава границата на РФ. Капитан Лесовой добавил, че е изпълнявал заповед и е планирал да извърши прехвърляне на корабите от Одеса в Мариупол.   Ивелина Ватова", "date": "2018.11.26", "title": "ТАСС: Федералната служба за сигурност разпита военнослужещите, задържани в Керченския проток"}
{"url": "http://www.focus-news.net/news/2018/11/26/2594577/reuters-broyat-na-postradalite-pri-zemetresenito-v-iran-previshi-400-dushi-nyama-danni-za-zhertvi.html", "text": "Няма загинали в резултат на опустошителното земетресение с магнитуд от 6,4 по скалата на Рихтер, регистрирано на територията на Иран в близост до границата с Ирак. Местните власти потвърдиха обаче, че пострадалите вследствие на труса са над 400, предава  Reuters . \r\n„Имаме 411 ранени, 80% от тях са получили медицинска помощ и не са настанени в болници… Няма доклади за загинали“, цитират местните медии думите на губернатора на западната иранска провинция Керманшах Хоусханг Базванд. \r\nПо-рано се съобщаваше за най-малко 70 души, пострадали в резултат на земетресението, регистрирано в района на ирано-иракската граница. Голяма част от хората са ранени в резултат от паниката, последвала труса, а не вследствие от стихията. В засегнатите от земетресението райони са изпратени спасителни отряди.   Тереза Герова", "date": "2018.11.26", "title": "Reuters: Броят на пострадалите при земетресенито в Иран превиши 400 души, няма данни за жертви"}
{"url": "http://www.focus-news.net/news/2018/11/26/2594581/izvestiya-prouchvane-pokaza-kade-v-rusiya-se-pie-nay-mnogo-alkohol.html", "text": "Електронното издание на руския вестник  „Известия“  публикува материал с резултатите от проучване къде в Русия се пие най-много алкохол.  \r\nНа Чукотка, в Магадан, в Ненецката автономна област, на Сахалин и в Коми има сериозен проблем с алкохолизма. Традиционно „най-трезвите“ региони  в Русия се явяват Чечения, Ингушетия, Дагестан, Карачаево-Черкесия и Кабардино-Балкария. Това става ясно от „Национален рейтинг за трезвеността на субектите в РФ“, подготвени от експерти  по проекта „Трезва Русия“. Авторите на класацията признават, че антиалкохолната политика в регионите е неефективна – в числото с нерешени проблеми влизат младежкия алкохолизъм, ръста на престъпността, високия дял контрабанда и „бездействието на чиновниците“. Според експертите е необходимо да се въведат допълнителни законови ограничения и да се повиши качеството на живот в регионите, защото „хората не пият заради хубав живот“. \r\nОценката е съставена въз основа на откритите данни на Росстат, Росалкогольрегулирования, Министерството на здравеопазването, Министерството на вътрешните работи и Централната статистическа база данни. Общият резултат на регионите е изчислен по шест критерия. Те са следните: оценката, по-специално, броят на смъртните случаи от алкохол и регистрирани алкохолни пациенти, а също така и извършените в състояние на интоксикация престъпления, както и тези свързани с незаконното производство и разпространяване на алкохол; количеството продаден алкохол и анализът на регионалното законодателство в тази област. \r\nСтатистиката може да не включва всичко – продадените обеми не винаги съответстват на  потреблението, смята ръководителят на „Политически експертна група“ Константин Калачев. \r\nПо думите на експерта, властите в някои региони трябва да обмислят как да се справят с проблема, защото„хората не пият заради добър живот“. Необходимо е да се мисли не само за забраните, но и за решаване на свързаните с тях проблеми, повишаване на качеството на живот на гражданите, смята политологът.", "date": "2018.11.26", "title": "„Известия“: Проучване показа къде в Русия се пие най-много алкохол"}
{"url": "http://www.focus-news.net/news/2018/11/26/2594575/afp-nato-i-es-prizovavat-rusiya-i-ukrayna-za-deeskalatsiya-v-azovsko-more.html", "text": "Европейският съюз и НАТО настояха за намаляване на напрежението между Русия и Украйна в Азовско море и призоваха Москва да „възстанови свободното преминаване“ през Керченския пролив, предава  AFP.  \r\n„Очакваме Русия да възстанови свободното преминаване през Керченския пролив, като се призовават всички към сдържаност и да действат за незабавното деескалиране на ситуацията“, обявиха от ЕС. \r\nВ изявлението си НАТО също апелира за „съдржаност и деескалация“, като  призовава Русия „да гарантира безпрепятствен достъп до украинските пристанища в Азовско море, в съответствие с международното право“.", "date": "2018.11.26", "title": "AFP: НАТО и ЕС призовават Русия и Украйна за деескалация в Азовско море"}
{"url": "http://www.focus-news.net/news/2018/11/26/2594580/sport-olimpik-marsiliya-pobedi-s-31-pri-gostuvaneto-si-na-amien.html", "text": "Олимпик Марсилия победи с 3:1 при гостуването си на Амиен в мач от 14-ти кръг на Лига 1. Победата за отбора на Руди Гарсия донесе хеттрик на Флориан Товен, съответно в 26-тата, 80-тата и в първата минута на добавеното време.  \r\nТака Олимпик Марсилия вече заема петата позиция във временното класиране с актив от 25 точки. Амиен остават на 16-то място с 13 точки.  Резултати от другите срещи в кръга: \r\nМонпелие-Рен 2:2 \r\nНица-Лил 2:0", "date": "2018.11.26", "title": "Спорт: Олимпик Марсилия победи с 3:1 при гостуването си на Амиен"}
{"url": "http://www.focus-news.net/news/2018/11/26/2594582/fond-strategicheskoy-kulyturyi-darzhava-kato-makedoniya-ne-tryabva-da-sashtestvuvai.html", "text": "Електронното издание на руското аналитично списание   \"Фонд стратегической культурьи\"  публикува статия под заглавие \"Държава като Македония не трябва да съществува\", в която авторът Алексей Топаров припомня, че \"членството в НАТО изисква жертви\".  Агенция \"Фокус\" представя превод на статията без редакторска намеса, с уточнението, че публикуваните на страницата материали не отразяват позицията на редакцията.  \r\nПравителството на Зоран Заев не успя да издейства екстрадицията на бившия македонски премиер и почетен председател на ВМРО-ДПМНЕ Никола Груевски от Унгария. Заради самия него пред 2015 г. местните социалдемократи (СДСМ), водени от Заев, и партиите на албанското малцинство, организираха същински \"майдан\", за да го свалят от власт. И всичко това, за да се присъедини към НАТО най-бедната в постюгославското пространство държава с най-ниски заплати на Балканския полуостров.  \r\nДо неотдавна изпълнението на този план бе затруднено от дългогодишния гръцко-македонския спор за името. В Атина са уверени, че етническите българи, които обитават най-вече Вардарска Македония, нямат връзка с древните македонци и затова не могат да посягат на името \"Македония\". Съществува само влизащата в състава на Гърция Егейска Македония, населена от потомци на древните елини. Но югославският маршал Тито, който се появи благодарение на етническите експерименти, мечтаеше за обединяването не само на цялата историческа Македония, но и на целия Балкански полуостров, и новоизпечените македонославяни вече не искаха да бъдат българи. Още по времето на Съюзна федерална република Югославия бе предложена забавна схема, според която македонците изобщо не бяха гърци, а елинизирани илирийци, с които славяните, мигрирали в района, по-късно са се смесили. \r\nЗаради твърдата позиция на Гърция след разпадането на Югославия Македония влезе в ООН под името Бивша югославска република Македония (БЮРМ). В отговор в БЮРМ започнаха да издигат монументи на герои от присвоената антична история, включително на Филип и Александър Македонски. На свой ред Атина блокира членството на Македония в НАТО и Европейския съюз, което вече никак не устройва западните й партньори. И последните решиха да помирят двете страни.  \r\nЗа тази цел бе организиран \"майдан\" в Скопие, който бе предшестван от въоръжени сблъсъци с албански сепаратисти в Куманово... След това вече бившият основен македонски опозиционен лидер Зоран Заев се снима на фона на албанския флаг и обеща да даде на албанския статут на държавен език, а най-важното - да промени символите и името на Македония... Към това следва да се добавят обещанията за борба с корупцията, бедността и бързото влизане в ЕС. В резултат социалдемократите на Заев попаднаха в парламента, където заедно с албанските партии, получиха мнозинство.   \r\nВ отговор президентът на Македония Георги Иванов (ВМРО-ДПМНЕ) заяви, че няма да допусне във властта антинационални сили, работещи за парите на американския милиардер Джордж Сорос. Въпреки това посланикът на САЩ в Македония Джес Бейли и представителят на ЕС Айво Ораво посетиха скопския \"майдан\" няколко пъти. В подкрепа на създаването на правителство на социалдемократи и албанци последователно се изказаха висши представители на ЕС, САЩ и НАТО. Президентът на Македония се пречупи и Заев стана министър-председател, предоставяйки девет от 17 министерства на албанците. След това той назначи на поста председател на парламента албанеца Талат Джафери, бивш офицер от македонската армия, дезертирал през 2001 г. в банда албански сепаратисти...  \r\nТези парламентарни колизии се случиха на фона на масови протести срещу политиката на Заев. Джафери дори се опита да разпръсне група демонстранти с личния си автомобил, а македонците, след като разбраха за решението да бъде назначен албанец на ключовия пост в законодателния орган в Скопие, щурмуваха парламента и успяха да понатупат социалдемократите, включително Заев, преди да бъдат задържани от полицията... \r\nНовият премиер обаче не се смути от случилото се. Първоначално се появи обещаният законопроект за предоставяне на албанския статут на държавен език. Парламентът утвърди законопроекта два пъти, но президентът Георги Иванов така и не го подписа. Основно постижение на Заев обаче стана стартирането на процеса на преименуване на страната, което бе договорено през юни с гръцкия му колега Алексис Ципрас на брега на езерото Преспа. Постюгославската република трябва да получи името \"Северна Македония\". На тази договореност ръкопляскаха в НАТО, в ЕС и в САЩ, макар далеч не всички гърци да оцениха положително поведението на Ципрас. Депутатът от дясната партия \"Златна зора\" Константинос Барбарусис призова армията да извърши държавен преврат, а министърът на отбраната на Гърция Панос Каменос заяви, че Сорос е отделил 45 млн. евро за подкупване на гръцки и македонски депутати.  \r\nВ Солун и Скопие бе подновена вълната на протестите, но планът за въвличане на Македония в НАТО продължи да бъде следван. Правителството на Заев промени името на нелепата статуя на Александър Македонски в центъра на Скопие на \"Паметник на човека на кон\" и се опита да закрепи промяната на името на страната чрез референдум. Но на него гласуваха едва 37% от македонските граждани. Така референдумът претърпя провал.  \r\nВъпреки това на 19 октомври македонският парламент утвърди законопроект за преименуването на страната на \"Северна Македония\". Документът така и не придоби силата на закон, защото не бе подписан от президента на страната. Междувременно в Скопие продължават с демонстрациите. Участващите в тях искат от правителството да прекрати процеса на внасяне на промени в Конституцията на Македония, да анулира Преспанското споразумение, да разпусне парламента и да организира предсрочни парламентарни избори.  \r\nПрезидентът продължава да твърди, че никога няма да сложи подписа си под документ, който заличава името на страната. Прокуратурата обаче предприе следствени действия срещу него, обвинявайки го в превишаване на правомощията. А Никола Груевски, който се укри в Унгария, обвиниха за закупуването на бронирана лимузина чрез използването на \"непрозрачни схеми\". Същевременно съдът замрази 69 обекти недвижима собственост на ВМРО-ДПМНЕ в рамките на разследването за финансови злоупотреби.. \r\nКазано с една дума, такива страни като Македония, не трябва да съществуват - в името на демокрацията и разширяването на НАТО!   Тереза Герова", "date": "2018.11.26", "title": "\"Фонд стратегической культурьи\": Държава като Македония не трябва да съществува?!"}
{"url": "http://www.focus-news.net/news/2018/11/26/2594583/faktor-makedoniya-evropa-se-trese-yanis-varufakis-se-zavrashta-v-politikata.html", "text": "Янис Варуфакис, бивш министър на финансите на Гърция, който остави траен белег с критиките си срещу глобалните мерки за икономии, се връща директно в политиката като кандидат за евродепутат, отбелязва македонското електронно издание  „Фактор“ . \r\nГръцкият политик е кандидат на движението „Демокрация в Европа“, което основа през 2010 г., „за да демократизира Европа“. \r\nВаруфакис остави трайна следа в Гърция, след като управляващата СИРИЗА на Алексис Ципрас го назначи за министър на финансите. След шестмесечен отпор и критики към глобализма той се оттегли от поста в момент, в който страната попадна под натиска на дълга. \r\n„Приемам номинацията, защото символизира новата транснационална политика, от която имаме нужда в Европа“, заяви Варуфакис на пресконференция в Берлин, където неговите колеги поставиха банер с надпис „Европейска пролет“, добавя електронното издание. \r\n„Каня всички Вас да ни придружите в това общоевропейско търсене на демокрация в Европа, демокрация в Германия, като условие за просперитет и автентична демокрация“, заяви Варуфакис.", "date": "2018.11.26", "title": "„Фактор“ (Македония): Европа се тресе, Янис Варуфакис се завръща в политиката"}
{"url": "http://www.focus-news.net/news/2018/11/26/2594576/ria-novosti-ukrainski-voenni-sa-zapochnali-masiran-obstrel-sreshtu-dnr.html", "text": "Украинските военни са започнали масиран обстрел на жилищен район в самопровъзгласилата се Донецка народна република (ДНК), предава руската информационна агенция  РИА Новости . \r\nОбстрелът е извършен с различен вид въоръжение, в това число и тежка артилерия, пояснява агенцията. \r\nУкраинските власти водят военна операция срещу самопровъзгласилите се Луганска народна република и Донецка народна република, обявили независимост след държавния преврат в Украйна. По последни данни на ООН, над 10 хил. души са станали жертви на конфликта. \r\nВъпросът за разрешаването на положението в Донбас беше обсъден включително по време на срещите в Минск на контактната група, която от септември 2014 г. вече е приела три документа, регламентиращи стъпки за деескалацията на конфликта. Въпреки това, след споразуменията за примирие между страните в конфликта, престрелките продължават, допълва РИА Новости.", "date": "2018.11.26", "title": "РИА Новости: Украински военни са започнали масиран обстрел срещу ДНР"}
{"url": "http://www.focus-news.net/news/2018/11/26/2594584/api-vremenno-dvizhenieto-po-pat-i-1-vidin-montana-v-rayona-na-skomlya-e-v-edna-lenta-poradi-avariral-tezhkotovaren-avtomobil.html", "text": "Временно движението по път I-1 Видин-Монтана в района на Скомля е в една лента  поради аварирал тежкотоварен автомобил. Шофьорите да се движат с повишено внимание и съобразена скорост, спазвайки указанията на \"Пътна полиция\", съобщава пресцентъра на Агенция \"Пътна инфраструктура\".", "date": "2018.11.26", "title": "АПИ: Временно движението по път I-1 Видин-Монтана в района на Скомля е в една лента  поради аварирал тежкотоварен автомобил"}
{"url": "http://www.focus-news.net/news/2018/11/26/2594590/sport-latsio-i-milan-zavarshiha-naravno.html", "text": "Отборите на Лацио и Милан завършиха 1:1 в мач от 13-ти кръг на Серия А, изигран на стадион „Олимпико“ в италианската столица. Резултатът бе открит от гостите с гол на Франк Кесие в 78-тата минута, а в добавеното време Хоакин Корея изравни за домакините.  \r\nДвубоят между двата отбора бе за четвъртото място във временното класиране, даващо право на участие в групите на Шампионската лига през следващия сезон. След днешния мач Лацио заема тази позиция с 23 точки, а Милан е пети с една по-малко. Резултати от другите срещи в кръга: \r\nДженоа- Сампдория 1:1  \r\nНаполи-Киево 0:0 \r\nПарма- Сасуоло 2:1  \r\nБолоня- Фиорентина 0:0  \r\nЕмполи- Аталанта 3:2", "date": "2018.11.26", "title": "Спорт: Лацио и Милан завършиха наравно"}
{"url": "http://www.focus-news.net/news/2018/11/26/2594589/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Напрежението в Азовско море, проблемите около новия бюджет на Италия, събитията в Македония и любопитно проучване за употребата на алкохол в страната са част от основните теми, върху които акцентират руските печатни издания. \r\n***  На 25 ноември край бреговете на Кримския полуостров се стигна до стълкновение между руски и украински кораби. То завърши със закриването от страна на Русия на Керченския проток и до задържането на украински плавателни съдове. Федералната служба за сигурност (ФСБ) определи корабите на Киев като нарушители, пресекли незаконно границите на Русия. На свой ред Украйна счита за незаконни действията на руските граничари и цитира споразумение с Москва, гарантиращо свободното корабоплаване както в пролива, така и в Азовско море. Конфликтът може да прерасне на международно ниво и в крайна сметка да доведе до налагането на нови санкции срещу Русия, предупреждават в редакцията на вестник  „Коммерсант“  . \r\nНовината за инцидента в Черно море се появи в сутрешните часове на неделя и според първоначалните съобщения, ФСБ обвини за всичко украинците: „Около 7:00 часа московско време три кораба на Военноморските сили на Украйна в нарушение на чл. 19 и чл. 21 от Конвенцията на ООН за морското право, определяща правото на държавите да гарантират сигурността си в морското пространство, пресекли държавната граница на Руската федерация, неправомерно влязоха в закритата акватория на териториалното море на Руската федерация“. Част от по-късно разпространената информация бе спестена, като например това, че украинските кораби са продължили курса си към Керченския проток, където действа правото за преминаване на плавателни съдове в съответен ред. Паралелно с ФСБ съобщение публикуваха и ВМС на Украйна, които увериха, че Москва е била информирана предварително за курса на корабите. Вярно, не уточниха кога е станало това. Но и ФСБ не поясни къде точно украинските кораби са нарушили държавната граница на Русия. Инцидентът завърши със задържането на три кораба от групата украински плавателни съдове.  \r\nОт редакцията припомнят, че преминаването на кораби през Керченския пролив е уредено в Договор за сътрудничество в използването на Азовско море и Керченския пролив. В чл. 2 от този документ се казва следното: „Търговските  и военните кораби, както и други правителствени кораби, плаващи под флага на Руската федерация или Украйна, които се експлоатират с нетърговска цел, се ползват от свободата на корабоплаване в Азовско море и Керченския проток\". Това означава, че украинските кораби имат право свободно да преминават през пролива в Азовско море, което според същото споразумение е във вътрешните води на Русия и Украйна. \r\nВъз основа на това руската страна може да бъде обвинена в нарушение на договора. И такова вече е представено. „Ние считаме подобни агресивни действия за нарушение на нормите на Хартата на ООН, Конвенцията на ООН по морско право. Украинското външно министерство ще предприеме всички необходими мерки за дипломатически и международни правни действия\", обявиха от външнополитическото ведомство в Киев. „Такива действия представляват заплаха за сигурността на всички държави от Черноморския регион и поради това изискват ясен отговор от международната общност\", бе казано още в текста. \r\nНе беше възможно да се получи коментар от Министерството на външните работи на Русия относно правната оценка на инцидента край бреговете на Крим. В кабинета на президента на Руската федерация също отказаха да коментират, заявявайки, че това не е техен проблем. \r\nКонстантин Косачев, ръководител на международния комитет на Съвета на федерацията на Руската, написа във „Фейсбук“ следното: „Няма съмнение, че провокацията на украинските военни започна с единствената цел да принуди Русия да я спре и след това да се види руската реакция на агресия\". \r\n„От военна гледна точка абсолютно безсмислена идея. От политически - уви, много обещаваща: както НАТО, така и Европейският съюз отново ще се превърнат в стена зад провокаторите в Киев, каквото и както и да се случи\", добави руски\tят сенатор. Имайте предвид, че на 24 октомври Европейският парламент одобри резолюция, в която изразява „много сериозна загриженост за изключително нестабилната ситуация в областта на сигурността в Азовско море\".Ако Русия продължи „опитите за постепенно присъединяване на тези води и превръщането им в руско вътрешно езеро , авторите на резолюцията ще настояват Брюксел да наложи допълнителни санкции срещу Москва, припомня изданието.  \r\nВицепредседателят на Държавната Дума Петер Толстой, който ръководи международната дейност на долната камара на парламента, обвини президента на Украйна Петро Порошенко. „Влизането на украинските кораби в териториалните води на Руската федерация е очевидна провокация от страна на Украйна, опит за разгръщане на въоръжен конфликт в Керченския пролив. Очевидно това беше направено от властите в Киев, за да допринесат за ескалацията на ситуацията, и още веднъж доказва, че Порошенко е президент на войната, с него на власт не може да се очаква мир нито в Донбас, нито където и да е другаде\", коментира Толстой. \r\nАндрей Суздалцев, доцент от Факултета по световно стопанство и световна политика във Висшето училище по икономика, е уверен, че инцидентът ще доведе до нови санкции срещу Москва. „Ако има разследване на ниво международни организации, за нас ще бъде много трудно да докажем нашия случай, тъй като повечето страни по света не признават Крим като територия на Русия\", обясни доцентът.  \r\nВ същото време експертът обясни, че Киев, организирал преминаването на кораби от Одеса в Мариупол, което не е било координирано с Русия, Украйна „се стреми да консолидира успеха от 23 септември, като докаже суверенитета си над водите на Крим и осигури правото на безпрепятствено преминаване под Кримския мост“, твърди Суздалцев, като същевременно допълни, че целта на Киев е била да покаже, че украинския флот може да влезе в Керченския проток, както иска и когато иска. Експертът смята, че „Киев активно търси причина Вашингтон да въведе втория пакет санкции срещу Русия преди началото на президентската кампания в Украйна\". \r\nСъбеседниците на „Коммерсант\" в Киев наистина не скриха надеждата, че инцидентът ще бъде последван от най-суровата реакция както на Брюксел, така и на Вашингтон. „Направихме планиран преход, руснаците не трябваше да предотвратят това. Но те вероятно бяха уплашени. Надяваме се, че международната общност няма да остави инцидента без внимание и Русия ще получи нови санкции\", заяви източник на изданието, близък до Министерството на отбраната на Украйна. \r\nДруг събеседник на редакцията подчерта: „Разбира се, световната общност ще реагира на случилото се. Възможно е американците… да премионат към по-ефективни мерки. Например, като ни помогнат да се борим с руската заплаха в Азовско море\". \r\n***  Преговорите за излизането на Обединеното кралство от структурите на Общността навлязоха на финалната права, но вниманието на европейските политици сега да не е насочено към Брекзит, а към Италия. Изострянето на отношенията между Европейската комисия и правителството в Рим след идването на власт на популистите е основната грижа на Европейския съюз, твърдят в редакцията на руското аналитично седмично списание  \"Експерт\" . \r\nИталия е една от страните в основата на идеята за обединена Европа и в продължение на много години бе сред най-изявените проевропейски страни. Но с идването на власт преди половин година на правителството на дясната партия \"Лига\" и популисткото движение \"Пет звезди\", Рим започна да провокира конфликти в отношенията с Брюксел - най-напред по въпроса за миграцията, а сега и за бюджета. Много бяха обещанията в хода на предизборната кампания в Италия и сега властите се опитват да изпълнят поне част от тях. Но на пътя на увеличението на разходите в бюджета на страната се оказа Европейската комисия, която настоя Рим да преработи плановете си. Италианското правителство отказа да направи отстъпки, но и Брюксел изрази твърдите си намерения да стигне докрай в спора. Това означава, че Италия рискува да се превърне в първата европейска държава, която може да бъде реално наказана за \"прегрешения\". \r\nИталианската икономика, третата в еврозоната, традиционно се развива много бавно. Бюджетният дефицит на Рим не е толкова голям, за да предизвика подобна сурова реакция от страна на Брюксел, но на раменете на Италия има много тежък товар - огромен дълг, който не позволява на страната да прекъсне дългосрочната си цел, а именно - да успее да си стъпи на краката.  \r\nСлед представянето на новия бюджет на Рим в Брюксел се хванаха за главата. Той бе признат за нереалистичен и затова ЕК настоя Рим да промени ключовите параметри. Правителството на премиера Джузепе Конте, което всъщност се ръководи от вицепремиера и министъра на вътрешните работи Матео Салвини, който е и лидер на \"Лига\", отказва да внесе големи промени в основния финансов документ на страната. Италианските власти твърдят, че изискванията на ЕК за промяна на бюджета може да доведат до унищожение на страната. Луиджи Ди Майо, вицепремиер на Италия и лидер на движението \"Пет звезди\" - част от управляващата коалиция, определи исканията на ЕК като опит да накара италианците да приемат бюджета с \"кръв и сълзи\". \r\n\"Много е трудно да се повярва на това\", каза Ди Майо пред репортери, \"но те не разбират заобикалящата ги реалност\". \r\nИталианският вицепремиер увери, че правителството се опитва да избегне прекомерен бюджетен дефицит за следващата година, което може да бъде провокирано от плановете за увеличаване на разходите. Но внасянето на промени в основните  параметри на основния финансов документ за 2019 г., т.е. да се \"жертват италианците\", няма как Рим да допусне.  \r\nПозицията на Рим е ясна: поне по отношение на основните параметри, италианското правителство не възнамерява да промени новия бюджет. Управляващата коалиция бе категорична, че това е невъзможно. Популистите потвърдиха, че възнамеряват да изпълнят дадените пред избирателите обещания, които изискват увеличаване на разходите в бюджета. Това само бе себе си ще доведе в крайна сметка и до увеличаване на дефицита на страната.  \r\nВ рамките на бизнес конференция в Падуа италианският финансов министър Джовани Триа призова ЕС да обърне повече внимание на икономическия растеж. Според него, прогнозите на ЕК са за забавяне на италианската икономика, но подобна е и оценката за икономиките на още две основни държави в Общността - Германия и Франция.  \r\n\"Проблемът за икономическия растеж е общоевропейски. Той трябва да бъде решен съвместно, а не за всяка страна поотделно, а още повече - без никаква конфронтация. Изглежда, че Европа не е наясно със ситуацията и не е в състояние да преследва макроикономическа стабилизираща политика\", коментира финансовият министър на средиземноморската страна.  \r\nЕто и какви са финансовите и икономическите цели на Рим за следващата година: бюджетен дефицит от 2,4% и икономически ръст от 1,5%. Според Брюксел двете цифри изглеждат прекалено оптимистични и трудни за изпълнение. Бюджетът предвижда промени в пенсиите и данъците, които ще костват 37 милиарда евро на страната. Две трети от тях - 22 млн. евро, ще трябва да бъдат взети назаем, т.е. те ще увеличат бюджетния дефицит. \r\nИталианският бюджетен дефицит, от една страна, не е толкова голям и се вписва в рамките от три процента, но огромният държавен дълг на Рим, най-големият в Европа, прави ситуацията значително по-трудна. \r\nЩо се отнася до Брюксел, ЕК може да предприеме следните стъпки срещу Италия. На 21 ноември изпълнителният орган на ЕС произнесе решения за бюджетите за 2019 г. на страните-членки на еврозоната и настоя Рим да им се подчини.  \r\nПубликуването на отрицателен документ във връзка с Италия автоматично ще доведе до началото на процедурата за налагане на наказание, която включва както дисциплинарно (лишаване от правото на глас), така и финансово наказание (до 0,2% от БВП на страната). На Рим ще бъде предложено в рамките на три до шест месеца да намали бюджетния дефицит до нивото, изисквано от ЕС, като се вземе предвид италианската реалност, т.е. огромният дълг на страната. \r\nМайските избори в Европа усложняват допълнително ситуацията. ЕК едва ли ще дръзне да дразни популистите и евроскептците преди вота. А това означава, че важни решения преди гласуването едва ли ще бъдат взети. \r\n***  Електронното издание на руското аналитично списание   \"Фонд стратегической культурьи\"  публикува статия под заглавие \"Държава като Македония не трябва да съществува\", в която авторът Алексей Топаров припомня, че \"членството в НАТО изисква жертви\".  Агенция \"Фокус\" представя превод на статията без редакторска намеса, с уточнението, че публикуваните на страницата материали не отразяват позицията на редакцията.  \r\nПравителството на Зоран Заев не успя да издейства екстрадицията на бившия македонски премиер и почетен председател на ВМРО-ДПМНЕ Никола Груевски от Унгария. Заради самия него пред 2015 г. местните социалдемократи (СДСМ), водени от Заев, и партиите на албанското малцинство, организираха същински \"майдан\", за да го свалят от власт. И всичко това, за да се присъедини към НАТО най-бедната в постюгославското пространство държава с най-ниски заплати на Балканския полуостров.  \r\nДо неотдавна изпълнението на този план бе затруднено от дългогодишния гръцко-македонския спор за името. В Атина са уверени, че етническите българи, които обитават най-вече Вардарска Македония, нямат връзка с древните македонци и затова не могат да посягат на името \"Македония\". Съществува само влизащата в състава на Гърция Егейска Македония, населена от потомци на древните елини. Но югославският маршал Тито, който се появи благодарение на етническите експерименти, мечтаеше за обединяването не само на цялата историческа Македония, но и на целия Балкански полуостров, и новоизпечените македонославяни вече не искаха да бъдат българи. Още по времето на Съюзна федерална република Югославия бе предложена забавна схема, според която македонците изобщо не бяха гърци, а елинизирани илирийци, с които славяните, мигрирали в района, по-късно са се смесили. \r\nЗаради твърдата позиция на Гърция след разпадането на Югославия Македония влезе в ООН под името Бивша югославска република Македония (БЮРМ). В отговор в БЮРМ започнаха да издигат монументи на герои от присвоената антична история, включително на Филип и Александър Македонски. На свой ред Атина блокира членството на Македония в НАТО и Европейския съюз, което вече никак не устройва западните й партньори. И последните решиха да помирят двете страни.  \r\nЗа тази цел бе организиран \"майдан\" в Скопие, който бе предшестван от въоръжени сблъсъци с албански сепаратисти в Куманово... След това вече бившият основен македонски опозиционен лидер Зоран Заев се снима на фона на албанския флаг и обеща да даде на албанския статут на държавен език, а най-важното - да промени символите и името на Македония... Към това следва да се добавят обещанията за борба с корупцията, бедността и бързото влизане в ЕС. В резултат социалдемократите на Заев попаднаха в парламента, където заедно с албанските партии, получиха мнозинство.   \r\nВ отговор президентът на Македония Георги Иванов (ВМРО-ДПМНЕ) заяви, че няма да допусне във властта антинационални сили, работещи за парите на американския милиардер Джордж Сорос. Въпреки това посланикът на САЩ в Македония Джес Бейли и представителят на ЕС Айво Ораво посетиха скопския \"майдан\" няколко пъти. В подкрепа на създаването на правителство на социалдемократи и албанци последователно се изказаха висши представители на ЕС, САЩ и НАТО. Президентът на Македония се пречупи и Заев стана министър-председател, предоставяйки девет от 17 министерства на албанците. След това той назначи на поста председател на парламента албанеца Талат Джафери, бивш офицер от македонската армия, дезертирал през 2001 г. в банда албански сепаратисти...  \r\nТези парламентарни колизии се случиха на фона на масови протести срещу политиката на Заев. Джафери дори се опита да разпръсне група демонстранти с личния си автомобил, а македонците, след като разбраха за решението да бъде назначен албанец на ключовия пост в законодателния орган в Скопие, щурмуваха парламента и успяха да понатупат социалдемократите, включително Заев, преди да бъдат задържани от полицията... \r\nНовият премиер обаче не се смути от случилото се. Първоначално се появи обещаният законопроект за предоставяне на албанския статут на държавен език. Парламентът утвърди законопроекта два пъти, но президентът Георги Иванов така и не го подписа. Основно постижение на Заев обаче стана стартирането на процеса на преименуване на страната, което бе договорено през юни с гръцкия му колега Алексис Ципрас на брега на езерото Преспа. Постюгославската република трябва да получи името \"Северна Македония\". На тази договореност ръкопляскаха в НАТО, в ЕС и в САЩ, макар далеч не всички гърци да оцениха положително поведението на Ципрас. Депутатът от дясната партия \"Златна зора\" Константинос Барбарусис призова армията да извърши държавен преврат, а министърът на отбраната на Гърция Панос Каменос заяви, че Сорос е отделил 45 млн. евро за подкупване на гръцки и македонски депутати.  \r\nВ Солун и Скопие бе подновена вълната на протестите, но планът за въвличане на Македония в НАТО продължи да бъде следван. Правителството на Заев промени името на нелепата статуя на Александър Македонски в центъра на Скопие на \"Паметник на човека на кон\" и се опита да закрепи промяната на името на страната чрез референдум. Но на него гласуваха едва 37% от македонските граждани. Така референдумът претърпя провал.  \r\nВъпреки това на 19 октомври македонският парламент утвърди законопроект за преименуването на страната на \"Северна Македония\". Документът така и не придоби силата на закон, защото не бе подписан от президента на страната. Междувременно в Скопие продължават с демонстрациите. Участващите в тях искат от правителството да прекрати процеса на внасяне на промени в Конституцията на Македония, да анулира Преспанското споразумение, да разпусне парламента и да организира предсрочни парламентарни избори.  \r\nПрезидентът продължава да твърди, че никога няма да сложи подписа си под документ, който заличава името на страната. Прокуратурата обаче предприе следствени действия срещу него, обвинявайки го в превишаване на правомощията. А Никола Груевски, който се укри в Унгария, обвиниха за закупуването на бронирана лимузина чрез използването на \"непрозрачни схеми\". Същевременно съдът замрази 69 обекти недвижима собственост на ВМРО-ДПМНЕ в рамките на разследването за финансови злоупотреби.. \r\nКазано с една дума, такива страни като Македония, не трябва да съществуват - в името на демокрацията и разширяването на НАТО! \r\n***  Електронното издание на руския вестник  „Известия“  публикува материал с резултатите от проучване къде в Русия се пие най-много алкохол.  \r\nНа Чукотка, в Магадан, в Ненецката автономна област, на Сахалин и в Коми има сериозен проблем с алкохолизма. Традиционно „най-трезвите“ региони  в Русия се явяват Чечения, Ингушетия, Дагестан, Карачаево-Черкесия и Кабардино-Балкария. Това става ясно от „Национален рейтинг за трезвеността на субектите в РФ“, подготвени от експерти  по проекта „Трезва Русия“. Авторите на класацията признават, че антиалкохолната политика в регионите е неефективна – в числото с нерешени проблеми влизат младежкия алкохолизъм, ръста на престъпността, високия дял контрабанда и „бездействието на чиновниците“. Според експертите е необходимо да се въведат допълнителни законови ограничения и да се повиши качеството на живот в регионите, защото „хората не пият заради хубав живот“. \r\nОценката е съставена въз основа на откритите данни на Росстат, Росалкогольрегулирования, Министерството на здравеопазването, Министерството на вътрешните работи и Централната статистическа база данни. Общият резултат на регионите е изчислен по шест критерия. Те са следните: оценката, по-специално, броят на смъртните случаи от алкохол и регистрирани алкохолни пациенти, а също така и извършените в състояние на интоксикация престъпления, както и тези свързани с незаконното производство и разпространяване на алкохол; количеството продаден алкохол и анализът на регионалното законодателство в тази област. \r\nСтатистиката може да не включва всичко – продадените обеми не винаги съответстват на  потреблението, смята ръководителят на „Политически експертна група“ Константин Калачев. \r\nПо думите на експерта, властите в някои региони трябва да обмислят как да се справят с проблема, защото„хората не пият заради добър живот“. Необходимо е да се мисли не само за забраните, но и за решаване на свързаните с тях проблеми, повишаване на качеството на живот на гражданите, смята политологът. \r\n***", "date": "2018.11.26", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/11/26/2594587/kommersant-poslednata-kapka-v-moreto-konfliktat-v-azovsko-more-mozhe-da-dovede-do-novi-sanktsii-za-rusiya.html", "text": "На 25 ноември край бреговете на Кримския полуостров се стигна до стълкновение между руски и украински кораби. То завърши със закриването от страна на Русия на Керченския проток и до задържането на украински плавателни съдове. Федералната служба за сигурност (ФСБ) определи корабите на Киев като нарушители, пресекли незаконно границите на Русия. На свой ред Украйна счита за незаконни действията на руските граничари и цитира споразумение с Москва, гарантиращо свободното корабоплаване както в пролива, така и в Азовско море. Конфликтът може да прерасне на международно ниво и в крайна сметка да доведе до налагането на нови санкции срещу Русия, предупреждават в редакцията на вестник  „Коммерсант“  . \r\nНовината за инцидента в Черно море се появи в сутрешните часове на неделя и според първоначалните съобщения, ФСБ обвини за всичко украинците: „Около 7:00 часа московско време три кораба на Военноморските сили на Украйна в нарушение на чл. 19 и чл. 21 от Конвенцията на ООН за морското право, определяща правото на държавите да гарантират сигурността си в морското пространство, пресекли държавната граница на Руската федерация, неправомерно влязоха в закритата акватория на териториалното море на Руската федерация“. Част от по-късно разпространената информация бе спестена, като например това, че украинските кораби са продължили курса си към Керченския проток, където действа правото за преминаване на плавателни съдове в съответен ред. Паралелно с ФСБ съобщение публикуваха и ВМС на Украйна, които увериха, че Москва е била информирана предварително за курса на корабите. Вярно, не уточниха кога е станало това. Но и ФСБ не поясни къде точно украинските кораби са нарушили държавната граница на Русия. Инцидентът завърши със задържането на три кораба от групата украински плавателни съдове.  \r\nОт редакцията припомнят, че преминаването на кораби през Керченския пролив е уредено в Договор за сътрудничество в използването на Азовско море и Керченския пролив. В чл. 2 от този документ се казва следното: „Търговските  и военните кораби, както и други правителствени кораби, плаващи под флага на Руската федерация или Украйна, които се експлоатират с нетърговска цел, се ползват от свободата на корабоплаване в Азовско море и Керченския проток\". Това означава, че украинските кораби имат право свободно да преминават през пролива в Азовско море, което според същото споразумение е във вътрешните води на Русия и Украйна. \r\nВъз основа на това руската страна може да бъде обвинена в нарушение на договора. И такова вече е представено. „Ние считаме подобни агресивни действия за нарушение на нормите на Хартата на ООН, Конвенцията на ООН по морско право. Украинското външно министерство ще предприеме всички необходими мерки за дипломатически и международни правни действия\", обявиха от външнополитическото ведомство в Киев. „Такива действия представляват заплаха за сигурността на всички държави от Черноморския регион и поради това изискват ясен отговор от международната общност\", бе казано още в текста. \r\nНе беше възможно да се получи коментар от Министерството на външните работи на Русия относно правната оценка на инцидента край бреговете на Крим. В кабинета на президента на Руската федерация също отказаха да коментират, заявявайки, че това не е техен проблем. \r\nКонстантин Косачев, ръководител на международния комитет на Съвета на федерацията на Руската, написа във „Фейсбук“ следното: „Няма съмнение, че провокацията на украинските военни започна с единствената цел да принуди Русия да я спре и след това да се види руската реакция на агресия\". \r\n„От военна гледна точка абсолютно безсмислена идея. От политически - уви, много обещаваща: както НАТО, така и Европейският съюз отново ще се превърнат в стена зад провокаторите в Киев, каквото и както и да се случи\", добави руски\tят сенатор. Имайте предвид, че на 24 октомври Европейският парламент одобри резолюция, в която изразява „много сериозна загриженост за изключително нестабилната ситуация в областта на сигурността в Азовско море\".Ако Русия продължи „опитите за постепенно присъединяване на тези води и превръщането им в руско вътрешно езеро , авторите на резолюцията ще настояват Брюксел да наложи допълнителни санкции срещу Москва, припомня изданието.  \r\nВицепредседателят на Държавната Дума Петер Толстой, който ръководи международната дейност на долната камара на парламента, обвини президента на Украйна Петро Порошенко. „Влизането на украинските кораби в териториалните води на Руската федерация е очевидна провокация от страна на Украйна, опит за разгръщане на въоръжен конфликт в Керченския пролив. Очевидно това беше направено от властите в Киев, за да допринесат за ескалацията на ситуацията, и още веднъж доказва, че Порошенко е президент на войната, с него на власт не може да се очаква мир нито в Донбас, нито където и да е другаде\", коментира Толстой. \r\nАндрей Суздалцев, доцент от Факултета по световно стопанство и световна политика във Висшето училище по икономика, е уверен, че инцидентът ще доведе до нови санкции срещу Москва. „Ако има разследване на ниво международни организации, за нас ще бъде много трудно да докажем нашия случай, тъй като повечето страни по света не признават Крим като територия на Русия\", обясни доцентът.  \r\nВ същото време експертът обясни, че Киев, организирал преминаването на кораби от Одеса в Мариупол, което не е било координирано с Русия, Украйна „се стреми да консолидира успеха от 23 септември, като докаже суверенитета си над водите на Крим и осигури правото на безпрепятствено преминаване под Кримския мост“, твърди Суздалцев, като същевременно допълни, че целта на Киев е била да покаже, че украинския флот може да влезе в Керченския проток, както иска и когато иска. Експертът смята, че „Киев активно търси причина Вашингтон да въведе втория пакет санкции срещу Русия преди началото на президентската кампания в Украйна\". \r\nСъбеседниците на „Коммерсант\" в Киев наистина не скриха надеждата, че инцидентът ще бъде последван от най-суровата реакция както на Брюксел, така и на Вашингтон. „Направихме планиран преход, руснаците не трябваше да предотвратят това. Но те вероятно бяха уплашени. Надяваме се, че международната общност няма да остави инцидента без внимание и Русия ще получи нови санкции\", заяви източник на изданието, близък до Министерството на отбраната на Украйна. \r\nДруг събеседник на редакцията подчерта: „Разбира се, световната общност ще реагира на случилото се. Възможно е американците… да премионат към по-ефективни мерки. Например, като ни помогнат да се борим с руската заплаха в Азовско море\".  Тереза Герова", "date": "2018.11.26", "title": "„Коммерсант“: Последната капка в морето: Конфликтът в Азовско море може да доведе до нови санкции за Русия"}
{"url": "http://www.focus-news.net/news/2018/11/26/2594578/unian-petro-poroshenko-podkrepi-predlozhenieto-za-vavezhdane-na-voenno-polozhenie-v-ukrayna-nyama-da-ima-mobilizatsiya.html", "text": "Държавният глава на Украйна Петро Порошенко подкрепи предложението за въвеждане на военно положение в страната за срок от 60 дни заради инцидента с корабите на Военноморските сили край Керченския проток, предава информационната агенция  УНИАН .  \r\nСъответното стана ясно в рамките на заседание на Съвета за национална сигурност и отбрана. „Приемам решение да подкрепя предложението на Военния комитет, представено на заседанието на Съвета, и се обръщам с него към Върховната Рада“, заяви Порошенко.  \r\nУкраинският президент изрази увереност, че законодателният орган в Киев ще подкрепи предложението в рамките на извънредната сесия, която ще проведе по-късно в понеделник. Порошенко поясни, че въвеждането на военно положение не предвижда мобилизация, но допълни, че трябва да има готовност за такава.   Тереза Герова", "date": "2018.11.26", "title": "УНИАН: Петро Порошенко подкрепи предложението за въвеждане на военно положение в Украйна, няма да има мобилизация"}
{"url": "http://www.focus-news.net/news/2018/11/26/2594593/vaorazhen-grabezh-v-stolichen-hranitelen-magazin-obzor.html", "text": "Въоръжен и маскиран мъж ограби хранителен магазин в столичния ж.к. \"Сухата река\" в неделя вечерта. Криминалисти работят по установяването му. Сигналът за извършеното е бил подаден към 18.50 часа. По първоначални данни в обекта е нахлул маскиран и въоръжен мъж, който е заплашил служителката и след като е отнел наличните парични средства от дневния оборот, е изчезнал в неизвестна посока. \r\nНа място е извършен оглед. Предприети са оперативно-издирвателни действия за установяване на извършителя на престъплението.", "date": "2018.11.26", "title": "Въоръжен грабеж в столичен хранителен магазин (ОБЗОР)"}
{"url": "http://www.focus-news.net/news/2018/11/26/2594591/the-daily-express-obshto-90-tori-se-zarekoha-da-ne-podkrepyat-sporazumenieto-za-brekzit.html", "text": "Общо 90 тори от Камарата на общините се заканиха да не подкрепят споразумението за излизането на Обединеното кралство от структурите на Европейския съюз, съобщава британският вестник  The Daily Express . \r\nПо-късно в понеделник британският министър-председател Тереза Мей ще предупреди депутатите, че имат задължението да изслушат исканията на избирателите за приемането на сделката за „развод“ с Брюксел. В посланието си Мей ще предупреди, че хората в цялата страна са станали свиделите на достатъчно политически борби и искат въпросът за Брекзит да приключи възможно най-скоро. „Смятам, че националният ни интерес е ясен. Британците искат да се заемем с сделка, която да отговори на решението на референдума и да ни позволи да се обединим отново като държава, независимо по какъв начин гласувахме\", са думите, с които Мей трябва да се обърне към депутати в Камарата на общините.  \r\nИзточниците от Даунинг стрийт разкриват пред изданието, че историческото гласуване на споразумението за Брекзит ще се проведе на 12 декември след пет дни на дебати в Камарата на общините. „Нашият дълг като парламент през следващите седмици е да проучим подробно тази сделка, да я разискваме уважително, да слушаме нашите избиратели и да решаваме какво е в нашия национален интерес...Има избор, който депутатите ще трябва да направят.Можем да подкрепим тази сделка и да продължим към изграждането на по-светло бъдеще на възможности и просперитет за всички наши граждани“, са думите, които Мей ще включи в речта си пред депутатите.  \r\nБританският премиер ще предупреди, че отхвърлянето на сделката „ще отвори вратата за по-голямо разделение и повече несигурност, с всички рискове, които те ще предизвикат. Тези, които мислят, че ако отхвърлят споразумението  ще имат по-добра сделка, ще бъдат разочаровани още в първите секунди след отхвърлянето на постигнатия договор“, подчертава Мей.  \r\nЛидерите на 27-те държави, останали в ЕС след излизането на Великобритания, се нуждаеха само от 38 минути, за да утвърдят проектоспоразумението за излизане на Обединеното кралство от Общността и политическата декларация за бъдещите отношения на Великобритания с ЕС. На срещата, с която приключиха 18-те месеца на преговорите за Брексит, редица лидери заявиха, че парламентът в Лондон трябва да приеме споразумението на масата, тъй като няма да бъде предложена по-добра алтернатива.  Тереза Герова", "date": "2018.11.26", "title": "The Daily Express: Общо 90 тори се зарекоха да не подкрепят споразумението за Брекзит"}
{"url": "http://www.focus-news.net/news/2018/11/26/2594588/afp-eskalatsiyata-na-naprezhenieto-mezhdu-kiev-i-moskva-savetat-za-sigurnost-na-oon-shte-provede-izvanredno-zasedanie.html", "text": "Съветът за сигурност на ООН ще проведе извънредно заседание заради ескалацията на напрежението между Киев и Москва в Азовско море, предава  AFP , като припомня, че Русия задържа три украински кораба в Керченския пролив. \r\nСрещата ще се проведе по настояване както на Русия, така и на Украйна, разкриха дипломати пред агенцията. „Извънредното заседание на Съвета за сигурност на ООН е насрочено за 11:00 часа местно време“, написа американският представител при международната организация Ники Хейли.  Тереза Герова", "date": "2018.11.26", "title": "AFP: Ескалацията на напрежението между Киев и Москва: Съветът за сигурност на ООН ще проведе извънредно заседание"}
{"url": "http://www.focus-news.net/news/2018/11/26/2594592/the-independent-sporazumenieto-za-brekzit-na-tereza-mey-mozhe-da-dovede-do-godishna-zaguba-za-obedinenoto-kralstvo-v-razmer-na-100-miliarda-paunda.html", "text": "Споразумението за излизането на Обединеното кралство от структурите на Европейския съюз може да лиши средностатистическия британския гражданин от хиляда лири годишно през първото десетилетие след „развода“. Това показва първия независим анализ за последиците от Брекзит, цитиран от вестник  The Independent . Същевременно от редакцията припомнят, че премиерът Тереза Мей ще се опита да убеди депутатите в Лондон, че „няма по-добра възможна сделка“. \r\nНови изследвания разкриват, че споразумението може да удари икономиката на Обединеното кралство с 100 млрд. паунда годишно до 2030 г., което се равнява на средно 1,090 лири на човек. Докладът на Националния институт за икономически и социални изследвания (NIESR), предупреждава, че сделката на правителството може да удари 46% от търговията с Европейския съюз и 21% от инвестициите в страната.  \r\nВ доклада се казва: „Нашата основна констатация е, че ако предложената от правителството сделка за Брекзит бъде изпълнена, до 2030 г. БВП на страната ще бъде с около четири процента по-нисък от този, ако Обединеното кралство остане в ЕС“.  \r\nУточнява се, че до голяма степен данните ще бъдат резултат от по-сериозните препятствия пред търговията, които ще направят по-малко атрактивно предлагането на услугите на Великобритания. „Това обезкуражава инвестициите в Обединеното кралство и в крайна сметка означава, че британските работници ще са по-малко продуктивни, отколкото биха били, ако Великобритания остана в ЕС\", се казва още в документа.  \r\nИзданието припомня, че Мей ще направи изявление пред Камарата на общините, с което ще се опита да убеди депутатите да подкрепят сделката, постигната след 18 месеца на преговори. Очаква се споразумението да бъде гласувано в британския парламент на 10 или 11 декември.   Тереза Герова", "date": "2018.11.26", "title": "The Independent: Споразумението за Брекзит на Тереза Мей може да доведе до годишна загуба за Обединеното кралство в размер на 100 милиарда паунда"}
{"url": "http://www.focus-news.net/news/2018/11/26/2594579/alsat-m-makedoniya-apelativniyat-sad-v-skopie-shte-se-proiznese-za-ostavaneto-na-mile-yanakieski-i-kiril-bozhinovski-v-zatvora-v-shutka.html", "text": "В първия ден от новата работна седмица Алелативният съд в Скопие ще заседава специално за това дали двама бивши ръководни кадри на ВМРО-ДПМНЕ - Миле Янакиески и Кирил Божиновски, ще бъдат оставени в ареста в Шутка, или ще се защитават на свобода, предава излъчващият на албански език скопски телевизионен канал  „Алсат-М“ . \r\nПо настояване на Специализираната прокуратура двамата останаха в затвора в продължение на десет дни. Подозира се, че двамата планират бягство от Македония, подобно на бившия премиер Никола Груевски. Защитата им отрича обвиненията.  \r\nВМРО ДПМНЕ обвинява властта, че е задържала Янакиески и Божиновски на основание официална бележка, класифицирана като строго поверителна. Ден преди заседанията за обжалване, настояванията са да се позволи на Янакиески и Божиновски да се защитават на свобода, а не от затвора.  Тереза Герова", "date": "2018.11.26", "title": "„Алсат-М“ (Македония): Апелативният съд в Скопие ще се произнесе за оставането на Миле Янакиески и Кирил Божиновски в затвора в Шутка"}
{"url": "http://www.focus-news.net/news/2018/11/26/2594586/ekspert-rusiya-ne-brekzit-a-italiya-e-osnovnata-grizha-na-bryuksel.html", "text": "Преговорите за излизането на Обединеното кралство от структурите на Общността навлязоха на финалната права, но вниманието на европейските политици сега да не е насочено към Брекзит, а към Италия. Изострянето на отношенията между Европейската комисия и правителството в Рим след идването на власт на популистите е основната грижа на Европейския съюз, твърдят в редакцията на руското аналитично седмично списание  \"Експерт\" . \r\nИталия е една от страните в основата на идеята за обединена Европа и в продължение на много години бе сред най-изявените проевропейски страни. Но с идването на власт преди половин година на правителството на дясната партия \"Лига\" и популисткото движение \"Пет звезди\", Рим започна да провокира конфликти в отношенията с Брюксел - най-напред по въпроса за миграцията, а сега и за бюджета. Много бяха обещанията в хода на предизборната кампания в Италия и сега властите се опитват да изпълнят поне част от тях. Но на пътя на увеличението на разходите в бюджета на страната се оказа Европейската комисия, която настоя Рим да преработи плановете си. Италианското правителство отказа да направи отстъпки, но и Брюксел изрази твърдите си намерения да стигне докрай в спора. Това означава, че Италия рискува да се превърне в първата европейска държава, която може да бъде реално наказана за \"прегрешения\". \r\nИталианската икономика, третата в еврозоната, традиционно се развива много бавно. Бюджетният дефицит на Рим не е толкова голям, за да предизвика подобна сурова реакция от страна на Брюксел, но на раменете на Италия има много тежък товар - огромен дълг, който не позволява на страната да прекъсне дългосрочната си цел, а именно - да успее да си стъпи на краката.  \r\nСлед представянето на новия бюджет на Рим в Брюксел се хванаха за главата. Той бе признат за нереалистичен и затова ЕК настоя Рим да промени ключовите параметри. Правителството на премиера Джузепе Конте, което всъщност се ръководи от вицепремиера и министъра на вътрешните работи Матео Салвини, който е и лидер на \"Лига\", отказва да внесе големи промени в основния финансов документ на страната. Италианските власти твърдят, че изискванията на ЕК за промяна на бюджета може да доведат до унищожение на страната. Луиджи Ди Майо, вицепремиер на Италия и лидер на движението \"Пет звезди\" - част от управляващата коалиция, определи исканията на ЕК като опит да накара италианците да приемат бюджета с \"кръв и сълзи\". \r\n\"Много е трудно да се повярва на това\", каза Ди Майо пред репортери, \"но те не разбират заобикалящата ги реалност\". \r\nИталианският вицепремиер увери, че правителството се опитва да избегне прекомерен бюджетен дефицит за следващата година, което може да бъде провокирано от плановете за увеличаване на разходите. Но внасянето на промени в основните  параметри на основния финансов документ за 2019 г., т.е. да се \"жертват италианците\", няма как Рим да допусне.  \r\nПозицията на Рим е ясна: поне по отношение на основните параметри, италианското правителство не възнамерява да промени новия бюджет. Управляващата коалиция бе категорична, че това е невъзможно. Популистите потвърдиха, че възнамеряват да изпълнят дадените пред избирателите обещания, които изискват увеличаване на разходите в бюджета. Това само бе себе си ще доведе в крайна сметка и до увеличаване на дефицита на страната.  \r\nВ рамките на бизнес конференция в Падуа италианският финансов министър Джовани Триа призова ЕС да обърне повече внимание на икономическия растеж. Според него, прогнозите на ЕК са за забавяне на италианската икономика, но подобна е и оценката за икономиките на още две основни държави в Общността - Германия и Франция.  \r\n\"Проблемът за икономическия растеж е общоевропейски. Той трябва да бъде решен съвместно, а не за всяка страна поотделно, а още повече - без никаква конфронтация. Изглежда, че Европа не е наясно със ситуацията и не е в състояние да преследва макроикономическа стабилизираща политика\", коментира финансовият министър на средиземноморската страна.  \r\nЕто и какви са финансовите и икономическите цели на Рим за следващата година: бюджетен дефицит от 2,4% и икономически ръст от 1,5%. Според Брюксел двете цифри изглеждат прекалено оптимистични и трудни за изпълнение. Бюджетът предвижда промени в пенсиите и данъците, които ще костват 37 милиарда евро на страната. Две трети от тях - 22 млн. евро, ще трябва да бъдат взети назаем, т.е. те ще увеличат бюджетния дефицит. \r\nИталианският бюджетен дефицит, от една страна, не е толкова голям и се вписва в рамките от три процента, но огромният държавен дълг на Рим, най-големият в Европа, прави ситуацията значително по-трудна. \r\nЩо се отнася до Брюксел, ЕК може да предприеме следните стъпки срещу Италия. На 21 ноември изпълнителният орган на ЕС произнесе решения за бюджетите за 2019 г. на страните-членки на еврозоната и настоя Рим да им се подчини.  \r\nПубликуването на отрицателен документ във връзка с Италия автоматично ще доведе до началото на процедурата за налагане на наказание, която включва както дисциплинарно (лишаване от правото на глас), така и финансово наказание (до 0,2% от БВП на страната). На Рим ще бъде предложено в рамките на три до шест месеца да намали бюджетния дефицит до нивото, изисквано от ЕС, като се вземе предвид италианската реалност, т.е. огромният дълг на страната. \r\nМайските избори в Европа усложняват допълнително ситуацията. ЕК едва ли ще дръзне да дразни популистите и евроскептците преди вота. А това означава, че важни решения преди гласуването едва ли ще бъдат взети. Тереза Герова", "date": "2018.11.26", "title": "\"Експерт\" (Русия): Не Брекзит, а Италия е основната грижа на Брюксел"}
{"url": "http://www.focus-news.net/news/2018/11/26/2594594/unian-tseliyat-sastav-na-vms-na-ukrayna-e-vdigant-na-trevoga-vsichki-korabi-sa-v-cherno-more.html", "text": "Целият състав на ВМС на Украйна е вдигнат на тревога, всички кораби са в Черно море, предава информационната агенция  УНИАН , като се позовава на съобщение, публикувано на официалната страница на украинския флот в социалната мрежа „Туитър“. Привеждат се и данни за шестима украински военнослужещи, пострадали при обстрела от руска страна в Керченския проток.  \r\nПо-рано бе съобщено, че руски кораби са превзели три плавателни съда на украинските ВМС. Пояснено бе, че украинските моряци – общо 23-ма, са на борда на плавателните съдове, които руснаците изтеглят. Информацията бе за един пострадал.  \r\nКъм настоящия момент все още не е ясно дали украинските военни са открили огън, но медиите предадоха, че руските плавателни съдове са открили огън по украинските кораби при излизането им от Керченския проток. Пояснено бе, че информацията е потвърдена в съобщение от пресслужбата на ВМС на Украйна. „След като напуснаха зоната от 12 мили, катер на Федералната служба за сигурност на Руската федерация е открила огън срещу група плавателни съдове на украинския флот. Повреден е малък брониран артилерийски катер „Бердянск\".Той загуби курс, има ранен. Оръжията се използват за поразяване\", бе подчертано в разпространеното съобщение.  Тереза Герова", "date": "2018.11.26", "title": "УНИАН: Целият състав на ВМС на Украйна е вдигнат на тревога, всички кораби са в Черно море"}
{"url": "http://www.focus-news.net/news/2018/11/26/2594598/pazardzhik-sdruzhenie-poday-raka-i-podkrepi-organizira-blagotvoritelen-bal-v-podkrepa-na-detsa-i-litsa-s-uvrezhdaniya-v-oblastta.html", "text": "Сдружение „Подай ръка и подкрепи“ организира благотворителен бал „Изгряваща надежда“ в подкрепа на деца и лица с увреждания в област Пазарджик, съобщиха за  Радио „Фокус“ – Пазарджик  от организацията. В сдружението членуват 10 родители на деца с увреждания и събраните средства по време на бала ще бъдат за рехабилитацията и лечението на децата. През миналата година са събрани над 10 000 лева, като парите са разпределени между всичките 10 нуждаещи се семейства. Кувертът за бала, който ще се проведе на 7 декември в ресторант в Пазарджик, струва 30 лева. Балът се реализира с подкрепата на Орлин Павлов, цигуларя Васко Василев, Нели Петкова, Мариана Попова, Теди и Силвия Кацарови, Тервел Пулев, Йордан Йовчев, Иванка Христова, Мария Баракова-Радева и Кристиян Григоров. Част от тях са дарили предмети и лични вещи, които ще бъдат продадени на търг, а средствата са отново за децата. Сред предметите, предлагани на търга, е лилава топка на ансамбъла ни по художествена гимнастика, с която той спечели световната си титла, медальон от Тони Димитрова и рокля на Мария Попова. \r\nАлбена ЖИЛЕКОВА", "date": "2018.11.26", "title": "Пазарджик: Сдружение „Подай ръка и подкрепи“ организира благотворителен бал в подкрепа на деца и лица с увреждания в областта"}
{"url": "http://www.focus-news.net/news/2018/11/26/2594600/razvod-za-38-minuti-svarshi-lesnata-chast-za-tereza-mey-komentari-v-britanskiya-pechat-agentsiya-fokus.html", "text": "Водещите печатни издания във Великобритания остават погълнати от темата за Брекзит. Набързо утвърденото проектоспоразумение за „развода“ между Брюксел и Лондон се посреща от медиите на Острова с различни оценки, но повечето от тях са единодушни, че със слагането на края на хилядите часове изтерзани преговори и членството на Обединеното кралство в ЕС свършва и „лесната част“ от работата на премиера Тереза Мей.  \r\n*** \r\nНа лидерите на страните от Европейския съюз им бяха необходими едва 38 минути, за да подпишат условията за излизане на Великобритания от структурите на Общността, с което бе сложен край на хилядите часове изтерзани преговори и 45-годишното членство на Лондон в организацията, отбелязват в редакцията на водещия британски вестник  The Times . \r\nЕдин от министрите, присъствали на срещата, поясни, че „решението е съзнателно“ и призова да бъдат избегнати публични спекулации за възможността споразумението да бъде отхвърлено от депутатите в парламента в Лондон.  \r\nЛидерите на ЕС говориха по внимателно подбран предварително сценарий: това е единственото предложение на масата за преговори Великобритания не може да очаква по-добро предложение. „Няма План Б, това е сделката на масата\", увери нидерландският министър-председател Марк Рюте. \r\n*** \r\nСпоразумението за излизането на Обединеното кралство от структурите на Европейския съюз може да лиши средностатистическия британския гражданин от хиляда лири годишно през първото десетилетие след „развода“. Това показва първия независим анализ за последиците от Брекзит, цитиран от вестник  The Independent . Същевременно от редакцията припомнят, че премиерът Тереза Мей ще се опита да убеди депутатите в Лондон, че „няма по-добра възможна сделка“. \r\nНови изследвания разкриват, че споразумението може да удари икономиката на Обединеното кралство с 100 млрд. паунда годишно до 2030 г., което се равнява на средно 1,090 лири на човек. Докладът на Националния институт за икономически и социални изследвания (NIESR), предупреждава, че сделката на правителството може да удари 46% от търговията с Европейския съюз и 21% от инвестициите в страната.  \r\nВ доклада се казва: „Нашата основна констатация е, че ако предложената от правителството сделка за Брекзит бъде изпълнена, до 2030 г. БВП на страната ще бъде с около четири процента по-нисък от този, ако Обединеното кралство остане в ЕС“.  \r\nУточнява се, че до голяма степен данните ще бъдат резултат от по-сериозните препятствия пред търговията, които ще направят по-малко атрактивно предлагането на услугите на Великобритания. „Това обезкуражава инвестициите в Обединеното кралство и в крайна сметка означава, че британските работници ще са по-малко продуктивни, отколкото биха били, ако Великобритания остана в ЕС\", се казва още в документа.  \r\nИзданието припомня, че Мей ще направи изявление пред Камарата на общините, с което ще се опита да убеди депутатите да подкрепят сделката, постигната след 18 месеца на преговори. Очаква се споразумението да бъде гласувано в британския парламент на 10 или 11 декември. \r\n*** \r\nТова беше погребение, маскирано като кръщение. В Брюксел предложението за Брекзит на премира на Обединеното кралство Тереза Май бе приветствано  от 27-те бивши партньори на страната и от Европейската комисия, отбелязват в редакцията на вестник  The Guardian . \r\nВ откритото й писмо до нацията, министър-председателят обяви, че споразумението „е в наш национален интерес – такова, което работи за цялата страна и за всички хора…. Сделка за по-светло бъдеще“. \r\nНо това е бивша сделка. Тя е мъртва, защото като изключим наистина драматично пренареждане на парламентарното мнение – просто няма да преживее „смисленото гласуване“ в Камарата на общините, което се очаква да се проведе на 10 декември. \r\nДжулиан Смит сега е най-важният човек в кабинета на Тереза Мей. В следващите две седмици той и неговият екип трябва да използват всеки възможен мотив и заплаха, за да си гарантират вълшебните 320 гласа. Членовете на парламента, които се противопоставят на сделката, ще бъдат попитани дали техните семейства наистина ще се радват да четат за сексуалните им наклонности във вестниците. Но всяка тактика, с която разполага правителството, ще бъде използвана; това е борба за живот и смърт, и няма време за политически скърби. \r\nНо все още не виждаме как Смит го прави. Някои депутати, вързани към зъболекарския стол, ще се откажат, когато той държи бургията пред очите им и ги пита: „Сигурен ли е Вашият глас?“ Сега трябва да бъда убеден, че той може да вземе около 260 до 320 гласа. \r\nТова, което има значение не е първият народен вот, а вторият. Нека приемем, че министър-председателят ще бъде победена следващия месец: политическият свят е потопен в извънредна коледна криза. Мей може, разбира се, да засили проблема с увереност - или просто да подаде оставка на място (малко вероятно, предвид неотдавнашния модел на поведение). Джеръми Хънт, външният министър, призна на Мар, че „не е възможно да се изключи“ колапсът на правителството. \r\nПремиерът може да се изправи срещу по-голямо предизвикателство за консервативен вот на доверие, заплашващ позицията й като партиен лидер: само Джейкъб Рийс- Мог има в джоба си имената на 26 консерватори, които обаче лесно може да достигнат необходимите 48, ако сделката на Мей бъде отхвърлена. \r\nЕС също трябва да обмисли отговора си. Жан-Клод Юнкер, председател на Европейската комисия, заяви, че „това е възможно най-добрата сделка. Това е единствената възможна сделка“. Историята на дипломацията предполага, че повечето такива изявления съдържат бележка под линия, написана с невидимо мастило: „Освен ако не се наложи да я променим малко“.  \r\nОсновните противоречия, които се оформят в сделката - ирландската граница, продължаващата роля на Европейския съд, перспективата Великобритания да остане в митническия съюз - няма да бъдат премахнати от Брюксел. \r\nДори когато Мей и Юнкер стиснаха ръце, политическото селище се превърна в шумен конституционен пазар. На всеки щанд търговците предлагат алтернативни модели: „Норвегия за момента!“; „Канада ++!“; „Швейцария!“; „Вземете тук удължаването на член 50!“ Нито една от тези алтернативи, трябва да се подчертае, не е сериозно подкрепена от ЕС.  \r\nКакво обединява този объркан пазар е предположението, че сделката ще пропадне през декември. Съгласието от 585 страници и неговите 26 страници политически анекс вече се счита за излишно. Най-лошата новина, с която Мей трябва да се сблъска е, че последните две и половина години бяха лесната част. \r\n*** \r\nОбщо 90 тори от Камарата на общините се заканиха да не подкрепят споразумението за излизането на Обединеното кралство от структурите на Европейския съюз, съобщава британският вестник  The Daily Express . \r\nПо-късно в понеделник британският министър-председател Тереза Мей ще предупреди депутатите, че имат задължението да изслушат исканията на избирателите за приемането на сделката за „развод“ с Брюксел. В посланието си Мей ще предупреди, че хората в цялата страна са станали свиделите на достатъчно политически борби и искат въпросът за Брекзит да приключи възможно най-скоро. „Смятам, че националният ни интерес е ясен. Британците искат да се заемем с сделка, която да отговори на решението на референдума и да ни позволи да се обединим отново като държава, независимо по какъв начин гласувахме\", са думите, с които Мей трябва да се обърне към депутати в Камарата на общините.  \r\nИзточниците от Даунинг стрийт разкриват пред изданието, че историческото гласуване на споразумението за Брекзит ще се проведе на 12 декември след пет дни на дебати в Камарата на общините. „Нашият дълг като парламент през следващите седмици е да проучим подробно тази сделка, да я разискваме уважително, да слушаме нашите избиратели и да решаваме какво е в нашия национален интерес...Има избор, който депутатите ще трябва да направят.Можем да подкрепим тази сделка и да продължим към изграждането на по-светло бъдеще на възможности и просперитет за всички наши граждани“, са думите, които Мей ще включи в речта си пред депутатите.  \r\nБританският премиер ще предупреди, че отхвърлянето на сделката „ще отвори вратата за по-голямо разделение и повече несигурност, с всички рискове, които те ще предизвикат. Тези, които мислят, че ако отхвърлят споразумението  ще имат по-добра сделка, ще бъдат разочаровани още в първите секунди след отхвърлянето на постигнатия договор“, подчертава Мей.  \r\nЛидерите на 27-те държави, останали в ЕС след излизането на Великобритания, се нуждаеха само от 38 минути, за да утвърдят проектоспоразумението за излизане на Обединеното кралство от Общността и политическата декларация за бъдещите отношения на Великобритания с ЕС. На срещата, с която приключиха 18-те месеца на преговорите за Брексит, редица лидери заявиха, че парламентът в Лондон трябва да приеме споразумението на масата, тъй като няма да бъде предложена по-добра алтернатива. \r\n***", "date": "2018.11.26", "title": "„Развод“ за 38 минути – свърши лесната част за Тереза Мей (Коментари в британския печат - Агенция „Фокус“)"}
{"url": "http://www.focus-news.net/news/2018/11/26/2594601/sport-palmeyras-e-noviyat-shampion-na-braziliya.html", "text": "Кръг преди края на сезона Палмейрас си осигури титлата в първенството на Бразилия. Клубът от Сао Пауло победи с 1:0 като гост Васко да Гама и стана недостижим за втория отбор в класирането Фламенго, който се наложи с 2:0 над Крузейро, но изостана с пет точки от новия шампион. \r\nВ герой за Палмейрас се превърна нападателят Дейверсон. Бившият футболист на Кьолн, Леванте и Алавес влезе като резерва в 61-вата минута, а в 72-вата отбеляза гола, който донесе 10-тата титла на отбора. Палмейрас ще вдигне купата пред своите фенове следващата седмица, когато ще бъде домакин на Витория БА.", "date": "2018.11.26", "title": "Спорт: Палмейрас е новият шампион на Бразилия"}
{"url": "http://www.focus-news.net/news/2018/11/26/2594596/the-times-liderite-na-es-podpisaha-razvoda-s-london-za-38-minuti-s-preduprezhdenieto-che-nyama-plan-b.html", "text": "На лидерите на страните от Европейския съюз им бяха необходими едва 38 минути, за да подпишат условията за излизане на Великобритания от структурите на Общността, с което бе сложен край на хилядите часове изтерзани преговори и 45-годишното членство на Лондон в организацията, отбелязват в редакцията на водещия британски вестник  The Times . \r\nЕдин от министрите, присъствали на срещата, поясни, че „решението е съзнателно“ и призова да бъдат избегнати публични спекулации за възможността споразумението да бъде отхвърлено от депутатите в парламента в Лондон.  \r\nЛидерите на ЕС говориха по внимателно подбран предварително сценарий: това е единственото предложение на масата за преговори Великобритания не може да очаква по-добро предложение. „Няма План Б, това е сделката на масата\", увери нидерландският министър-председател Марк Рюте.  Тереза Герова", "date": "2018.11.26", "title": "The Times: Лидерите на ЕС подписаха „развода“ с Лондон за 38 минути с предупреждението, че няма „План Б“"}
{"url": "http://www.focus-news.net/news/2018/11/26/2594597/afp-sasht-otvoriha-granitsata-s-meksiko.html", "text": "Властите в САЩ отвориха граничният пункт „Сан Исидро“ след кратко затваряне заради опит на стотици мигранти да преодолеят граничната ограда, предава  AFP . \r\nГраничните власти обявиха отварянето на пътя чрез серия постове в социалната мрежа „Туитър“, в които заявиха, че най-напред е възстановен достъпът за пешеходци, след което и този за моторни превозни средства.", "date": "2018.11.26", "title": "AFP: САЩ отвориха границата с Мексико"}
{"url": "http://www.focus-news.net/news/2018/11/26/2594585/protesti-i-blokadi-v-stranata-i-prez-nedelniya-den-obzor.html", "text": "Протестиращи граждани блокираха основни пътища и булеварди в редица градове на страната. От МВР съобщиха, че са се провели 17 протеста, 10 от тях по законовия ред. 850 полицейски служители са били ангажирани с охраната на протестните действия. В протестите в цялата страна са участвали приблизително 1255 души и 340 моторни превозни средства. Полицията е съставила 11 акта за нарушения.  \r\nВ  София  се проведе протест срещу промените в Закона за вероизповеданията. Протестиращите се събраха пред Народното събрание. Движението по бул. „Цар Освободител“ беше временно спряно. \r\nПротест имаше и във  Велико Търново . Десетки граждани от Горна Оряховица, Велико Търново и по-далечни населени места се събраха в района на кръговото движение на главен път София – Варна. Те настояха  за увеличение на минималната работна заплата, пенсиите и детските надбавки, регулация на цените на горивата, намаляване на ДДС върху храни и лекарства, реформа в съдебната и здравната система. Движението в града не беше затруднено. По-късно по основни улици във Велико Търново премина и автошествие с около 50 автомобила. То достигна до площад „Цар Асен I\", с което приключи гражданското недоволство. Колоната от автомобили бе конвоирана от служители на полицията. До блокиране на движението не се стигна, не бяха създадени безредици и по време на протестния митинг в района на кръговото кръстовище на главен път София - Варна.  \r\nВ  Пловдив  около 30 души се събраха пред общината, за да протестират срещу социалната несправедливост. Шествието им премина по главната улица и по пешеходния мост в града. Жители на  Карлово и Сопот  блокираха разклона за селата Московец и Иганово на Подбалканския път. Те недоволстваха срещу ниския стандарт на живот и високите цени на горивата. На Подбалканския път бяха 200 души и около 30 автомобила. Полицейското присъствие в района беше засилено. Очаква се идентичен протест да се проведе и през следващата неделя.   \r\nПротестиращи от  Шумен  блокираха за кратко движението при пътен възел \"Белокопитово\" на АМ \"Хемус\". На място имаше около 70 автомобила. Многобройни полицейски патрули бяха разположени на различни места по автомагистралата.  \r\nАвтошествието се отправи към пътен възел \"Нови пазар\". Гражданите затвориха движението там. Движещите се по пътя към София и Варна бяха пренасочвани по алтернативен маршрут. Въпреки това се образува колона от чакащи ТИР-ове и леки автомобили. Малко по-късно движението по автомагистралата бе възстановено. \r\nВ протеста във  Враца  се включиха около 100 души и 60 автомобила. В града се проведе автошествие с искане за смяна на системата. Протестиращи блокираха главен път Е-79 в участъка между Враца и Мездра. Образуваха се колони от автомобили. Малко по-късно движението в района също бе възстановено.  \r\nПротестното шествие в  Благоевград  тръгна от паркинга пред Югозападния университет „Неофит Рилски“. В него се включиха около 50 автомобила. Движението в центъра на града беше затруднено, а полицейското присъствие в целия град беше засилено. Част от участниците в автошествието достигнаха до село Железница и блокираха движението по главен път Е-79. Образуваха се колони от леки и товарни автомобили. Движението по автомагистралата бе възстановено. На място имаше полицаи и жандармерия. Органите на реда разпръснаха протестиращите, за да не се допусне нова блокада.  \r\nНад 100 автомобила се събраха в  Гоце Делчев  на протест срещу социалната несправедливост. Жители на града блокираха движението при пешеходната пътека в село Господинци. За кратко движението бе блокирано и на пътя Симитли – Гоце Делчев.  \r\nЖителите на  Разлог и Банско  изразиха своето недоволство срещу поскъпването на водата. Имаше и пешеходно шествие към прохода Предел.  \r\nНа пореден протест излязоха и жителите на  Петрич и Сандански . Протестиращите се събраха в село Кулата. Опитаха се да стигнат до граничния пункт, но служители на Главна дирекция „Гранична полиция“ и „Жандармерия“ не ги допуснаха. \r\nВ  Сливен  протестиращи затвориха пътен възел „Петолъчката“ на главен път София – Бургас и подстъпите към автомагистрала „Тракия“. Стотици автомобили преминаха по главните улици на Сливен и след това се отправиха към „Петолъчката“. Затворени бяха подстъпите към автомагистрала „Тракия“, пътят „Петолъчката“ – Котел – Омуртаг и пътят София – Бургас.  \r\nПротестно шествие от близо 50 автомобила имаше в  Бургас . На кръговото движение на изхода на града към Варна се образува задръстване. Протестиращите блокираха движението в едната лента на улица „Цар Петър“. Шествието стигна до сградата на общината. Там се събраха около 50 души с плакати с надписи: „Не ни пречете да живеем в България“. Групата скандираше „Оставка“ и „Българи юнаци“. Протестиращите обявиха, че ще включат в планиран мащабен национален протест на 6 януари, а дотогава те ще продължават да изразяват недоволството си всяка неделя в града.  \r\nПешеходно шествие с около 30 души премина през Аспаруховия мост във  Варна . Протестиращите се придвижиха по бул. “Христо Ботев”. В шествието се включиха около 10 автомобила. Жителите настояха за оставка на правителството, по-високи доходи и преборване с картела на застрахователите. До блокиране на движението не се стигна. На фона на малобройния протест полицейското присъствие беше засилено. \r\nМирен поход на граждани срещу промените в Закона за вероизповеданията се проведе в центъра на  Добрич . Протестиращите преминаха по площад „Свобода“ и стигнаха до сградата на Областна администрация. Носеха плакати с лозунги: „Законопроектът за вероизповеданията е дискриминационен за по-малките вероизповедания“, „Демокрация, не диктатура и тоталитаризъм, ненамеса във вярата“, „Законопроектът е заплаха за нашите граждански права и свободи“, „Законопроектът е предпоставка за насаждане на междурелигиозна омраза“ и др. На протеста присъстваха представители на 6 евангелски църкви в района. В страната протести имаше и в съботния ден. В София се проведе автошествие срещу цените на горивата и данъците. Десетина протестиращи се събраха на пл. \"Александър Батенберг\". Не се състоя планираната протестна демонстрация с две групи автомобили, тръгващи от кварталите „Люлин” и „Младост”. Протестиращи се събраха и пред Съдебната палата, за да изразят несъгласие с функционирането на съдебната система. Те настояха за хуманно отношение към обвинените в корупция Десислава Иванчева и Биляна Петрова. Протестно автошествие срещу държавното управление и политическата система премина през основни булеварди в Добрич. Включиха се около 20 автомобила и около 10 мотоциклета. Автошествие с около 20 автомобила имаше и в Шумен. То премина през основната градска зона и затрудни движението в района на пазара .  \r\nБиляна ИВАНОВА", "date": "2018.11.26", "title": "Протести и блокади в страната и през неделния ден (ОБЗОР)"}
{"url": "http://www.focus-news.net/news/2018/11/26/2594595/ukrainskaya-pravda-sled-protest-pred-ruskoto-posolstvo-v-kiev-izgoryal-e-avtomobil-s-diplomaticheski-nomera.html", "text": "Недалеч от посолството на Руската федерация в украинската столица Киев е изгорял автомобил с дипломатически номера, предава кореспондент  на вестник  „Украинская правда“ . \r\nИнцидентът се е случил на около един километър от сградата на руското посолство, а според разпространената информация, изгорялото превозно средство е било използвано от служители на дипломатическата мисия на Москва в страната. На място са изпратени полицейски екипи. Противопожарните служби са потушили огъня.  \r\nВъв вечерните часове на неделя пред посолството на Русия в Киев се събраха протестиращи срещу „агресията“ на Москва в Азовско море. Те носеха със себе си гуми и хартиени корабчета. Някои от тях се опитаха да подпалят гумите, припомнят от редакцията.   Тереза Герова", "date": "2018.11.26", "title": "„Украинская правда“: След протест пред руското посолство в Киев: Изгорял е автомобил с дипломатически номера"}
{"url": "http://www.focus-news.net/news/2018/11/26/2594602/ria-novosti-petro-poroshenko-shte-provede-razgovor-s-generalniya-sekretar-na-nato.html", "text": "Президентът на Украйна Петро Порошенко обяви разговор с генералния секретар на НАТО Йенс Столтенберг, който ще се проведе в сутрешните часове на деня. Тема на дискусията ще бъде ситуацията в Азовско море и плановете на Киев да въведе военно положение в страната, предава руската информационна агенция  РИА Новости . \r\n„Обръщаме се към всички проукраински коалиции: длъжни сме да обединим усилия. Ще търся преговори с генералният секретар на НАТО Йенс Столтенберг – те ще бъдат проведени, вече е потвърдено, утре ще имам консултации с лидери на други държави“, заяви Порошенко на заседание на Съвета за национална сигурност и отбрана.", "date": "2018.11.26", "title": "РИА Новости: Петро Порошенко ще проведе разговор с генералния секретар на НАТО"}
{"url": "http://www.focus-news.net/news/2018/11/26/2594604/plovdiv-bezplatni-testove-za-hiv-i-hepatit-shte-se-provezhdat-v-grada-prez-tsyalata-sledvashta-sedmitsa.html", "text": "Безплатни тестове за ХИВ и хепатит ще се провеждат в Пловдив през цялата следваща седмица. Това съобщиха за  Радио „Фокус“ – Пловдив  организаторите на инициативата. От утре до събота включително безплатните тестове ще се извършват в галерия „PlovEdiv“ на ул. „Куртевич“. От 26 до 30 ноември всеки, който се интересува от своето здраве, може да се включи в инициативата за времето от 15.00 до 20.00 часа. На 1 декември тестове ще се провеждат от 10.00 до 18.00 часа. За целите на изследванията се взима една капка кръв от пръста, а резултатите са готови след 5 минути. \r\nКампанията е насочена към всички млади хора, както и към хората над 50 години, които е възможно да са носители на вируса на хепатит В и С и да не знаят за това. За да се направят изследванията не е нужно предварително записване. Няма и ограничения за прием на храна и напитки преди изследването. В рамките на седмицата специалист ще предоставя консултации на всеки желаещ. \r\nИзследването е напълно анонимно, а резултатът се пази в конфиденциалност. \r\nТони МИХАЙЛОВ", "date": "2018.11.26", "title": "Пловдив: Безплатни тестове за ХИВ и хепатит ще се провеждат в града през цялата следваща седмица"}
{"url": "http://www.focus-news.net/news/2018/11/26/2594606/pregled-na-mezhdunarodnite-novini-do-6-chasa-agentsiya-fokus.html", "text": "Стотици мигранти от Централна Америка опитаха да щурмуват ограда на границата между САЩ и Мексико, предава  AFP , като пояснява, че опасенията им са да не бъдат държани в Мексико, докато бъдат разгледани молбите им за убежище. \r\nФоторепортер на агенцията съобщи, че мигрантите са се отклонили от мирното шествие на граничен мост и са опитали да прескочат метална бариера в опит да влязат на територията на САЩ. \r\n***  Споразумението за излизането на Обединеното кралство от структурите на Европейския съюз може да лиши средностатистическия британския гражданин от хиляда лири годишно през първото десетилетие след „развода“. Това показва първия независим анализ за последиците от Брекзит, цитиран от вестник  The Independent . Същевременно от редакцията припомнят, че премиерът Тереза Мей ще се опита да убеди депутатите в Лондон, че „няма по-добра възможна сделка“. \r\nНови изследвания разкриват, че споразумението може да удари икономиката на Обединеното кралство с 100 млрд. паунда годишно до 2030 г., което се равнява на средно 1,090 лири на човек. Докладът на Националния институт за икономически и социални изследвания (NIESR), предупреждава, че сделката на правителството може да удари 46% от търговията с Европейския съюз и 21% от инвестициите в страната.  \r\nВ доклада се казва: „Нашата основна констатация е, че ако предложената от правителството сделка за Брекзит бъде изпълнена, до 2030 г. БВП на страната ще бъде с около четири процента по-нисък от този, ако Обединеното кралство остане в ЕС“.  \r\nУточнява се, че до голяма степен данните ще бъдат резултат от по-сериозните препятствия пред търговията, които ще направят по-малко атрактивно предлагането на услугите на Великобритания. „Това обезкуражава инвестициите в Обединеното кралство и в крайна сметка означава, че британските работници ще са по-малко продуктивни, отколкото биха били, ако Великобритания остана в ЕС\", се казва още в документа.  \r\nИзданието припомня, че Мей ще направи изявление пред Камарата на общините, с което ще се опита да убеди депутатите да подкрепят сделката, постигната след 18 месеца на преговори. Очаква се споразумението да бъде гласувано в британския парламент на 10 или 11 декември. \r\n***  Руски кораби са открили огън по група плавателни съдове на Военноморските сили на Украйна при излизането им от Керченския проток, в резултат на което има пострадали, предава украинската информационна агенция  УНИАН , без да уточнява броя на ранените.  \r\nПояснява се, че информацията е потвърдена в съобщение от пресслужбата на ВМС на Украйна. „След като напуснаха зоната от 12 мили, катер на Федералната служба за сигурност на Руската федерация е открила огън срещу група плавателни съдове на украинския флот. Повреден е малък брониран артилерийски катер „Бердянск\".Той загуби курс, има ранени. Оръжията са използвани с цел поразяване\", се казва в разпространеното съобщение. \r\n***  Руски кораби са превзели три плавателни съда на Военноморските сили на Украйна, предава информационната агенция  УНИАН . Става въпрос за два бронирани катера – „Бердянск“ и „Никопол“, и влекача „Яна Капу“, пояснява медията, като допълва, че украинските моряци са борда на плавателните съдове, които руснаците изтеглят.  \r\nКъм настоящия момент все още не е ясно дали украинските военни са открили огън. По-рано бе съобщено за един пострадал в резултат на обстрел. Руски кораби са открили огън по група плавателни съдове на Военноморските сили на Украйна при излизането им от Керченския проток. Пояснено бе, че информацията е потвърдена в съобщение от пресслужбата на ВМС на Украйна. „След като напуснаха зоната от 12 мили, катер на Федералната служба за сигурност на Руската федерация е открила огън срещу група плавателни съдове на украинския флот. Повреден е малък брониран артилерийски катер „Бердянск\".Той загуби курс, има ранен. Оръжията се използват за поразяване\", бе подчертано в разпространеното съобщение. \r\n***  Федералната служба за сигурност (ФСБ) на Руската федерация съобщи за наличието на „неопровержими доказателства“ за провокации от страна на Военноморските сили на Украйна, които ще разкрие по-късно, предава  TACC . \r\n„Има неопровержими доказателства за подготовка и провеждане от страна на Киев на провокации на ВМФ на Украйна в акваторията на Черно море. Тези материали скоро ще бъдат оповестени публично“, се казва в официалното съобщение от ФСБ. \r\n***  Шестима украински военнослужещи са пострадали при обстрела от руска страна в Керченския проток, предава информационната агенция  УНИАН , като се позовава на пресслужбата на командването на Военноморските сили на Украйна.  \r\n„По оперативна информация е превзет малък брониран артилерийски катер „Бердянск“ и влекачът „Яна Капу“, те се издърпват. Малъй брониран артилерийски катер „Никопол“ е блокиран и се съпровожда от окупаторите. Шестима украински военнослужещи са ранени“, се казва в официалното съобщение.  \r\nПо-рано бе съобщено, че руски кораби са превзели три плавателни съда на украинските ВМС. Пояснено бе, че украинските моряци са на борда на плавателните съдове, които руснаците изтеглят. Информацията бе за един пострадал.  \r\nКъм настоящия момент все още не е ясно дали украинските военни са открили огън, но медиите предадоха, че руските плавателни съдове са открили огън по украинските кораби при излизането им от Керченския проток. Пояснено бе, че информацията е потвърдена в съобщение от пресслужбата на ВМС на Украйна. „След като напуснаха зоната от 12 мили, катер на Федералната служба за сигурност на Руската федерация е открила огън срещу група плавателни съдове на украинския флот. Повреден е малък брониран артилерийски катер „Бердянск\".Той загуби курс, има ранен. Оръжията се използват за поразяване\", бе подчертано в разпространеното съобщение. \r\nОт Москва потвърдиха задържането на трите плавателни съда на украинските ВМС. \r\n***  Европейският съюз и НАТО настояха за намаляване на напрежението между Русия и Украйна в Азовско море и призоваха Москва да „възстанови свободното преминаване“ през Керченския пролив, предава  AFP.  \r\n„Очакваме Русия да възстанови свободното преминаване през Керченския пролив, като се призовават всички към сдържаност и да действат за незабавното деескалиране на ситуацията“, обявиха от ЕС. \r\nВ изявлението си НАТО също апелира за „съдржаност и деескалация“, като  призовава Русия „да гарантира безпрепятствен достъп до украинските пристанища в Азовско море, в съответствие с международното право“. \r\n***  Въоръжените сили на Украйна са приведени в пълна бойна готовност по заповед на началника на Генералния щаб. Това съобщават от прессслужбата на Министерството на отбраната на Украйна, предава  TACC . \r\n„На основание решение на Съвета за национална сигурност и отбрана на Украйна за въвеждането на военно положение в страната, началникът на Генералния щаб даде разпореждане за привеждане на Въоръжените сили на Украйна в пълна бойна готовност“, се казва в разпространения текст.  \r\nДържавният глава на Украйна Петро Порошенко подкрепи предложението за въвеждане на извънредно положение в страната за срок от 60 дни. Очаква се по-късно през деня депутатите във Върховната Рада да обсъдят мярката. Порошенко увери, че военното положение няма да повлияе на кампанията в Донбас и няма да наложи мобилизация. \r\n***  Няма загинали в резултат на опустошителното земетресение с магнитуд от 6,4 по скалата на Рихтер, регистрирано на територията на Иран в близост до границата с Ирак. Местните власти потвърдиха обаче, че пострадалите вследствие на труса са над 400, предава  Reuters . \r\n„Имаме 411 ранени, 80% от тях са получили медицинска помощ и не са настанени в болници… Няма доклади за загинали“, цитират местните медии думите на губернатора на западната иранска провинция Керманшах Хоусханг Базванд. \r\nПо-рано се съобщаваше за най-малко 70 души, пострадали в резултат на земетресението, регистрирано в района на ирано-иракската граница. Голяма част от хората са ранени в резултат от паниката, последвала труса, а не вследствие от стихията. В засегнатите от земетресението райони са изпратени спасителни отряди.", "date": "2018.11.26", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/26/2594609/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.11.26", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/11/26/2594599/the-guardian-sdelkata-na-tereza-mey-za-brekzit-e-veche-obrechena.html", "text": "Това беше погребение, маскирано като кръщение. В Брюксел предложението за Брекзит на премира на Обединеното кралство Тереза Май бе приветствано  от 27-те бивши партньори на страната и от Европейската комисия, отбелязват в редакцията на вестник  The Guardian . \r\nВ откритото й писмо до нацията, министър-председателят обяви, че споразумението „е в наш национален интерес – такова, което работи за цялата страна и за всички хора…. Сделка за по-светло бъдеще“. \r\nНо това е бивша сделка. Тя е мъртва, защото като изключим наистина драматично пренареждане на парламентарното мнение – просто няма да преживее „смисленото гласуване“ в Камарата на общините, което се очаква да се проведе на 10 декември. \r\nДжулиан Смит сега е най-важният човек в кабинета на Тереза Мей. В следващите две седмици той и неговият екип трябва да използват всеки възможен мотив и заплаха, за да си гарантират вълшебните 320 гласа. Членовете на парламента, които се противопоставят на сделката, ще бъдат попитани дали техните семейства наистина ще се радват да четат за сексуалните им наклонности във вестниците. Но всяка тактика, с която разполага правителството, ще бъде използвана; това е борба за живот и смърт, и няма време за политически скърби. \r\nНо все още не виждаме как Смит го прави. Някои депутати, вързани към зъболекарския стол, ще се откажат, когато той държи бургията пред очите им и ги пита: „Сигурен ли е Вашият глас?“ Сега трябва да бъда убеден, че той може да вземе около 260 до 320 гласа. \r\nТова, което има значение не е първият народен вот, а вторият. Нека приемем, че министър-председателят ще бъде победена следващия месец: политическият свят е потопен в извънредна коледна криза. Мей може, разбира се, да засили проблема с увереност - или просто да подаде оставка на място (малко вероятно, предвид неотдавнашния модел на поведение). Джеръми Хънт, външният министър, призна на Мар, че „не е възможно да се изключи“ колапсът на правителството. \r\nПремиерът може да се изправи срещу по-голямо предизвикателство за консервативен вот на доверие, заплашващ позицията й като партиен лидер: само Джейкъб Рийс- Мог има в джоба си имената на 26 консерватори, които обаче лесно може да достигнат необходимите 48, ако сделката на Мей бъде отхвърлена. \r\nЕС също трябва да обмисли отговора си. Жан-Клод Юнкер, председател на Европейската комисия, заяви, че „това е възможно най-добрата сделка. Това е единствената възможна сделка“. Историята на дипломацията предполага, че повечето такива изявления съдържат бележка под линия, написана с невидимо мастило: „Освен ако не се наложи да я променим малко“.  \r\nОсновните противоречия, които се оформят в сделката - ирландската граница, продължаващата роля на Европейския съд, перспективата Великобритания да остане в митническия съюз - няма да бъдат премахнати от Брюксел. \r\nДори когато Мей и Юнкер стиснаха ръце, политическото селище се превърна в шумен конституционен пазар. На всеки щанд търговците предлагат алтернативни модели: „Норвегия за момента!“; „Канада ++!“; „Швейцария!“; „Вземете тук удължаването на член 50!“ Нито една от тези алтернативи, трябва да се подчертае, не е сериозно подкрепена от ЕС.  \r\nКакво обединява този объркан пазар е предположението, че сделката ще пропадне през декември. Съгласието от 585 страници и неговите 26 страници политически анекс вече се счита за излишно. Най-лошата новина, с която Мей трябва да се сблъска е, че последните две и половина години бяха лесната част.", "date": "2018.11.26", "title": "The Guardian: Сделката на Тереза Мей за Брекзит е вече обречена"}
{"url": "http://www.focus-news.net/news/2018/11/26/2594610/die-presse-blizo-80-protsenta-ot-avstriytsite-odobryavat-zabranata-za-nosene-na-drehi-pokrivashti-glavite-na-zhenite.html", "text": "Внушителна част от гражданите на Австрия (близо 80%) подкрепят наложената от правителството във Виена забрана за носене на покриващи главите на жените облекла, характерни за мюсюлманите, съобщава националният ежедневник  Die Presse . \r\nРезултати от социологическо проучване показват, че 55% от австрийците намират мярката за „много правилна“, а други 24% са „по-скоро правилна“. Само 16 на сто от респондентите са на мнение, че забраната не е правилна.  \r\nАнализът на данните от проучването показват, че през последните седем месеца подкрепата за забраната се е увеличила значително. През април тази година само 45 от гражданите на Австрия са били уверени, че идеята на управляващите във Виена е добра, а 23% са споделили, че тя е „по-скоро правилна“. Тогава лагерът на опонентите на мярката е бил съставляван от 28% от австрийците, т.е близо  два пъти повече хора, отколкото сега. Интервюирани са били 500 души. \r\nПрез учебната 2019/2020 г. в австрийските училища ще влезе в сила забрана момичетата да носят „идеологически или религиозни релефни дрехи, свързани с покриването на главата\". Тя се отнася предимно до забрадките за мюсюлманките, което не е изрично посочено в правния текст.   Тереза Герова", "date": "2018.11.26", "title": "Die Presse: Близо 80 процента от австрийците одобряват забраната за носене на дрехи, покриващи главите на жените"}
{"url": "http://www.focus-news.net/news/2018/11/26/2594607/makfaks-makedoniya-zoran-zaev-oproverga-informatsiyata-za-razgovor-s-nikola-gruevski-predi-byagstvoto-mu-ot-makedoniya.html", "text": "Министър-председателят на Македония Зоран Заев отхвърли твърденията, че е провел разговор с бившия премиер на страната Никола Груевски преди бягството му в страната, предава скопската информационна агенция  „Макфакс“ . \r\nЛидерът на кабинета в Скопие увери, че последният път, когато е разговарял с Груевски по телефона, е било преди щурма на парламента от 27 април 2017 г. Така Заев опроверга съобщeнията в част от медиите, според които минути преди да напусне Македония, Груевски е разговарял с него. \r\n„Накрая ще се окаже, че заедно сме договорили нещата. Откакто съм министър-председател, в продължение на година и половина, нямам контакт с  Груевски. Последните контакти бяха когато парламентът бе блокиран в тази безкрайна дискусия, преди лошите събития от 27 април 2017 г. Точно там, в парламента, когато говорихме за отблокирането на процеса… бе последният ни разговори“, увери Заев. \r\nМакедонският премиер твърди, че е напълно запознат с разследването на Министерството на вътрешните работи и че сътрудничи с унгарските власти за екстрадирането на бившия премиер. Към момента информацията по случая не може да бъде обявена публично, подчерта Заев.   Тереза Герова", "date": "2018.11.26", "title": "„Макфакс“ (Македония): Зоран Заев опроверга информацията за разговор с Никола Груевски преди бягството му от Македония"}
{"url": "http://www.focus-news.net/news/2018/11/26/2594603/tass-vaorazhenite-sili-na-ukrayna-sa-privedeni-v-palna-boyna-gotovnost.html", "text": "Въоръжените сили на Украйна са приведени в пълна бойна готовност по заповед на началника на Генералния щаб. Това съобщават от прессслужбата на Министерството на отбраната на Украйна, предава  TACC . \r\n„На основание решение на Съвета за национална сигурност и отбрана на Украйна за въвеждането на военно положение в страната, началникът на Генералния щаб даде разпореждане за привеждане на Въоръжените сили на Украйна в пълна бойна готовност“, се казва в разпространения текст.  \r\nДържавният глава на Украйна Петро Порошенко подкрепи предложението за въвеждане на извънредно положение в страната за срок от 60 дни. Очаква се по-късно през деня депутатите във Върховната Рада да обсъдят мярката. Порошенко увери, че военното положение няма да повлияе на кампанията в Донбас и няма да наложи мобилизация.   Тереза Герова", "date": "2018.11.26", "title": "ТАСС: Въоръжените сили на Украйна са приведени в пълна бойна готовност"}
{"url": "http://www.focus-news.net/news/2018/11/26/2594615/nimh-shte-bade-oblachno-na-mnogo-mesta-s-valezhi-maksimalnite-temperaturi-shte-badat-ot-6-do-17.html", "text": "Днес ще бъде облачно, на много места с валежи, по-значителни в югоизточната половина от страната. Атмосферното налягане е по-ниско от средното за месеца и през деня още ще се понижи. Ще духа до умерен, на север от планините временно силен вятър от юг-югозапад. Максималните температури ще бъдат от 6°-7° в северозападните райони до 16°-17° на места в Предбалкана и в Източна България, в София около 11°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Христо Христов. \r\nНад Черноморието облачността ще бъде значителна. Ще има валежи от дъжд, по-значителни по южното крайбрежие. Ще духа умерен юг-югозападен вятър. Максималните температури ще са от 11° до  16°. Температурата на морската вода е 10-12°. Вълнението на морето ще бъде 1-2 бала. \r\nВ планините ще е предимно  облачно с валежи от дъжд, над 1900-2000 метра – от сняг. Ще духа умерен до силен вятър от запад-югозапад. Максималната температура на височина 1200 метра ще е около 10°, на 2000 метра – около 4°.", "date": "2018.11.26", "title": "НИМХ: Ще бъде облачно, на много места с валежи, максималните температури ще бъдат от 6° до 17°"}
{"url": "http://www.focus-news.net/news/2018/11/26/2594611/tass-broyat-na-postradalite-pri-zemetresenieto-na-irano-irakskata-granitsa-previshi-500-dushi.html", "text": "Броят на пострадалите в резултат на земетресението с магнитуд от 6,4 по скалата на Рихтер, което бе регистрирано на ирано-иракската граница, достигна до 513 души, предава руската информационна агенция  TACC , като се позовава на местни медии.   \r\nПо-рано бе съобщено, че няма загинали в резултат на опустошителното земетресение, регистрирано на територията на Иран в близост до границата с Ирак. Местните власти тогова потвърдиха, че пострадалите вследствие на труса са над 400.„Имаме 411 ранени, 80% от тях са получили медицинска помощ и не са настанени в болници… Няма доклади за загинали“, цитираха местните медии думите на губернатора на западната иранска провинция Керманшах Хоусханг Базванд. \r\nСпоред кюрдския телевизионен канал  Rudaw , цитиран от руската агенция, в Иракски Кюрдистан има един загинал и 43 ранени в резултат на труса.  Тереза Герова", "date": "2018.11.26", "title": "TAСС: Броят на пострадалите при земетресението на ирано-иракската граница превиши 500 души"}
{"url": "http://www.focus-news.net/news/2018/11/26/2594613/predstoyashti-sabitiya-v-stranata-za-26-noemvri-agentsiya-fokus.html", "text": "***   \r\nОт 10.30 часа в Музикално-драматичния театър „Константин Кисимов“ президентът и върховен главнокомандващ на Въоръжените сили Румен Радев ще посети Велико Търново по повод отбелязването на 140 години от началото на военното образование в България и откриването на първото военно училище. По-късно през деня държавният глава ще разгледа учебно-материалната база на Националния военен университет „Васил Левски“. Румен Радев ще посети Православния храм „Св. Седмочисленици“ и ще поднесе цветя пред паметника на Васил Левски и паметника на възпитаниците в района на висшето учебно заведение. В честванията ще участват министърът на отбраната Красимир Каракачанов и началникът на отбраната генерал Андрей Боцев. \r\n***   \r\nОт 10.30 часа в зала „Средец“ на София Хотел Балкан Центърът за изследване на демокрацията ще проведе кръгла маса на тема „Рискове и перспективи за енергийната сигурност на Югоизточна Европа\". Участие ще вземат Теменужка Петкова, министър на енергетиката, Делян Добрев, председател на Комисията по енергетика в Народното събрание на Република България, Ерик Рубин, посланик на Съединените американски щати в България, Григориос Василоконстандакис, посланик на Гърция в България, Иван Иванов, председател на Комисията за енергийно и водно регулиране, ръководителят на Представителството на Фондация „Конрад Аденауер“ в България Торстен Гайслер и др. \r\n***   \r\nОт 09.00 часа в Гранд Хотел София ще бъде открит двудневна Международна конференция за социални иновации „Партньорство за промяна“. Изявления ще направят: кметът на София Йорданка Фандъкова, еврокомисарят Мария Габриел и министърът на труда и социалната политика Бисер Петков.  \r\n***   \r\nОт 9.00 часа 13 състав на Специализирания наказателен съд ще гледа делото срещу Румяна Ж., престъпление по служба. \r\n***   \r\nОт 09.30 часа в София Хотел Балкан ще се проведе XI-то редовно заседание на Комитета за наблюдение на Оперативна програма „Развитие на човешките ресурси\". \r\n ***   \r\nОт 9.30 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група.  \r\n***   \r\nВ 10.00 часа евродепутатът от групата на Зелените в Европейския парламент Бас Ейкхаут ще даде пресконференция в залата на Демократична България на бул. „Витоша\" 18.  \r\n***   \r\nОт 10.00 часа 2 състав на Специализирания наказателен съд ще гледа делото срещу Огнян М., Георги И., Томи Р. и др., обвинени в организиране и ръководене на организирана престъпна група.  \r\n***   \r\nОт 10.00 часа 8 състав на Специализирания наказателен съд ще гледа делото срещу  Иво Д., Алиман Б. и др., обвинени в организиране и ръководене на организирана престъпна група.  \r\n***   \r\nОт 10.00 часа 14 състав на Специализирания наказателен съд ще гледа делото срещу  Христоско В., обвинен в изнудване.  \r\n***   \r\nОт 10.00 часа до 11.30 часа в Центъра по археометрия на Софийския университет „Св. Климент Охридски“ ще бъдат представени резултатите от изпълнението на проект Университетски комплекс по хуманитаристика „Алма Матер” (УКХ „Алма Матер”).    \r\n***   \r\nОт 10.00 часа в Парадайс център ще бъде открита изложба с керамични чинии.  \r\n***   \r\nОт 10.40 часа в 119 СОУ „Акад. Михаил Арнаудов“ (жк. „Изток“, ул. „Латинка“ 11) ще се проведе публичен открит урок за безопасна учебна среда в рамките на инициативата на УНИЦЕФ и МОН „Най-големият урок в света“.  \r\n***   \r\nОт 11.00 часа в зала 1 на Столична община ще се проведе пресконференция по повод кампания за високоспециализирани профилактични прегледи на децата от всички общински самостоятелни детски ясли в София. В пресконференцията ще участват д-р Асен Меджидиев, председател на Столична колегия на БЛС, Дончо Барбалов, зам.-кмет по финансите и здравеопазването на София, д-р Веселин Милев, председател на Постоянната комисия по здравеопазване и социална политика към Столичния общински съвет.  \r\n***   \r\nОт 11.00 часа в пресклуба на БТА Сдружение „Граждани за устойчиво развитие“ и Инициатива „Граждани за София“ ще отправят предклоедни въпроси към ръководителите на държавата и столицата.  \r\n***   \r\nВ 11.00 часа в Народния театър „Иван Вазов\" ще се проведе Всенароден сбор за единение. \r\n***   \r\nОт 11.00 часа 16 състав на Специализирания наказателен съд ще гледа делото срещу Милк М., Росен Д. и др., обвинени в организиране и ръководене на организирана престъпна група.  \r\n***   \r\nОт 11.00 часа в хотел „Даунтаун\", (бул. „Васил Левски\" 27А), ПП „Движение България на гражданите”  \r\nорганизира  дискусия на тема: „За“ или „Против“ машинното и дистанционното електронно гласуване“. \r\n***   \r\nОт 11.00 часа в сградата на КФН ще се проведе среща във връзка с наредбата, с която се въвежда системата „бонус-малус“, като част от обществените консултации преди окончателното ѝ приемане. \r\n***   \r\nОт 12.00 Сдружение „Родилница“ ще внесе в Министерство на здравеопазването петиция с над петнадесет хиляди и триста подписа с искане за подобряване на родилните грижи в България и ще се срещне със заместник-министъра на здравеопазването д-р Бойко Пенков. \r\n***   \r\nОт 13.30 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n***   \r\nОт 15.00 часа 21 състав на Специализирания наказателен съд ще гледа делото срещу Иван Н., молба за изменение на мярка за неотклонение.  \r\n***   \r\nОт 15.00 часа 12 състав на Специализирания наказателен съд ще гледа делото срещу Стефка Н., молба за изменение на мярка за неотклонение.  \r\n***   \r\nОт 18.00 часа на площад „Орлов мост“ Български фонд за жените (БФЖ) организира Протест срещу насилието над жени. \r\n***   \r\nОт 18.00 часа в галерия „Академия“ ще бъде открита Международна изложба бижута и обекти.  \r\n***   \r\nОт 19.00 в галерия „Синтезис“ ще ще бъде открита фотоизложбата „Благотворителността през обектива“ 2018. \r\n***   \r\nОт 19.00 часа в кино „Люмиер Лидл“ ще се състои премиерата на документалния филм „Соня Йончева. Sempre Libera”. \r\n***   \r\nОт 10.00 часа до 12.00 часа в клуба на ПП ГЕРБ народният представител от ПП ГЕРБ – Варна Емилия Милкова ще има приемен ден за граждани. \r\n*** \r\nОт 16.30 часа в изложбеното фоайе на Регионална библиотека „Пенчо Славейков\" – Варна ще бъде открита Пътуващата изложба\"16 фотоесета „Другото лице на воините ни\".  \r\n*** \r\nОт 18.00 часа на пл. „Независимост\" ще се проведе протест срещу насилието над жени. Събитието е в подкрепа на това в София, което също ще се състои на 26 ноември. \r\n***  \r\nОт 11.00 часа в конферентната зала на хотел „Панорама“ ще се проведе пресконференция по повод представянето на Българо - Румънски сомелиерски образователен център, който се изгражда във Велико Търново и се финансира по Програмата за трансгранично сътрудничество ИНТЕРРЕГ V-A Румъния - България 2014-2020, съфинансирана от Европейския съюз чрез Европейския фонд за регионално развитие.  \r\n***   \r\nОт 14.00 часа в конферентната зала на хотел Панорама във Велико Търново ще се състои пресконференция по повод представянето на Българо-Румънски сомелиерски образователен център. \r\n***   \r\nОт 13.00 часа в актовата зала на ОУ „Любен Каравелов“ народният представител от ГЕРБ Владимир Тошев ще връчи стипендия за високи постижения в областта на образованието, изкуствата и спорта на ученик от дванадесети клас. \r\n***   \r\nОт 10.30 часа в катедралния храм „Св. апостоли” Врачанският митрополит Григорий ще отслужи молебен за здравето и преуспяването на всички деца във врачанска епархия. \r\n***   \r\nВ 17.00 часа пред паметника на Васил Левски (срещу пощата) ще се съберат участниците във факелното шествие по повод годишнината от подписването на позорния Ньойски договор. \r\n***   \r\nВ Художествена галерия ще се състои „Работилница за въображение“ - занимания с деца и ученици. \r\n***   \r\nОт 14.00 часа в НЧ „Йордан Йовков - 1870 г.“,  зала ет.3, ще се проведе кръгла маса по повод Световния ден на информацията на тема \"Мястото на училищните библиотеки в библиотечно-информационното осигуряване в гр. Добрич\". \r\n***   \r\nОт 19.00 часа в Младежки център - Добрич, Концертна зала, ще се проведе неформална среща на тема „Сценичната треска и начините за справяне с нея“. \r\n***   \r\nОт 10.00 часа в клуба на ПП ГЕРБ, площад „Свобода” 1 ще се проведе приемна на народния представител Радослава Чеканска. \r\n*** \r\nВ 09.00 часа в зала 1 на Апелативния съд ще се проведе заседание по делото,  образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимият Н. Н. е признат за виновен за контрабанда на 103 килограма хероин през ГКПП „Капитан Андреево“. \r\n*** \r\nВ 10.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени в грабеж.  \r\n*** \r\nВ 10.30 часа кметът Иван Тотев ще посети Природонаучния музей, където директорът Огнян Тодоров ще го запознае с последните нововъведения в музея. \r\n*** \r\nВ 10.30 часа в зала 1 на Апелативния съд ще се проведе заседание по делото, образувано по жалба на подсъдимия Т.Н. срещу присъда на Окръжен съд – Пловдив от 2 години и 6 месеца лишаване от свобода и лишаване от право на управление на МПС за срок от 3 години и 6 месеца. Т.Н. е признат за виновен  в това, че по непредпазливост е причинил смъртта на 87-годишен мъж. \r\n***   \r\nОт 11.00 часа в Заседателната зала на УМБАЛ - Пловдив ще се проведе събитие в подкрепа на недоносените бебета у нас.  \r\n*** \r\nВ 13.30 часа в зала 10 на Окръжния съд ще се проведе заседание по делото срещу Росен П., обвинен, че при управление на МПС по непредпазливост е причинил смъртта на К. Г.  \r\n*** \r\nВ 14.00 часа в зала 1 на Апелативния съд ще се проведе заседание по делото, образувано по жалба на подсъдимия Ц. А., осъден на 17 години затвор за убийство.  \r\n***  \r\nОт  11.00 часа  в зала №1 на Община Свищов, ул. „Цанко Церковски” 2, ще се проведе информационна среща, на която експерти от Управляващия орган на ОПИК в Министерство на икономиката, ще представят пред заинтересованите страни възможностите за финансиране по Оперативна програма „Иновации и конкурентоспособност“ 2014-2020 г. (ОПИК).  \r\n*** \r\nОт 09.00 часа в храм „Рождество Богородично“ – Симитли Негово Високопреосвещенство Неврокопският митрополит Серафим ще отслужи литургия по повод празника, посветен на Св. Стилиян. \r\n***   \r\nОт 19.00 часа в зала № 1 на Родопски драматичен театър „Николай Хайтов“ ще се състои премиерата на „Чан до чан, песен до песен“ – любими родопски песни и свирни. \r\n***   \r\nОт 11.00 часа в пресклуба на БТА в Стара Загора ще се проведе пресконференция на Община Мъглиж.  \r\n***   \r\nОт 18.00 часа в РБ „Захарий Княжески“ ще бъдат представени 70 поетични мига с творчеството на Ботьо Буков - юбилейна годишнина на поета. \r\n***   \r\nОт 11.00 часа в пресцентъра в Областна администрация - Търговище директорите на дирекциите „Бюро по труда”, „Инспекция по труда” и „Социално подпомагане” ще дадат съвместна пресконференция.  \r\n***   \r\nОт 14.00 часа в село Хитрино ще се проведе церемония по връчване на ключове на собствениците на новопостроени къщи в село Хитрино със средства от Фонд „Социална закрила” към Министерство на труда и социалната политика. След церемонията кметът на Община Хитрино ще даде пресконференция в заседателната зала на Общинска администрация.", "date": "2018.11.26", "title": "Предстоящи събития в страната за 26 ноември (Агенция „Фокус“)"}
{"url": "http://www.focus-news.net/news/2018/11/26/2594614/predstoyashti-mezhdunarodni-sabitiya-za-26-noemvri-agentsiya-fokus.html", "text": "*** 10-та годишнина от терористичните атаки, довели до 166 загинали \r\n*** Отзвук от одобряването на споразумението за Брекзит от лидерите на ЕС \r\n*** Посещение на германския финансов министър \r\n*** Германският министър на икономиката ще даде пресконференция по енергийни въпроси \r\n*** Започва процесът срещу расист врязал колата си в група протестиращи срещу расизма, когато загинаха трима души и над 30 бяха ранени на 12 август 2017 година \r\n*** Икономически форум с участието на Япония и Канада", "date": "2018.11.26", "title": "Предстоящи международни събития за 26 ноември (Агенция \"Фокус\")"}
{"url": "http://www.focus-news.net/news/2018/11/26/2594612/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от -2 ° до + 15°. Времето над страната е предимно облачно. Вятър духа в областите Варна, Разград, и района на Петрохан. Дъжд вали в областите Благоевград, Видин, Монтана, Смолян и в районите на Бистрица, Самоков, Самоковски път/Рибката/, Своге, Пирдоп, Гълъбец, ССТ 0/9 км, Бучин проход,  АМ Люлин и АМ Хемус. Пътните настилки са предимно сухи, по усойните и планински райони частично заледени, обработени и проходими при зимни условия. \r\nНамалена видимост поради мъгла \r\n- до 100 м. в района на Вакарел,Пирдоп, Гълъбец, АМ Хемус и АМ Тракия \r\n- до 150 м. в Люляк /обл. Плевен/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г.; \r\nПът II-101: Движението по път ІII-101 Д. Церовене – Монтана от км 74+000 до км 75+000 се осъществява в едната лента поради извършване на строително монтажни работи. Движението се регулира с пътни знаци. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът II-81: Движението по път II-81 София – Бучин проход при Петърч от км 12+000 до км 13+000 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 26.11.2018 г. \r\nПът III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът III-6602: Движението по път III-6602 Старозагорски минерални бани – Сладък кладенец от км 16+780 до км 28+000 се извършва с повишено внимание поради рязане на и косене на тревни площи. Една от лентите е стеснена. Движението се регулира от сигналисти. Срок до 29.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.26", "title": "Актуална пътна обстановка"}
{"url": "http://www.focus-news.net/news/2018/11/26/2594616/prezidentat-rumen-radev-shte-uchastva-v-chestvaneto-na-140-godini-ot-nachaloto-na-voennoto-obrazovanie-v-balgariya-i-otkrivaneto-na-parvoto-voenno-uchilishte.html", "text": "Президентът и върховен главнокомандващ на Въоръжените сили Румен Радев ще посети Велико Търново по повод отбелязването на 140 години от началото на военното образование в България и откриването на първото военно училище. Това съобщиха от  Прессекретариата на държавния глава . Събитието ще се проведе от 10.30 часа в Музикално-драматичния театър „Константин Кисимов“. \r\nПо-късно през деня държавният глава ще разгледа учебно-материалната база на Националния военен университет „Васил Левски“. \r\nРумен Радев ще посети Православния храм „Св. Седмочисленици“ и ще поднесе цветя пред паметника на Васил Левски и паметника на възпитаниците в района на висшето учебно заведение.", "date": "2018.11.26", "title": "Президентът Румен Радев ще участва в честването на 140 години от началото на военното образование в България и откриването на първото военно училище"}
{"url": "http://www.focus-news.net/news/2018/11/26/2594620/denyat-26-noemvri-v-balgarskata-istoriya.html", "text": "На тази дата най-голямото висше военно учебно заведение - Националният военен университет „Васил Левски” отбелязва своя празник. През 1878 година учебната рота от Военното училище, открито в Пловдив шест месеца след края на Руско-турската освободителна война, е преместена в столицата. \r\nБългарската армия влиза в Струга през Първата световна война, ден след като българските войски превземат Охрид. През октомври и ноември 1915 г. Първа българска армия атакува сръбската войска по линията от устието на река Тимок до Трън, завладява Източна Сърбия и превзема последователно Ниш, Зайчар, Пирот, по-късно Битоля, Охрид, Струга.  Александър Георгиев Вазов - български кинорежисьор и сценарист.   митрополит Панарет Пловдивски.  \r\n2007 г. \r\nВълчо Камарашев е удостоен от президента на Р България с Орден „Св. св. Кирил и Методий” – огърлие „за особено значимите му заслуги за развитието на културата и изкуството“. \r\n2007 г. \r\nЕвгений Желев Желев напуска длъжността – кмет на Стара Загора, който заема от 16 октомври 1999 г. След това заема поста министър на здравеопазването (24 април 2008 г. – 27 юли 2009 г.). Избран е за народен представител от БСП/Коалиция за България в 41-вото Народно събрание (14 юли 2009 - 14 март 2013). На 7 март 2014 г. е изключен от партията. \r\n2004 г. \r\nИзпълнителният комитет на МОК препоръчва изключването на Иван Славков. \r\nИван Славков-Батето е роден е на 11 май 1940 г. в гр. София. Завършва специалност „Двигатели с вътрешно горене“ в ВМЕИ, София. Спортува водна топка като студент в отбора на „Септември“, после е състезател в ЦСКА и „Академик“ (София), играе в националния отбор (1959 - 1964). \r\nПрез 1966 г. остава вдовец, а през 1969 г. се жени за Людмила Живкова – дъщеря на Тодор Живков. \r\nПрез 1982 г. става председател на Българския олимпийски комитет (БОК), през 1987 г. - пожизнен член на Международния олимпийски комитет (МОК). \r\nПрез 1995 г. е избран за президент на Българския футболен съюз (БФС). Преизбран е на този пост през май 2001 г., а през същата година е преизбран и за председател на БОК.  \r\nСлавков е носител на званието „доктор хонорис кауза“ на Националната спортна академия. Професор е по спортен мениджмънт и социално управление в Киевския университет. Награден е с орден „Стара планина“ първа степен по повод 80-годишнината от създаването на Българския олимпийски комитет за приноса му за развитието на физическата култура и спорта по предложение от спортния министър Васил Иванов - Лучано с указ на президента Георги Първанов от 23 октомври 2003 г. През февруари 2004 г. е преизбран за член на техническата комисия на Асамблеята на националните олимпийски комитети (АЕНОК) в Атина. През април 2004 г. президентът на ФИФА Сеп Блатер упълномощава Славков да представлява ФИФА на Генералната асамблея на Асоциацията на летните олимпийски международни федерации. \r\nСлавков получава световна известност, след като скрита камера на телевизия Би Би Си (BBC) го заснема през 2004 г. заедно със сърбина Горан Такач в софийския хотел „Радисън“ по време на преговори с фиктивни лобисти, представящи се за бизнесмени от измислената компания „Ню Лондон Венчърс“, за осигуряване гласове на членове на МОК за кандидатурата на Лондон за Олимпиадата през 2012 г. Записът е излъчен на 4 август, 21 ч. английско време в предаването на BBC „Панорама“, във филма „Да купиш Игрите“. \r\nНа 7 август с.г. президентът на МОК Жак Рох обявява, че Комисията по етика отнема временно всички права, привилегии и функции на Иван Славков като член на МОК. Отнета му е и акредитацията за Летните олимпийски игри в Атина. На 29 септември Иван Славков е изслушан от Комисията по етика към МОК. Предложението за изключването му е одобрено единодушно от всичките му 15 членове. На 24 май 2005 г. Жак Рох призовава Славков да напусне доброволно заеманите от него постове, преди да бъде официално изключен от МОК, но Славков не прави това. На 7 юли 2005 г. на сесията на МОК в Сингапур Иван Славков е изключен от Международния олимпийски комитет с тайно гласуване, при което изключването му е подкрепено от 84 от членовете при 12 против и 5 въздържали се. \r\nТова автоматично го отстранява и от поста председател на БОК. Впоследствие на негово място е избрана Стефка Костадинова. През октомври с.г. Славков изгубва и поста на президент на БФС, след като на редовен конгрес на съюза е заменен от Борислав Михайлов. Умира след тежко боледуване в София на 1 май 2011 г. \r\n2003 г. \r\nПрезидентът Георги Първанов приключва официалната си визита в Узбекистан, чиято официална цел е „стимулиране на търговско-икономическите отношения между двете държави“. \r\n2001 \r\nМежду 26 и 27 ноември председателят на БСП Георги Първанов и председателят на Българската евролевица Александър Томов участват в заседание на Съвета на Социалистическия интернационал в Доминиканската република. \r\n1998 г. \r\nПрезидентът присъжда Орден „Стара планина” – първа степен на Пребен Сайерсен – извънреден и пълномощен посланик на Кралство Белгия в България. \r\n1956 \r\nСъстои се премиера на първия български цветен филм „Точка първа” на режисьора Боян Дановски и сценариста Валери Петров. Това е поетичен разказ, свързващ в едно актуалните теми за опазването на мира и за детството. Филмът е представен на Международния кинофестивал в Кан. \r\n1944 г. \r\nВ София е открита първата военна художествена изложба, а в Пловдив – първата художествена антифашистка изложба. \r\n1944 г.  \r\nУчреден е Славянски комитет в България. \r\n1915 г.  \r\nВ хода на Първата световна война българските войски влизат в Струга (14 ноември 1915 г. по стар стил). \r\nНа 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България. Съгласно тези документи България поема задължението да се намеси в световната война, като в замяна й се предоставят земите, отнети й от съседните балкански държави след Междусъюзническата война.  \r\nНа 10 септември 1915 г. е обявена обща мобилизация. Формира се и Главно командване на Действащата армия начело с ген. Н. Жеков. До края на септември мобилизацията е приключена, като под знамената са призовани над 600 хиляди войници и офицери, разпределени в три армии. С обозните и др. помощни части въоръжените сили на България надвишават 885 хиляди души, които се равняват на 17 % от цялото население на страната. Такъв процент на мобилизация не достига нито една от воюващите в световната война държави. \r\n1878 г.  \r\nОткрито е Военното училище в София, където е преместена учебната рота от Пловдив. Първото българско военно училище е създадено шест месеца след края на Руско-Турската освободителна война през 1878 г. в гр. Пловдив.  \r\nПрез ноември същата година училището е преместено в София, където на 26 ноември става официалното му откриване. То подготвя офицерски кадри за четирите рода войски, които се оформят в младата българска армия - пехота, кавалерия, артилерия и инженерни войски. На тази дата са родени: \r\n1900 г.  \r\nРоден е Александър Георгиев Вазов – български кинорежисьор и сценарист, един от създателите на българския игрален филм. Творчеството му в областта на киното започва от 1922 г. в Берлин, а след това продължава в Италия, Швейцария и България. Завършва кинорежисура в Мюнхен. Дълги години работи в областта на научнопопулярното кино. Умира на 20 август 1972 г. На тази дата умират: \r\n1971 г.  \r\nУмира Неофит Видински със светско име Никола Митев Караабов - български висш духовник. Става монах през 1891 г. Завършва Петербургската духовна семинария (1896 г. ) и Петербургската духовна академия (1900 г.). В периода 1900-1902 г. е протосингел в Сливен, през 1902-1905 г. във Видин, а през 1905-1906 г. в Св. Синод в София. Ректор е на Софийската духовна семинария от 1906 г. до 1912 г. През 1909 г. Неофит Видински е ръкоположен за епископ. Той е един от редакторите на \"Църковен вестник\". Избран е за видински митрополит през 1914 г. Председателства Църковно-народния събор (1922-1923 г.). От 1921 г. до смъртта си е член на Светия синод, от 1930 г. до 1944 г. е негов наместник-председател. Обявява се в защита на евреите в България по време на Втората световна война. Автор е на богословски съчинения и книгата \"Видинска епархия\" (1924 г.). \r\n1923 г. \r\nУмира Иван Георгиев Куюмджиев – български революционер, деец на македонското освободително движение и на БЗНС. Роден е на 25 май 1870 г. Член е на Земеделския съюз от 1918 г. Влиза във ВМОРО през 1895 г. Съратник е на Г. Делчев и Я. Сандански. Помага на младотурската войска при свалянето на султан Абдул Хамид II. По време на Балканската война (1912-1913 г.) воюва в състава на Македоно-одринското опълчение. След Първата световна война (1914-1918 г.) е активен член на БЗНС, сътрудник на ЦК и на Емигрантския комунистически съюз. Работи с Димо Хаджидимов, В. Мулетаров, Д. Гичев. Взема участие в подготовката на Септемврийския селски бунт от 1923 г. След потушаването му е заловен и убит. \r\n1883 г. \r\nУмира Панарет Пловдивски (Петър Мишайков Иванов) - висш духовник, участник в църковно-националната борба. Роден е през 1805 г. Учи в гимназиите в Битоля и Атина и в Историко-филологическия факултет на Атинския университет. През 1851 г. е назначен за ксантийски митрополит, а през 1861 г. - за пловдивски. През 1872 г. е избран за пловдивски екзархийски митрополит. Бори се за църковно единство на българския народ. За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2018.11.26", "title": "Денят 26 ноември в българската история"}
{"url": "http://www.focus-news.net/news/2018/11/26/2594605/n1-sarbiya-rusiya-ne-iska-zaradi-sarbiya-da-vliza-v-oshte-edin-konflikt-sas-zapada.html", "text": "Не е в интерес на Русия да влиза без сериозна причина в още един конфликт със Запада, още повече заради Сърбия, коментира белградският телевизионен канал  N1 . \r\nДиректорът на Форума по междуетнически отношения Душан Янич твърди, че позицията на Русия във връзка с косовския проблем не е променена. Така той коментира заявлението на министъра на външните работи на Руската федерация Сергей Лавров за предложението на официален Белград за разграничаване на сърби и албанци. \r\nСпоред Янич подобно изявление е аналогично с реториката на американските политици и има дипломатически характер. При това той отбеляза, че Русия не иска без необходимост да влиза в пореден конфликт със Запада, още повече заради Сърбия. \r\nСъгласно думите на сръбския експерт, неотдавна в Сараево и Баня Лука Лавров ясно е подчертал, че ситуацията около Косово е съгласувана със САЩ и Европейския съюз и че Русия е заинтересована да не се стига до конфронтация със Запада на Балканите. \r\n„Не им трябва заради Сърбия и възможната промяна на границите да влизат в подобен конфликт“, коментира Янич. Москва би я устройвал вариант, при който разграничаването узакони отделянето на региона. „Това може да бъде направено и в Крим, въпреки че едва ли ще се случи“, подчерта Янич, имайки предвид, че Русия добре разбира невъзможността за реализиране на подобен сценарий. \r\nСпоред него обаче има и втори вариант – договор и „мащабно прекрояване“ на границите на Балканите. \r\nЯнич припомни, че в Сараево Лавров даде ясен отговор, че според Москва излизането от балканската криза трябва и може да се случи заедно с участието на Запада. Той обаче бе категоричен, че идеята за разграничаване или размяна на територии вече е „мъртва“. \r\nНейните привърженици, т.е. държавните глави на Косово и Сърбия – Хашим Тачи и Александър Вучич, не са представили убедителни доказателства, че обществата в двете страни подкрепят идеята и че решението няма да повлияе на сигурността на останалите страни в региона. \r\nПо-рано през ноември първият дипломат на Москва отбеляза, че „ако в Белград сметнат за приемлив за Сърбия какъвто и да било вариант за разрешаване на косовския въпрос, Русия ще бъде готова да го разгледа в конструктивен дух“. Коментарът на Лавров бе в отговор на въпрос как се отнася Москва към предложението за разграничаване на сърби и албанци. \r\nСпоред политическия анализатор Цвиетин Миливоевич, Русия не е променила своята политика спрямо Косово, макар някои сръбски средства за масова информация да тълкуват по друг начин последните събития, свързани с обсъждането на идеята за разграничаване на сърби и албанци. \r\n„Това няма абсолютно никакво отношение към официалната политика на Русия, която не се е променила. Москва не подкрепя признаването на независимостта на Косово. Новото тук е, че някои управляващи сръбски кръгове фактически се занимават с лобиране и биха искали Русия да смекчи позицията си. При това те настояват руснаците да подкрепят плана на Вучич“, уверен е Миливоевич. \r\nТой подчерта, че някои медии изопачават ситуацията около косовския проблем. „Дори руснаците и Тръмп да подкрепят разграничаването, гражданите на Сърбия нямат и идея за това, че изобщо има някакъв план“, категоричен бе политическият анализатор. \r\n„Спомнете си за изявлението на председателя на Комисията по международни въпроси в руската Дума, който заяви, че Русия се придържа към Резолюция 1244 на Съвета за сигурност на ООН, и как веднага след това някои сръбски медии започнаха да уверяват, че руснаците напълно подкрепят разграничаването“, припомни Миливоевич. \r\nСръбският анализатор е на мнение, че Москва може да промени своята позиция за Косово тогава, когато това ще отговаря на интересите й. „В настоящия момент по стечение на обстоятелствата интересите на Сърбия и Русия по въпроса за Косово се припокриват“, твърди Миливоевич. \r\nКоментирайки срещата между Владимир Путин и ХашимТачи, Миливоевич отбеляза, че \"при подобно официално събитие разговорът им е логичен и може да се смята за успех на косовската дипломация, а сръбската дипломация направи грешка, като позволи на Тачи да се приближи толкова близо до Путин\". \r\nСпоред него е логичен въпросът защо във всичките шестгодишни преговори Вучич не е поставил въпроса за държавната собственост на Сърбия в Косово в дневния ред на диалога. \"Той не можа и дори не се опита да повдигне въпроса за собствеността на държавата, религиозните общности и гражданите на Сърбия при преговорите\", подчерта Миливоевич.   Тереза Герова", "date": "2018.11.26", "title": "N1 (Сърбия): Русия не иска заради Сърбия да влиза в още един конфликт със Запада"}
{"url": "http://www.focus-news.net/news/2018/11/26/2594618/ministar-temenuzhka-petkova-shte-uchastva-v-kragla-masa-na-tema-riskove-i-perspektivi-za-energiynata-sigurnost-na-yugoiztochna-evropa.html", "text": "Енергийният  министър Теменужка Петкова ще участва в кръгла маса на тема „Рискове и перспективи за енергийната сигурност на Югоизточна Европа“. Това съобщиха от пресцентъра на  Министерството на енергетиката . Дискусията се организира от Центъра за изследване на демокрацията и фондация „Конрад Аденауер“. Обсъдено ще бъде развитието на пазара на природен газ в Югоизточна Европа и по-специално ролята на проекта за изграждане на интерконектора Гърция - България. Събитието ще се проведе на в София хотел Балкан в зала „Средец“ от 10.30 часа.", "date": "2018.11.26", "title": "Министър Теменужка Петкова ще участва в кръгла маса на тема „Рискове и перспективи за енергийната сигурност на Югоизточна Европа“"}
{"url": "http://www.focus-news.net/news/2018/11/26/2594621/zam-ministar-denitsa-nikolova-shte-sapredsedatelstva-zasedanie-na-komiteta-za-nablyudenie-po-programata-za-transgranichno-satrudnichestvo-balgariya-sarbiya.html", "text": "Заместник-министърът на регионалното развитие и благоустройството Деница Николова ще съпредседателства заседание на Съвместния комитет за наблюдение по Програмата за трансгранично сътрудничество Interreg- ИПП България - Сърбия 2014-2020 г. Това съобщиха от пресцентъра на  Министерството на регионалното развитие и благоустройството . Събитието ще се състои в град Пирот, Република Сърбия. На заседанието ще бъдат разгледани напредъкът по изпълнението на Програмата за трансгранично сътрудничество Interreg-ИПП България-Сърбия 2014-2020 г. и резултатите от техническата оценка и оценката на качеството на проектите, получени по втората покана за набиране на проектни предложения.", "date": "2018.11.26", "title": "Зам.-министър Деница Николова ще съпредседателства заседание на комитета за наблюдение по Програмата за трансгранично сътрудничество България - Сърбия"}
{"url": "http://www.focus-news.net/news/2018/11/26/2594622/sport-espanyol-dopusna-zaguba-ot-zhirona-s-13.html", "text": "Отборът на Еспаньол допусна домакинска загуба с 1:3 от Жирона в мач от 13-тия кръг на Примера дивисион. Головете за гостите отбелязаха Кристиан Стуани в четвъртата и шестата минута на двубоя, а в заключителните секунди на мача Сейду Думбия оформи крайния резултат. Почетният гол за домакините вкара Борха Иглесиас в 74-ата минута на мача.  \r\nВъв временното класиране Еспаньол заема пето място с актив от 21 точки. Жирона е на седмо място със същия брой точки.  Резултати от другите срещи от кръга: \r\nАтлетик (Билбао)-Хетафе  1:1 \r\nСевиля-Валядолид 1:0 \r\nВиляреал-Бетис 2:1", "date": "2018.11.26", "title": "Спорт: Еспаньол допусна загуба от Жирона с 1:3"}
{"url": "http://www.focus-news.net/news/2018/11/26/2594608/kathimerini-aleksis-tsipras-posavetva-italianskoto-pravitelstvo-da-se-saobrazi-s-iskaniyata-na-es-za-byudzheta.html", "text": "Министър-председателят на Гърция Алексис Ципрас съветва италианското правителство да отговори на исканията на Европейския съюз за намаляване на бюджетния дефицит на страната, отбелязва електронното издание на атинския всекидневник  Kathimerini , като се позовава на статия в  Corriere della Sera. \r\nВ анализа, озаглавен „Съветът на Ципрас към Италия: Дайте сега, тогава ще бъде още по-лошо\", авторът Федерико Фубини пише, че гръцкият премиер е поднесъл извинение за италианците, че не е взел страната им в конфликта с Европейската комисия. „Не мога да направя нищо, защото щях да съм първият, който ще предизвика подозрения\", са думите на Ципрас, цитирани от водещия италиански ежедневник.  Рубини допълва: „(Ципрас) несъмнено си спомня, че Италия не е направила нищо, когато се опитваше отчаяно да смекчи условията - драконовски, наложени от страните от еврозоната върху Гърция\". \r\n„Но тогава Ципрас... импровизира, след като блокира банковите сметки на гласоподавателите, за да избегне разпадането на системата, предложи на Италия съвети. „По-добре да направите днес това, което те ще направят утре\", цитира изданието Ципрас с предположението, че той може би визира варианта за излизане от еврозоната, който той отказа. „Добре, тогава, късмет!“, е заключението на Ципрас по отношение на напрежението между Рим и Брюксел.  Тереза Герова", "date": "2018.11.26", "title": "Kathimerini: Алексис Ципрас посъветва италианското правителство да се съобрази с исканията на ЕС за бюджета"}
{"url": "http://www.focus-news.net/news/2018/11/26/2594624/denyat-26-noemvri-v-svetovnata-istoriya.html", "text": "На тази дата английският мореплавател Джеймс Кук започва проучването на Хавайските острови (1778). Първият трамвай с конска тяга потегля в Ню Йорк през 1832 година. Във Варшавското гето по заповед на хитлеристка Германия са изолирани 500 000 полски евреи. Годината е 1940. Регистрирана е марката “Майкрософт”, а датата 26 ноември се отбелязва и като Международен ден на информацията. \r\nЕдин от най-големите митове на ХХ век рухва през 1988 година: Католическата църква обявява, че плащаницата от Торино не е туниката на Христос, с която е бил разпънат на кръста, тъй като проучванията са определили възрастта й на не повече от 700 години.  драматургът Йожен Йонеско и рокзвездата Тина Търнър.  кралица Изабела Кастилска, полският поет Адам Мицкевич и Албърт Уорнър, един от четиримата братя, основатели на компанията „Уорнър Брос”. \r\n2017 г.  \r\nРуски въздушни атаки поразяват жилищни сгради, поддържани от ИДИЛ, в провинция Дейр ез-Зор. Убити са най-малко 53 цивилни граждани, като 21 от тях са деца. \r\nЕксплозия в завода в Нингбо, Китай, убива двама и ранява над 30 души. \r\nПровеждат се президентски избори в Хондурас \r\nПровеждат се парламентарни избори в Непал. \r\nПакистанското правителство разполага войски в столицата Исламабад след насилствени актове по време на протестите на ислямисти, организирани от Tehreek-e-Labaik. \r\n2015 г. \r\nЦентралната банка на Русия включва китайския юан в кошницата от резервни валути, които използва за закупуването на златни резерви. \r\n2014 г.  \r\nВиетнамски законодатели одобряват широкообхватни права за притежаване на имоти от чужденци, в стремежа си да съживят слабия пазар на недвижими имоти и да ускорят растежа \r\n2013 г. \r\nВъв Филаделфия се забранява разпечатването на оръжия с 3D принтери. \r\n2012 г. \r\nМинистърът на отбраната на Израел Ехуд Барак обявява изтеглянето си от политиката. \r\n2011 г. \r\nВ Нова Зеландия се провеждат парламентарни избори. Медиите нямат право да подават информация, която да влияе на избирателите. На предишните избори (8 ноември 2008 г.) спечелва Националната партия, водена от Джон Кий. Той съставя коалиционно правителство с партиите „ACT-Нова Зеландия” и „Обединено бъдеще”. \r\nXеликоптери и изтребител на НАТО атакуват два военни поста по границата с Пакистан, при което загиват 28 пакистански войници. \r\nПри атентат срещу новия премиер на Либия Абдул Рахим ал Киб загиват двама от придружаващите го. \r\n„Стандард енд Пуърс” намалява кредитния рейтинг на Белгия с една стъпка от АА+ на АА с негативна перспектива. Като една от най-отворените икономики в еврозоната (износът й формира над 80% от БВП) страната е изключително податлива на намаление на търсенето от търговските ѝ партньори. Ако държавният дълг надхвърля 100% от БВП, рейтингът се понижава с още една степен.  \r\n2008 г. \r\nВ гр. Владикавказ (столицата на руската република Северна Осетия) неизвестен извършител застрелва кмета Витали Караев в автомобила му. На 31 декември с.г. наследникът на поста му Казбек Пагиев също е застрелян от неизвестен извършител. За периода от 1999 до 2008 г. градът е жертва на няколко терористични акта. \r\nВ Мумбай, Индия, започва поредица взривове, които убиват 164 души и раняват повече от 300. Те са координирани от пакистански терористи. \r\n2003 г. \r\nИзвършен е последният („прощален”) полет на свръхзвуковия самолет „Конкорд“. Излита за пръв път на 2 март 1969 г. от 21 януари 1976 до 24 октомври 2003 г. е използван от авиокомпаниите British Airways и Air France. Той и „ТУ-144“ са сред единствените до момента свръхзвукови самолети, извършвали пътнически полети. Постигат скорост малко повече от 2 мах. Трансатлантическият полет продължава около 3 часа и половина.  \r\n2000 г. \r\n„Терминатор 3” става първият филм с бюджет надхвърлящ 200 милиона долара. \r\n1999 г. \r\nВ Северно море потъва норвежки ферибот, в резултат на което загиват 20 души. \r\n1998 г.  \r\n108 души загиват след железопътна катастрофа в Индия. \r\n1996 г. \r\nРусия приема да погаси дълговете от царските дореволюционни заеми към западните страни. \r\n1994 г.  \r\nВладислав Ардзинба е избран за първия президент на Абхазия. \r\n1992 г. \r\nЕлизабет II, кралица на Англия, заявява, че доброволно започва да плаща данък върху доходте си. Елизабет-Александра-Мери е от династията Уиндзор, дъщеря на крал Джордж VI и Елизабет Анжела-Маргарет. По време на Втората световна война тя помага в женските служби. През 1947 г. Елизабет II се омъжва за лейтенанта от британската марина Ф. Маунтбатън. Двамата имат 4 деца: Чарлз (1948 г.), Ана (1950 г.), Андрю (1960 г.), Едуард (1964 г.). През 1952 г., след смъртта на баща си, Елизабет II заема британския престол. През 2002 г. Великобритания отбелязва 50 години от коронацията й. \r\n1988 г. \r\nКатолическата църква обявява, че Торинската свещена плащеница не е туниката на Исус Христос. След прилагане на тестове, възрастта й се определя на не повече от 700 години. \r\n1976 г. \r\nРегистрирана е търговската марка „Майкрософт”. \"Майкрософт Корпорейшън\" (Microsoft Corporation) е американска компания, специализирана в разработването на софтуерни продукти за персонални компютри. Седалището на компанията е в Редмонд, щата Вашингтон. Компанията е основана през 1975 г. в Албърк, щата Ню Мексико, от програмистите Бил Гейтс и Пол Алън. \r\n1967 г. \r\n450 души загиват след проливни дъждове и наводнения в Лисабон. \r\n1966 г. \r\nШарл Де Гол открива в Бретан (Франция) първата в света електроцентрала използваща енергията на приливите. \r\nШарл Де Гол е президент на Франция от 1959 г. до 1969 г. \r\n1965 г. \r\nФранция става третата страна в света, която изпраща изкуствен спътник в орбитата на Земята - „Астерикс-1”. Първите две страни, които изпращат изкуствени спътници в орбита около нашата планета са съответно СССР – през 1957 година и САЩ – през 1958 година. \r\n1959 г. \r\nЗа глава на Националната банка на Куба е назначен Ернесто Че Гевара. \r\nЕрнесто Че Гевара е латиноамерикански революционер, един от ръководителите на Кубинската революция (1959 г.). Той е роден на 14 юни 1928 г. Завършва медицина. По време на управлението на Перон е принуден да емигрира от Аржентина (1952 г.). През 1955 г. в Мексико се среща с Ф. Кастро Рус. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите на движението \"26-и юли\", а след това член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Ернесто Че Гевара е заловен близо до Игерас, Боливия на 8 октомври 1967 г. и убит. \r\n1949 г. \r\nПриета е конституцията на Индия. \r\n1943 г. \r\nСлед авиационно нападение е разрушен най-големият завод за производство на танкове в Берлин. \r\n1943 г. \r\nХитлер оглежда новия реактивен изтребител “Месершмидт-262” и пожелава самолетът да бъде преправен на бомбардировач. \r\n1943 г. \r\nСъветските войски освобождават град Гомел (Беларус). \r\n1942 г. \r\nВ Ню Йорк се състои премиерата на филма “Казабланка”, в който главните роли изпълняват Хъмфри Богарт и Ингрид Бергман. \r\nХъмфри Богарт е роден е на 23 януари 1899 г. в Ню Йорк. Баща му е хирург и Богарт също известно време изучава медицина, преди да постъпи във флота по време на Първата световна война.  \r\nДебютира в киното с малка роля във филма \"Broadway's Like That\" (1920 г.). Богарт умира от рак на гърлото на 14 януари 1957 г. в Лос Анжелис.  \r\nИнгрид Бергман е американска актриса от шведски произход. Тя е родена на 29 август 1915 г. в Стокхолм. Дебютира в киното през 1934 г. - година след завършване на образованието си.  \r\nОсвен Казабланка, нейни филми през 40 -те години са: For whom the bell tolls, 1943 г.), The bells of St. Mary's, 1946 г., Spellbound, 1945 г. и Notorious, 1946 г. През 1944 г. Бергман получава своя първи Оскар за ролята си в Gaslight. Ингрид Бергман умира на 9 август 1982 г. \r\n1941 г. \r\nЯпонската авиация започва подготовката за нападението срещу американската база в Пърл Харбър. \r\n1940 г. \r\nГерманските окупационни власти разпореждат изолирането на 500 000 варшавски евреи в оградено със стена гето. \r\n1938 г.  \r\nПолша преподписва договора си за взаимопомощ със Съветския съюз, за да се защити при евентуално нападение от страна на Германия. По-малко от година по-късно обаче СССР и Германия подписват тайно споразумение за подялба на полските територии. \r\n1924 г. \r\nСъздава се Монголската Народна Република. \r\nПрез XIII век Монголия е център на Монголската империя, най-голямата в световната история. След повече от век величие империята запада, поради вътрешните феодални борби. Това позволява на манджурите да завладеят Вътрешна Монголия през 1636 г. и да подчинят Външна Монголия през 1691 г.. Двете Монголии обявяват независимост през 1911 г., но само Външна Монголия успява, с руска помощ. След Октомврийската революция в Русия китайската армия отново я окупира през 1919 г., но попада между Бялата и Червената армия, които пренасят Руската гражданска война в монголските земи. \r\n1918 г. \r\nКораби на Антантата пристигат в Одеса. \r\n1917 г.  \r\nНовата болшевишка власт в Русия обявява решението си да прекрати участието на страната в Първата световна война и започва преговори за сключване на мир. \r\n1914 г.  \r\nПри товарене на боеприпаси се взривява английският военен кораб „Булуарк”, вследствие на което загиват 788 души. \r\n1906 г.  \r\nТеодор Рузвелт завършва първото посещение на американски президент зад граница. Неговата обиколка обхваща страните в Централна Америка. \r\nТеодор Рузвелт е американски политик, президент на САЩ от 1901 г. до 1909 г. Той е роден през 1858 г. Член е на Републиканската партия. Депутат е в Конгреса от 1897 г.; губернатор на Ню Йорк от 1898 г.; вицепрезидент. След убийството на президента Маккинли заема неговото място. Един от американските президенти, прокарал много антитръстови закони. По време на управлението му САЩ окупират Куба, Филипините и Панама, която се отделя от Колумбия. След 1904 г. прокарва разширено тълкуване на т. нар. \"доктрина Мънро\", според която САЩ защитават интересите на държавите в цялото западно полукълбо. По негова инициатива е подписан Портсмънският мирен договор, който слага край на войната между Русия и Япония. Противопоставя се на присъединяването на САЩ към ОН. Рузвелт е лауреат на Нобелова награда за мир през 1906 г. Теодор Рузвелт умира през 1919 г. \r\n1885 г.  \r\nВ Прага е направена първата фотография на падащ метеор. \r\n1884 г.  \r\nВ Русия е въведен налог върху недвижимата собственост. \r\n1864 г.  \r\nЧарлз Доджсън изпраща като подарък за рождения ден на Алиса Лидъл ръкописа си „Приключенията на Алиса в подземието”. По-късно той е публикуван с псевдонима Луис Карол в две части „Приключенията на Алиса в страната на чудесата” и „Алиса в огледалния свят”, превърнали се в едни от най-популярните детски книги. \r\nЧарлз Лютуидж Доджсън е роден на 27 януари 1832 г. в малкото село Дерсбъри, графство Чешир. Той е най-големият син на свещеника Чарлз Доджсън и Франсис Джейн Лютуидж. При кръщенето му дават две имена: първото Чарлз – в чест на баща му, второто – Лютуидж – в чест на майка му. По-късно, когато младият Доджсън започва да пише хумористични стихове, той избира псевдонима си от тези две имена, подлагайки ги на двойна трансформация. Отначало превежда имената „Чарлз Лютуидж\" на латински, откъдето се получава „Каролус Лудвикус\". След това им сменя местата и превежда „Лудвикус Каролус\" обратно на английски. Така възниква псевдонимът „Луис Карол\". Чарлз Доджсън умира през 1898 г. в Гилфорд. \r\n1857 г.  \r\nВ Мелбърн за първи път се събира парламента на Австралия. \r\n1832 г.  \r\nОснована е руската Генералщабна академия. \r\n1832 г.  \r\nВ Ню Йорк е пуснат в експлоатация първият в САЩ трамвай, задвижван от конна тяга. \r\n1778 г.  \r\nАнглийският мореплавател Джеймс Кук стъпва на брега на Хавайските острови с изследователска цел.  \r\nКук е английски мореплавател. Ръководи 3 околосветски експедиции и открива много нови земи в Тихия океан. По време на първата си експедиция в периода 1768 г. –1771 г. посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Южна Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. След тази експедиция се завръща на Хаваите, където е убит от местното население. \r\n1724 г.  \r\nПо заповед на Петър І е екзекутиран камергера (придворен чин от висок ранг) Вилим Монс. Той е обвинен в любовна връзка със съпругата на Петър І Екатерина. \r\nПетър Първи е руски цар от 1682 г. Той е от династията Романови. От 1721 г. е руски император. Син е на Алексей Михайлович. След пътуване в Западна Европа (1697-1698 г.) Петър I започва модернизация на Русия – учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург. Поощрява се строителството на манифактури, заводи, пристанища, корабостроителници; създадени са флот и редовна армия. Води войни с Османската империя (превзема гр. Азов през 1696 г.) и с Швеция. Страната отбелязва културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), въведен е (1700 г.) нов календар (с начало на годината 1 януари и летоброене от Рождество Христово). \r\n1716 г. \r\nЗа първи път в Америка в Бостън е показан лъв. \r\n1702 г. \r\nГенерал Ф. Головнин е удостоен с титлата граф. Той е първият руснак с такава титла. \r\n1580 г.  \r\nВъв Франция е признато правото на вероизповедание на хугенотите. \r\nНа тази дата са родени: \r\n1939 г.  \r\nРодена е Тина Търнър (псевдоним на Ани Мей Булък) - американска рокпевица, киноактриса. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно неин съпруг). Няколко години по-късно двамата създават един от най-популярните дуети на соулмузиката вж. “Айк енд Тина Търнър”. През 1975 г. двамата се разделят. През 1982 г. името £ отново се появява в класациите. През 1985 г. получава три награди “Грами”, а видеоклиповете £ са сред бестселърите. Работи съвместно с Брайън Адамс, Дейвид Бауи, Марк Кнопфлър и Мик Джагър. Първата £ роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.). \r\n1937 г.  \r\nРоден е Борис Борисович Егоров – руски летец космонавт. Завършва Първи медицински институт в Москва (1961 г.), работи в научноизследователски медицински учреждения. Лети в Космоса на 12-13 октомври 1964 г. с космическия кораб „Восход\" заедно с В. М. Комаров и К. П. Феоктистов. Доктор е по медицина в Хумболтовия университет в Берлин (1965 г.). \r\n1898 г.  \r\nРоден е Карл Валдемар Циглер – германски химик, лауреат на Нобелова награда за химия за 1963 г. Завършва университета в Марбург (1920 г.), през 1923-1926 г. е преподавател в него. Професор е в Хайделбергския университет (1928-1936 г.). Директор е на Химическия институт при университета в Хале (1936-1943 г.). Директор е на Института за изследване на въглищата в Мюлхайм (1943-1969 г.), като едновременно с това ръководи катедра във Висшето техническо училище в Аахен (от 1947 г.). Изследванията му са съсредоточени в областта на органичната химия и химията на високомолекулните съединения. Циглер открива катализатор на основата на триетаналуминия и халогенидите на титана (1953 г.). В условията на ниска температура и налягане за първи път осъществява полимеризация на етилена в линеен полиетилен. Това откритие е в основата на създаването на редица смесени катализатори (катализатори Циглер – Нат) за синтезиране на стереогуларни полимери. Разработва промишлени методи за получаване на бутадиен, висши спиртове и карбонови киселини. Умира на 11 август 1973 г. в Мюлхайм, Рур. \r\n1894 г.  \r\nРоден е Норбърт Винер - американски математик. На 18 години става доктор по философия в Харвардския университет. Ранното му развитие е отразено в книгата „Аз съм вундеркинд\" (1953 г.). От 1919 г. е преподавател, а от 1932 г. - професор в Масачусетския технологичен институт. Изследванията му са съсредоточени в областта на математическата логика и теоретичната физика. През 20-те и 30-те години става известен с трудовете си върху теорията на потенциалните и хармоничните функции, редовете и преобразуванията на Фурие, тауберовите теореми, общия хармоничен анализ. Принос в теорията на случайните процеси представлява въведената от Винер мярка в пространството на непрекъснатите функции („винерова мярка\"). По време на Втората световна война се занимава с електрически мрежи и изчислителна техника. По-късно, независимо от А. Н. Колмогоров, развива теорията за интерполацията и екстраполацията на случайните стационарни процеси. Винер разработва теорията за тяхната „филтрация\", която получава широко техническо приложение. След Втората световна война работи в Кардиологичния институт в Мексико (1945-1947 г.). През тези години у него се поражда идеята за създаване на единна наука, която да изучава процесите на запазване и преработка на информацията, нейното управление и контрол. Нарича я кибернетика. Умира на 19 март 1964 г. в Стокхолм. \r\n1893 г.  \r\nРоден е Александър Лебедев – руски физик, основател на електронната оптика. \r\n1857 г.  \r\nРоден е Фердинанд дьо Сосюр – швейцарски езиковед. Записва се студент по физика в Женевския университет (1875 г.), като посещава и курсове по философия и история на изкуството. През есента на 1876 г. се прехвърля да учи в Лайпцигския университет. По това време обнародва и единствената си монография – „Изследване върху първоначалната система на гласните в индоевропейските езици” (1878 г.). През февруари 1880 г. защитава успешно дисертацията си върху частен проблем на санскрита. През есента на 1880 г. се установява в Париж, където посещава лекционни курсове на М. Бреал, Ж. Дармшетер, Л. Аве, А. Берген. Избран е за частен доцент по готски и старовисоконемски в Секцията по исторически и филологически науки на Ecole des Hautes Etudes. В края на 1882 г. е избран за заместник-секретар на Парижкото лингвистично дружество и става фактически редактор на печатното му издание „Memoires de la Societe de linguistique de Paris”. От 1891 г. живее и преподава в Женева, където е редовен професор по санскритски и сравнителна граматика на индоевропейски езици. Умира на 22 февруари 1913 г. в Женева. \r\nПрез 1916 г. излиза посмъртно „Курс по обща лингвистика” – лекциите му от периода 1907-1911 г., събрани, обработени и издадени от Ш. Байи, А. Сеше в сътрудничество с А. Ридлингер. \r\nНа тази дата умират: \r\n1967 г.  \r\nУмира Леонид Михайлович Лавровски (Л. М. Иванов) – руски балетмайстор. Роден е на 18 юни 1905 г. в Петербург Играе на сцената от 1922 г. От 1938 г. до 1944 г. е ръководител на балетни трупи в Ленинградския театър за опера и балет „Киров\" (дн. в Санкт Петербург), а от 1944 г. до 1964 г. – главен балетмайстор на Балшой театър. Между постановките му се открояват „Ромео и Жулиета\" от С. Прокофиев (1940 г.), редакцията на „Жизел\" от А. Адам (1944 г.) и др. Професор е в Московското хореографско училище (от 1952 г.). Художествен ръководител е на Московския балет на лед (1958-1962 г.). \r\n1967 г.  \r\nУмира Албърт Уорнър – един от четиримата братя, основатели на холивудската кинокомпания „Warner Brothers\". Той е касиер и ръководител на отдел продажби и разпространение на филми. По-големият му брат Хари е президент на компания, а по-младите – Сам и Джек – са студийни ръководили. Първоначално братята показват филми, обикаляйки от място на място. Впоследствие придобиват кинотеатри, създават кино мрежа, а от 1913 г. започват да продуцират собствени филми. Десет години по-късно създават и собствена компания. През 1927 г. компанията пуска първия озвучен филм, а в началото на 30-те години пуска до сто филми на година. Нейна собственост са 360 киносалона в Америка и над 400 в чужбина. \r\n1930 г.  \r\nУмира Ото Свердруп - норвежки полярен изследовател. Роден е на 31 октомври 1854 г. в Биндал. През 1888 г. заедно с Ф. Нансен за първи път пресича на ски Южна Гренландия. През 1893-1896 г. е капитан на кораба „Фрам”. През 1898-1902 г. ръководи експедицията на „Фрам”, която първа изследва и нанася на карта целия западен бряг на о-в Елсмир в Канадския арктически архипелаг, открива о-вите Аксел-Хейберг, Елеф-Рингнес, Амунд-Рингнес и други от тази група, която по-късно е наречена о-ви Свердруп, изследва почти всички проливи между тях. През 1914-1915 г. е командир на руски параход “Еклипс”, изпратен да търси Г. Я. Седов, В. А. Русанов и Г. Л. Бросилов. През 1920 г. командва руския ледоразбивач „Святогор”, който освобождава парахода „Соловей Будимирович”, отнесен от ледения дрейф в Карско море. Името на Свердруп носят о-ви в Карско море, в морето Линкълн и пролив между островите Аксел-Хейберг и Миен. \r\n1928 г.  \r\nУмира Райнхарт Карл Фридрих фон Шеер – германски морски офицер, адмирал. Роден е на 30 септември 1863 г. в Оберкирхен, до Шаумбург . Служи във флота от 1879 г. Началник-щаб е на флота за открито море (1909-1911 г.), началник е на морския департамент по общите въпроси (1911-1913 г.), съмишленик е на адмирал А. Тирпиц, командващ ескадра линейни кораби (1913-1915 г.). От януари 1916 г. командва флота за открито море, с който участва в Ютландското сражение (1916 г.). Води неограничена подводна война, но не успява да осъществи пълна блокада на Великобритания и да отслаби блокадата на Германия. Началник е на Морския генерален щаб (1918 г.). Автор е на спомени „Германският флот в Световната война”. \r\n1885 г.  \r\nУмира Адам Мицкевич – полски поет, деец на политическото национално-освободително движение. Роден е на 24 декември 1798 г. Следва в Историко-филологическия факултет на Виленския университет (1815-1819 г.). Работи като учител в Ковно (дн. Каунас, 1819-1823 г.). Първото си стихотворение публикува през 1818 г.. Ранните му творби свидетелстват за увлечение към традициите на Просвещението („Мешко, княз на Новогрудка”, 1817 г., „Картоф”, 1819 г. и др.). През 1817 г. участва в създаването и дейността на младежките патриотични кръжоци на „филоматите” и „филаретите”, пише за тях редица програмни стихотворения (“Ода към младежта”, 1820 г. и др.). Първият му сборник „Поезия” (т. I, 1822 г.) се превръща в манифест на политическия романтизъм. Във втори том на сборника „Поезия” (1823 г.) излиза поемата „Гражина”, положила основите на жанра на т. нар. полска „поетична повест”. През 1823 г. е заподозрян от руското правителство, арестуван и интерниран в Русия. В Русия излиза книгата му „Сонети” (1826 г.) и поемата „Конрад Валенрод” (1828 г.), кн. „Поезия” (т. 1-2, 1829 г.), в която включва интимно-лирически стихове, поемата „Фарис”, балади. През 1829 г. напуска Русия, посещава Германия, Швейцария, Италия. След неуспешен опит да се присъедини към Полското въстание от 1830 г. остава завинаги в емиграция (живее предимно в Париж), където продължава литературната и революционната си дейност. \r\n1852 г. \r\nУмира Павел Андреевич Федотов – руски живописец и график. Роден е на 4 юли 1815 г. Основоположник на критическия реализъм в руското изобразително изкуство. В много композиции със сатирични средства разобличава обществените пороци – алчността и ограничеността на чиновничеството, невежеството на търговците, нравствения упадък на дворяните, рисува мрачната картина на Николаевска Русия /„Бодрият кавалер\", \"Сватосването на майора\"/. По-късните му работи са проникнати от трагизъм. \r\n1504 г. \r\nУмира Изабел – кралица на Кастилия (от 1474 г.), дъщеря на крал Хуан II. Родена е на 22 април 1451 г. Бракът на Изабел с Фердинанд, крал на Арагон от 1479 г. води до династичната уния между Кастилия и Арагон (и до фактическото обединяване на Испания). С помощта на съюза на градовете (ермандади) Изабел сломява съпротивата на аристокрацията и ограничава градските свободи, слага началото на централизираното управление. По времето на Изабел е завършена Реконкистата и подготовката на експедицията на Христофор Колумб. Религиозната политика е белязана от настъплението на фанатизма (учредяването на Инквизицията през 1480 г., прогонването на евреите през 1492 г., насилственото похристиянчване на арабите). \r\nЗа изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2018.11.26", "title": "Денят 26 ноември в световната история"}
{"url": "http://www.focus-news.net/news/2018/11/26/2594619/ministar-krasimir-karakachanov-i-nachalnikat-na-otbranata-gen-andrey-botsev-shte-uchastvat-v-otbelyazvaneto-na-140-godini-ot-sazdavaneto-na-parvoto-voenno-uchilishte-v-balgariya.html", "text": "В града ще бъде отбелязана 140-ата годишнина от създаването на първото военно училище и началото на военното образование в България. В честването на празника на Националния военен университет (НВУ) „Васил Левски“ ще участват министърът на отбраната Красимир Каракачанов и началникът на отбраната генерал Андрей Боцев. Това съобщиха от пресцентъра на  Министерство на отбраната . Тържеството ще започне в 10.30 часа в Музикално-драматичния театър „Константин Кисимов” в града. От 12.30 часа в района на Националния военен университет „Васил Левски” ще бъдат поднесени венци и цветя пред Паметника на Васил Левски и Паметника на възпитаниците.  \r\nНа 27 ноември 140-ата годишнина ще бъде отбелязана с ритуал по полагане на пръст от връх Каймак-Чалан и височина Калатепе в криптата на храм „Свети Седмочисленици“ в 10.00 часа. От 10.30 часа в Дома на културата на НВУ „Васил Левски” ще се проведе юбилейна научна конференция „140 години военно образование, традиции и перспективи”. Конференцията ще открие началникът на военния университет бригаден генерал д-р Пламен Богданов. Ще бъде представена книгата „Пагони в изпълнителната власт” на доцент Марко Златев – преподавател по военна история в НВУ.", "date": "2018.11.26", "title": "Министър Красимир Каракачанов и началникът на отбраната ген. Андрей Боцев ще участват в отбелязването на 140 години от създаването на първото военно училище в България"}
{"url": "http://www.focus-news.net/news/2018/11/26/2594626/v-stolichna-obshtina-shte-se-provede-preskonferentsiya-po-povod-kampaniya-za-profilaktichni-pregledi-na-detsata-ot-vsichki-obshtinski-samostoyatelni-detski-yasli-v-sofiya.html", "text": "В Столична община ще се проведе пресконференция по повод кампания за високоспециализирани профилактични прегледи на децата от всички общински самостоятелни детски ясли в София. Това съобщиха от пресцентъра на  Столична община . Пресконференцията ще се състои от 11.00 часа в зала 1 на Общината. Кампанията е организирана от Столична колегия на Българския лекарски съюз, съвместно със Столична община. В пресконференцията ще участват д-р Асен Меджидиев, председател на Столична колегия на БЛС, Дончо Барбалов, зам.-кмет по финансите и здравеопазването на София, д-р Веселин Милев, председател на Постоянната комисия по здравеопазване и социална политика към Столичния общински съвет.", "date": "2018.11.26", "title": "В Столична община ще се проведе пресконференция по повод кампания за профилактични прегледи на децата от всички общински самостоятелни детски ясли в София"}
{"url": "http://www.focus-news.net/news/2018/11/26/2594623/predsedatelyat-na-pg-na-gerb-tsvetan-tsvetanov-shte-uchastva-v-sreshta-na-varha-na-predsedatelite-na-pg-ot-enp-v-natsionalnite-parlamenti-na-es-i-v-ep.html", "text": "Председателят на ПГ на ГЕРБ и зам.-председател на партията Цветан Цветанов е на работно посещение в Брюксел. Това съобщиха от пресцентъра на  ПП ГЕРБ . Там той ще участва в 28-ата среща на върха на председателите на ПГ от ЕНП в националните парламенти на ЕС и в ЕП. Форумът ще се проведе в два основни панела. Първият е посветен на въпросите по субсидиарността, а вторият на визията на ЕНП за бъдещето на Европа. \r\nВ рамките на своята работна визита в Брюксел председателят на ПГ на ГЕРБ ще се срещне с председателя на Комисията по граждански свободи, правосъдие и вътрешни работи (ЛИБЕ) Клод Мораес и със зам.-председателя на ЕНП Дара Мърфи, който е и директор на кампанията на ЕНП за европейските избори през 2019 г.", "date": "2018.11.26", "title": "Председателят на ПГ на ГЕРБ Цветан Цветанов ще участва в среща на върха на председателите на ПГ от ЕНП в националните парламенти на ЕС и в ЕП"}
{"url": "http://www.focus-news.net/news/2018/11/26/2594632/ruse-vazrasten-mazh-e-zaginal-pri-pozhar-v-doma-si.html", "text": "Възрастен мъж е загинал при пожар в дома си тази нощ в Русе, предаде  бТВ . Инцидентът е станал около 03.30 часа сутринта. Къщата му и съседният имот са изгорели напълно, по чудо се е спасило младо семейство с бебе. \r\nНа мястото на инцидента са били изпратени три екипа на пожарната заедно с екип на „Спешна помощ“. \r\nПламъците са тръгнали от електрическа печка, която се е преобърнала и е подпалила стаята. Възрастният мъж се е опитал да избяга, но се е задушил от дима и е изгорял в пожара. \r\nОгънят се е прехвърлил към съседните имоти. Младо семейство с 6-месечно бебе е успяло да се евакуира навреме. Достъпът до мястото е ограничен, тъй като все още има тлеещи огнища.", "date": "2018.11.26", "title": "Русе: Възрастен мъж е загинал при пожар в дома си"}
{"url": "http://www.focus-news.net/news/2018/11/26/2594628/kfn-shte-obsadi-proekta-za-vavezhdaneto-na-sistemata-bonus-malus-pri-grazhdanskata-otgovornost.html", "text": "Проектът за въвеждането на системата „бонус-малус“ при задължителната застраховка „Гражданската отговорност“ ще бъде обсъден в Комисията за финансов надзор, съобщиха от  КФН .  \r\nС предложените текстове шофьорите без нарушения на пътя ще могат да намалят цената на полицата си, а тези с чести нарушения на правилата на пътя ще плащат по-скъпа застраховка. \r\nПредварителните разчети сочат, че 80% от собствениците на автомобили ще плащат по-евтина „Гражданска отговорност”, тъй като ще попаднат в бонус класовете. Това обаче ще става няколко години след влизането в сила на системата. Под 1% от шофьорите ще бъдат в най-високите класове по малус, които предвиждат оскъпяване на застраховката с 400%.", "date": "2018.11.26", "title": "КФН ще обсъди проекта за въвеждането на системата „бонус-малус“ при „Гражданската отговорност“"}
{"url": "http://www.focus-news.net/news/2018/11/26/2594627/georgi-markov-gerb-na-borisov-ako-ima-neshto-trevozhno-davam-publichni-saveti-ne-na-ushentse-da-prikazvam.html", "text": "На Борисов, ако има нещо тревожно, давам публични съвети, не на ушенце да приказвам. Това каза Георги Марков, народен представител от ГЕРБ и бивш конституционен съдия, в разговор с Илиана Беновска в предаването „Беновска пита” по Радио К2 и Канал 3, съобщиха от  екипа на предаването . \r\n„Като човек с исторически опит в политиката, как оценявате “канадската борба” между премиера Борисов и президента Радев”, попита Беновска.  \r\nГеорги Марков посочи, че е единственият депутат в ГЕРБ от Великото Народно събрание и каза още, че не впечатлява от тези неща, защото се е нагледал на спорове между премиери и президенти, дори и да са от една и съща политическа сила като Жельо Желев с Филип Димитров, Иван Костов с Петър Стоянов, Сергей Станишев и Георги Първанов, единствено Бойко Борисов се раздели нормално с президента от същата политическа сила – Росен Плевнелиев. Нормално е президент и премиер да не са на едно мнение по всички въпроси. Георги Марков допълни още, че е бил най-младият конституционен съдия от президентската квота на Жельо Желев. „Аз уважавам президентската институция и самия Радев, защото се респектирам от висшия команден състав на армията”, допълни Марков. Но той не е съгласен с констатациите на Румен Радев от 10-ти ноември за прехода, защото българската демокрация не е застрашена. Няма сливане на партия ГЕРБ с държавата, каквото внушава президентът.  \r\n„С какви аргументи ще го докажете”, попита Беновска. \r\n„България е парламентарна република и има пряко избран държавен глава, който е от опозицията. Той има изключително силни правомощия, дори да прави президентско управление в определени случаи, каквото направи със служебното правителство на проф. Огнян Герджиков, отговори Георги Марков. Той обясни, че ветото на президента по принцип не може да бъде преодоляно от ГЕРБ, защото нямат 121 гласа, а са нужни гласовете и на други парламентарни групи. ГЕРБ е обречен поради калпавия избирателен закон, ниска избирателна бариера 4% за партия и коалиция, затова ГЕРБ е обречен да управлява в коалиция. Ако българският държавен глава счита, че някоя партия се слива с държавата, т.е. нарушава чл.11 от конституцията, в който е забранено, която и да е партия да се отъждестви с държавата, се сезира Конституционния съд. В Конституционния съд е внукът на Политбюро Борис Велчев, съветник на Първанов, който уважавам. Звъннах му и му викам „Боре, евала, ти посече и кремира Истанбулската конвенция, а дядото му помага на Левски, много те уважавам. Бойко Борисов не прати в КС внук на репресиран, затова го уважавам и наричам дядо Коледа, а прати внук на Политбюро, а острието Мая Манолова, която причини „Костинбродската афера”, която се оказа един балон, това го реши съда, Бойко я направи омбудсман и каза, че омбудсманът трябва да е от опозицията”, отговори Георги Марков.  \r\n„Само една корекция за „Костинбродската афера”, Мая Манолова няма в сила присъда, че е причината „Костинбродската афера”, уточни Беновска.  \r\n„Имаше един главен секретар в МС, който беше хвърлен на кучетата, Росен Желязков, той стана транспортен министър, но какво е изтърпял, само той си знае. България е най-демократичната страна на Балканите. Има директна телефона връзка между премиер Борисов и лидерката на опозицията БСП Корнелия Нинова, когато Нинова му се обади за онкоболните и ни накара да прегласуваме бюджета по настояване на опозицията. Борисов няколко пъти предложи на БСП председателското място в парламента на Михаил Миков и Корнелия Нинова, което не е редно, защото това е еманация на вота, а ГЕРБ е първа политическа сила. Борисов се прави на дядо Коледа и раздава подаръци само мир да е”, заяви Георги Марков.  \r\n„Президентът Радев упреква Борисов, че играе дядо Коледа и еднолично раздава пари от бюджета. Подозирате ли президента Радев, че иска да създаде политически проект, чрез които да изземе изпълнителната власт”, попита Беновска. \r\n„Президентът Радев е нормален човек и трябва да е луд да тръгне да прави партия. Росен Плевнелиев се отказа и му прави чест. Президентът Радев ще се устреми към втори мандат. Бойко не управлява еднолично. Той управлява в условията на политическа лудница, с коалиционни партньори кавгаджии, но без тях България нямаше да отхвърли Истанбулската конвенция, пакта за бежанците и нямаше да застане зад гърба на Виктор Орбан заради онази европейска инквизиция”, уточни депутатът от ГЕРБ Георги Марков.  \r\n„Как да се уреди въпросът с избирателната бариера и несъздаването за трети път на подобни коалиции”, попита Беновска. \r\n„Понеже в момента текат т.нар. “протести”, има хора на улицата, не са хората на улицата, а има хора”, посочи Марков.  \r\n„Какви са тези хора, чии са”, попита Беновска. \r\n„Аз не ги познавам. В София не съм видял да има протестиращи. Тези хора днес са поискали референдум за мажоритарни избори. Влизам в тяхното искане, защото съм първият човек в България депутат от ВНС от СДС внесох предложение за мажоритарни избори 1993 година”, допълни Марков.  \r\n„Какви промени предлагате лично Вие и партия ГЕРБ в Избирателния кодекс”, попита Беновска.  \r\n„За съжаление, българите не излязоха да гласуват масово на референдум. Въпреки това ГЕРБ внесе проектозакон за чиста мажоритарна система, но всички останали партии го отхвърлиха, не се съобразиха с гласа на народа. Другарки и другари, като искате предсрочни избори пак ли по този закон ще ги правим. Хората поискаха да се избират повече личности, а мажоритарната система дава повече възможности да се избира стабилно парламентарно мнозинство. Проблемът на българската демокрация не е срастване на партия с държава, а невъзможност да се правят стабилни парламентарни мнозинства ала Орбан, който направи чудеса за страната си”, каза Георги Марков.  \r\n„Убедително ли е словото на премиера Борисов, които си позволи два пъти да отиде в Битиви”, попита Беновска. \r\n„Аз съм човек, лоялен на министър-председателя и се опитвам ако има нещо тревожно, да му давам публични съвети, а не да ходя на ушенцето да му приказвам и да го отегчавам. На 3-ти януари му казах за Истанбулската конвенция, че е жестоко подведен и накрая КС кремира Истанбулската конвенция. Сега му казвам, че ПП ГЕРБ с такъв чудесен организатор като Цветанов, ако го имаше по-рано ГЕРБ щеше да спечели изборите за ВНС, ГЕРБ трябва да изведе хората на улицата не на контрапротест, а мирно в защита на конституционния ред, да се обяви против смяна на демократичната система с анархо-комунизъм, да си защити правителството, пък ако трябва и да повика оставка на президента”, посъветва Георги Марков.  \r\n„Защо лидерът на ГЕРБ и премиерът Борисов не послуша Вашият публичен призив”, попита Беновска. \r\n„Не знам, той си има съветници, които му викат недей да не станат сблъсъци. Но ние ще излезем мирно и културно. Днес една госпожа, приятна, на едно кръстовище се запънала и вика “Ние сме народа”. Чакай бе, госпожо, ние на 7-ми юли 1 милион бяхме, а не сме казали, че сме само народа, признавахме и БСП, затова имаше кръгла маса. Ще сменят системата, тази демократичната. И с какво ще я сменят, искат да нямало партии. Извоювахме България да е многопартийна държава. ГЕРБ трябва да излезе срещу анархо-комунизма”, заяви конституционалистът.  \r\n„Последната реч на президента Радев преди 10-ти ноември беше озаглавена „обръщение към народа”. Кой е народът в момента и дали едните имат един народ, а другите имат друг народ”, попита Беновска.  \r\n„Президентът по конституция е президент на всички българи и има право да се обръща към народа. Президентът прави правилни констатации, че България е най-бедна в ЕС, но да каже защо сме най-бедни. Ние сме с балкански манталитет. Бойко ни бута да си вдигнем главата нагоре, а ние го натискаме да се трепем като в Гърция, в Сърбия никога няма да се реши Косовският проблем, Румъния четири пъти си смени премиерите, Македония има нерешими проблеми. Най-бедни сме защото Чехия, Полша, Унгария правеха реформи, а ние водихме 10-годишна битка комунизъм или демокрация. Българските комунисти получиха два пъти шанса с Луканов и Виденов самостоятелно да управляват България и майката ни разплакаха на държавата. Как ще има инвестиции, като ние непрекъснато правим избори и говорим за избори”, отговори Георги Марков. \r\n„Къде е ролята на малцинствата – турци, арменци, цигани”, попита Беновска. \r\n„България е пример за етническа толерантност. Етническата партия ДПС е в българския парламент неизменно от 1990 година. Два пъти управлява ДПС без да е печелила избори. ДПС свалиха Петър Савов, честен човек, който идваше на касата да си връща командировъчните, за да ни управлява „Мултигруп”. Да не се правят на ангели сега и да говорят за морал”, коментира Георги Марков.  \r\n„Не може да отречете ролята на Ахмед Доган, който никога не си отива и е 20-30 години в българската политика,  което доказва, че анализите и прогнозите, които прави са верни”, отвърна Беновска. \r\n„Аз българските турци ги уважавам, защото съм бил войник в Ардино. ДПС има и свой принос в демократичните процеси. Без тях нямаше да го има първото правителство на Филип Димитров”, заяви Георги Марков.  \r\n„Трябва ли Борисов да послуша ДПС и да направи правителство на малцинството с подкрепата на ДПС”, попита Беновска.  \r\n„Ако аз не бях депутат и ангажиран с 1,2 милиона избиратели на ГЕРБ, които категорично не искат избори. България за пръв път председателства Европейския съвет и дойдоха всички лидери от ЕС и от Балканите, Борисов докара китайския премиер, направи Балканска четворка. Ако бях Жоро Марков, приятел на Бойко и той ме пита на кафе какво да прави в личен план, аз ще му кажа – Бойко, я хвърляй кърпата, ти догодина ставаш на 60 години приятел, четири парламентарни победи имаш, кмет със 70 на 30%, ти направи видими неща за България – метро, то е и за социалистите, не съм видял надпис, че метрото е за гербаджии, а БСП ще си ходят с рейс 84 да им се разклати манерката до летището. Ще му кажа почивай си в Банкя, пуши си пурата, те да правят кворум, те да управляват и те са сменят системата в анархо-комунизъм. Като ти доскучае, ела в Будапеща, аз ще те разхождам, ще си ядем торта „Естархази”, ако искаш на мач да ходим, Орбан ще те води на мач. Но човекът мисли за държавата, работи в условията на лудница и иска каквото може да направи да излезем от този Балкански кюп. Ще се потопим ли в избори до дупка или ще се въздържим на повърхността”, коментира Георги Марков.  \r\n„Председателят на ВКС Лозан Панов държи политически речи и прави странни тълкувателни решения. Защо нашият КС не реагира”, попита Беновска.  \r\n„КС не може да бъде пенкилер и да се занимава с всичко. Преди евроизборите България може да се похвали, че не приемаме джендър идеологията, че сме православна християнска страна, искаме брак между мъж и жена, ние не искаме нашият премиер да е женен за мъж, както Люксембургския и ще си празнуваме Коледа напук на Брюксел. Лозан Панов да е жив и здрав. Белгия не може да бъде повече домакин на ЕС, те нарушат християнските празници и да няма Коледа”, отговори Георги Марков.  \r\n„Каква е прогнозата Ви за тази коалиция, която казвате, че е плод на зле структуриран Изборен кодекс”, попита Беновска.  \r\n„Това е вотът на българските избиратели. В миналия парламент бяха 7 партии, сега 3 в коалиция. В миналия парламент Бойко влачи един на гръб при Меркел, той после му вика бай …. Това ли заслужа Борисов”, така завърши интервюто на Георги Марков пред Илиана Беновска в предаването „Беновска пита” по Радио К2 и Канал 3 на 25 ноември 2018 година.", "date": "2018.11.26", "title": "Георги Марков, ГЕРБ: На Борисов, ако има нещо тревожно, давам публични съвети, не на ушенце да приказвам"}
{"url": "http://www.focus-news.net/news/2018/11/26/2594629/pravoslavnata-tsarkva-pochita-pametta-na-sv-stiliyan.html", "text": "На 26 ноември Православната Църква чества паметта на св. Стилиян, който е закрилник на децата. Св. Стилиан е роден и живял между 400 и 500 г. сл. Р. Хр. в Пафлагония, която се намирала на южния бряг на Черно море в Мала Азия. От малък той бил изпълнен с вяра и добродетели. Цялото свое бащино наследство раздал на сиромаси и се оттеглил за монашески подвиг. Пустинният живот превърнал св. Стилиан в светла звезда на аскетизма. Той станал образец за подражание в добродетелите за млади и стари. Много години св. Стилиан преживял в отшелничество. Макар да бил далеч в пустинята, Бог не скрил неговата духовна чистота и мнозина християни започнали да посещават св. Стилиян, привлечени от неговата вяра. Те търсели от него помощ и духовна подкрепа, а също решение за телесните и житейските си проблеми. Св. Стилиян много се радвал на децата, които са най-чисти по сърце и Бог му дал дарба на чудотворно изцеление на болни деца. От тогава до днес свети Стилиян се счита за техен закрилник и към него майките се обръщат с молитви за здраве и помощ за своите деца. \r\nВ деня на празника, Врачанският митрополит Григорий ще отслужи за първи път молебен за здравето и преуспяването на всички деца във врачанска епархия. Началото на богослужението е в 10.30 часа в катедралния храм „Св. апостоли”. Поканени да вземат участие са всички родители с техните деца.", "date": "2018.11.26", "title": "Православната църква почита паметта на св. Стилиян"}
{"url": "http://www.focus-news.net/news/2018/11/26/2594617/der-spiegel-vapreki-kritikata-ot-hds-germanskiyat-vanshen-ministar-zashtiti-globalniya-pakt-na-oon-za-migratsiyata.html", "text": "Министърът на външните работи на ФРГ Хайко Маас отхвърли обвинението, че федералното правителство е предоставило твърде късно информация за Глобалния пакт на ООН за миграцията, предизвиквайки по този начин кампания срещу споразумението, съобщава водещото германско издание  Der Spiegel . \r\nМаас подчерта, че в интернет и в социалните медии е налична достатъчно информация за документа, който трябва да бъде подписан в Маракеш следващия месец. Депутатите са били поканени да участват в преговорите за текста в Ню Йорк и Женева. В Бундестага разискванията са проведени през април, припомни първият дипломат на Берлин, като подчерта, че дори и депутат на „Алтернатива за Германия“ е бил сред поканените да чуят резултатите от тези преговори.  \r\nМаас сподели, че не се чувства притеснен от спора в коалицията за пакта. Съгласно думите му, напрежението се дължи на факта, че наближава денят за гласуването на споразумението. „Затова дискусиите набират скорост. Мисля, че това не е чак толкова лошо“, увери германският социалдемократ. Единствените му притеснения са свързани с разпространяването на фалшиви новини, призна Маас.  \r\nГлобалният пакт на ООН за миграцията ще бъде приет на конференция, която ще се проведе на 10 и 11 декември в Мароко. През юли тази година, след 18 месеца на преговори, ООН постигна съгласие за окончателния вариант на документа, който има за цел да предотврати незаконната имиграция и да контролира законната такава, припомня изданието.  Тереза Герова", "date": "2018.11.26", "title": "Der Spiegel: Въпреки критиката от ХДС: Германският външен министър защити Глобалния пакт на ООН за миграцията"}
{"url": "http://www.focus-news.net/news/2018/11/26/2594634/ochakva-se-spetsializiraniyat-sad-da-dade-hod-na-deloto-sreshtu-emil-milev-krokodila.html", "text": "Започва разглеждането по същество на съдебното дело срещу Емил Милев - Крокодила и двама участници в организираната и ръководена от него престъпна група. Тримата са обвинени за въоръжени грабежи в столичния кв. „Лагера“. От задържането си на 11 януари 2018 г. Милев е в ареста. Две съдебни инстанции му определиха мярка за неотклонение „Задържане под стража“, впоследствие нито едно от исканията му съдът да измени мярката в по-лека не бе уважено от въззивната инстанция. На 24 октомври 2018 г. Специализираната прокуратура внесе в Специализирания наказателен съд обвинителен акт срещу тримата обвиняеми по делото. Освен за участие в организирана престъпна група, те бяха предадени на съд за извършване на въоръжен грабеж на 30 декември 2008 г. в магазин „Била“ в столичния кв. „Лагера“. Тогава, точно в 23 часа вечерта, те атакуват хипермаркета през служебен вход облечени в тъмни дрехи, с маски на лицата, бронежилетки с надпис „Полиция“ и въоръжени с автомат „Калашников“ и пистолети. Симулират полицейска акция, за да избегнат евентуална съпротива на охранителите и на двайсетината служители, намиращи се в магазина след края на работния ден. Разчитат на солидна плячка заради очаквания висок оборот в предновогодишния ден. \r\nУчастниците пристигат пред рампата за зареждане със стоки с черен джип. Връзват с белезници охранителите, които ги посрещат, събират всички служители в едно от помещенията и прибират от трезора на магазина наличния оборот - 193 024 лева. Служителите в магазина разбират, че става дума не за полицейска операция, а за грабеж, едва когато чуват звъна от падащите на земята изпразнени касети в трезора, където се съхраняват оборотните средства. На десетата минута от влизането в магазина тримата напускат хипермаркета през главния вход. Стъклената врата за посетители в този час е заключена и се налага да бъде срината с автоматичен откос от Милев. Грабителите се качват на черния джип и заминават в неизвестна посока. Разследването по случая установява, че подготовката за „удара“ е продължила цели осем месеца. Милев организирал групата си през февруари 2008 г., като  привлякъл двама доверени познати. По-късно дал вид, че включва в нея още две лица, които разполагали с пълна информация за работата на магазина, охраната, разположението на офисите и трезора за съхраненине на оборотните средства. Важно за него било, че имали и идеи как да приберат огромна сума. Милев им обяснил, че ще действат заедно с други „двама негови човека“, убедил ги да дадат пари за купуването на мощна кола, с която да се оттеглят. Насрочил дори дата и час за грабежа, но тогава на уреченото място не се появили нито той, нито „неговите двама човека“. Дни по-късно двамата „нови“ в групата разбрали, че грабежът е извършен без тяхното участие и че са използвани от Милев за събиране на информация. \r\nСлед задържането му на 11 януари 2018 г. Емил Милев е подал 33 жалби срещу съдии, прокурори, следователи, съдебни охранители (повечето от които работят в специализираните съдилища и прокуратури). Всички те са по повод единствеуно на досъдебното производство на Специализираната срещу групата му. Придружени са и с искания за образуване на досъдебни производства срещу магистрати и служители. Не малък е и броят и на жалбите на Милев до други институции.", "date": "2018.11.26", "title": "Очаква се Специализираният съд да даде ход на делото срещу Емил Милев - Крокодила"}
{"url": "http://www.focus-news.net/news/2018/11/26/2594635/sofiya-vavezhda-se-organizatsiya-na-dvizhenieto-za-izvarshvane-na-vanshno-toplozahranvane-i-abonatna-stantsiya-na-ul-kozloduy.html", "text": "Въвежда се организация на движението за извършване на външно топлозахранване и абонатна станция на ул. „Козлодуй“. Това съобщиха от  пресцентъра на Столична община.   \r\nЗабранява се влизането на пътни превозни средства както следва:  \r\n- От 26 ноември до 5 декември през кръстовище ул. „Козлодуй“ - ул. „Братя Миладинови”;  \r\n- От 3 декември до 18 декември по ул. „Козлодуй“ между ул. „Братя Миладинови“ и ул. „Кръстец“.", "date": "2018.11.26", "title": "София: Въвежда се организация на движението за извършване на външно топлозахранване и абонатна станция на ул. „Козлодуй“"}
{"url": "http://www.focus-news.net/news/2018/11/26/2594636/d-r-radina-denkova-darzhavata-olitsetvoryavame-vsichki-nie.html", "text": "Държавата олицетворяваме всички ние. Това каза д-р Радина Денкова, която заедно с проф. Любомир Стойков и Борислав Зюмбюлев разговаря с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Какво е властта?; Кой прави животът на българите по-хубав и по-смислен? \r\nБеновска посрещна тримата гости в студиото на предаването като отбеляза, че д-р Радина Денкова, естетичен дерматолог, „DR-DENKOVA DERMATOLOGY“, е била гост в първото излъчване на предаването „Беновска пита“, а проф. Стойков за пръв път гостува. Главният редактор на в-к „24 часа“ се поинтересува каква е мината, която седи в средата на студиото. Беновска обясни, че е подарък от Емил Димитров-Ревизоро, за да внимават политиците и всички гости, които идват в предаването. Водещата отбеляза, че темата на разговора им е „Властта, мисията и стилът“, защото всеки един от гостите може да коментира и като гражданин на страната ни, но и като професионалист в своята сфера. „Какво е властта?“ попита Беновска и насочи въпроса си към д-р Денкова. Тя отговори, че не е „политически определена“, но уважава властта, а нейната работа е нейният свят.„За мен властта е махалото, а неговите амплитуди са силата и безсилието“ отговори проф. Стойков, който заяви, че за съжаление безсилието е характерно за страната ни. „Властта не е самоцел, властта е управление – тя затова се дава“ каза Зюмбюлев. Беновска попита дали президентът Радев е прав в твърдението си, че трябва да ни управляват по-добре и е време да излезем от блатото. Главният редактор на в-к „24 часа“ определи това изказване на президента като заяждане с изпълнителната власт. Причината за тези изказвания Зюмбюлев открива в това, че най-представителната фигура в държавата – президентът – има най-малка власт, а министър-председателят не е избиран пряко от народа. „Това е дефект на Конституцията ни – представителността не съответства на властта“ заключи Зюмбюлев. Беновска сподели, че обикновено за рожден ден пожелава на празнуващия да прави живота на другите по-красив и по-смислен и отправи въпрос към д-р Денкова дали Борисов прави животът на българите такъв. През това време плазмата в студиото излъчваше портретна снимка на министър-председателя. „Със сигурност след като толкова години е сред нас и управлява, и се е доказал“ отговори д-р Денкова. „Занимавате се с естетика – изписана ли му е „мисията“ в цялостната осанка“ попита Беновска. „Има много сериозна осанка. Мисля, че седи много сериозно, но има уморен вид“ заключи д-р Денкова. Беновска шеговито попита естетичния дерматолог дали няма да препоръча нещо на премиера, но д-р Денкова се въздържа. Беновска попита проф. Стойков дали премиерът ни има осанка на водач. Експерът отговори, че министър-председателят е публична личност и присъства в публичното пространство, и този въпрос е много важен. Относно стила проф. Стойков сподели, че „не е редно да се казва, че е неуправляем в това отношение, той си има свой собствен почерк, стил и представа за това как трябва да изглежда в публичното пространство“. Проф. Стойков се върна назад във времето, когато Борисов е бил главен секретар на МВР и е наложил като мода коженото палто, шапките и лентите на главата – небрежен и всекидневен стил, който не е съобразен с традиционните канони на политическия дрескод. Модният експерт сподели, че е критикувал в миналото стила на Борисов, когато е бил неподходящ за церемония или официално събитие, а сегашният му начин на обличане изразява най-успешната формула за дрескод в политиката – консервативен шик. Проф. Стойков обясни, че модна къща „Агресия“ и други модни структури се грижат за неговия външен вид и подчерта, че е много важно да се отбележи, че е политикът, който последователно носи облекло, което е произведено в България. Бойко Борисов и Румен Радев – двамата генерали   \r\nБеновска припомни, че в годините, в които е бил главен секретар, Борисов е участвал по нейна идея в клипа на песента „Ще избягам ли от теб“ на дует Каризма – песен срещу насилието - и попита главния редактор на в-к „24 часа“ каква е неговата оценка за промяната на министър-председателя оттогава досега. Зюмбюлев отговори, че това, с което Борисов остава в историята е неговата реактивност, защото досега България не е имала политик, който да се вслушва до такава степен в общественото мнение, с което налага стандарт за поведение. Беновска попита събеседника си дали Радев е също толкова „енергично заразителен“ като Борисов. Зюмбюлев коментира, че Радев също е енергичен, но когато някой каже нещо – Борисов е този, който се съобразява. Според главния редактор на в-к „24 часа“ и президентът Радев върви по този път. „Д-р Денкова, „Вие знаете митологемата, че Бойко Борисов е кандидат на женската част от населението – много го одобряват, гласуват за него – питам Ви не само като лекар, но и като жена – Борисов не е ли прекалено отстъпчив напоследък“ попита Беновска като насочи въпроса си към протестите, които карат Борисов да даде „ход назад“. Д-р Денкова отговори, че според нея много добре работи с екипа си и позволява на народа да каже какво мисли – затова не би използвала определението „отстъпчив“, а по-скоро това изразява толерантност към хората. Беновска попита какво определение д-р Денкова би използвала за поведението на президента Радев. Естетичният дерматолог сподели, че наблюдава развитие на биполярност между двете партии – ГЕРБ и БСП и смята, че е нормално всеки да гледа в една посока и да държи на мнението си, но според нея и двамата вървят напред и няма по-добър, или по-лош. Д-р Денкова изрази мнението си, че излъчваните портрети на Борисов и Радев улавят различни емоции – президентът, например, гледа устремено напред. „Чувствате ли се под закрилата на президента?“ попита Беновска. „Аз се чувствам под собствената си закрила и под закрилата на държавата“ каза Денкова. „А кой олицертворява „държавата“?“ попита водещата. „Държавата я олицетворяваме всички ние“ заключи д-р Денкова. \r\nБеновска посочи на проф. Стойков снимка на Радев и Борисов и вметна, че Патарински бързо е реагирал в апаратната, за да излъчат снимката. Модният експерт сподели, че Патарински му е бил студент, а също така и Борислав Зюмбюлев, с който са си приказвали преди предаването. Беновска попита накъде водят „двамата генерали“. Проф. Стойков обясни, че преди интервюто е прочел встъпителния коментар на политическия журналист Беновска и много му е харесал патосът ѝ, но това, което му е направило впечатление е алегорията за канадската борба между премиера и президента. „Ако съдим по езика на тялото – тук (на снимката в студиото – б.а) известна доминанта има президентът, обаче, от друга страна – желязната хватка на Бойко Борисов също не е за пренебрегване, казвам го с усмивка, разбира се. В момента виждаме двама много силни мъже, които ако обединят усилията си, ако наистина си партнират, а не си разменят реплики… разбира се, реплики трябва да има, но говоря за единството, което всички ние бихме искали да даде резултати. Аз мисля, че много проблеми не само ще се решат – те просто няма да съществуват – не говоря само за политическото пространство, говоря и за икономическата сфера, дори ако искате и за имиджа на нашата страна по света“ коментира проф. Стойков. Той продължи с това, че Борисов има много сериозен опит и политическа зрялост, а президентът Радев е отскоро в политиката и може би единият има повече основание да критикува или да дава оценки на другия – чисто конституционно, но личното мнение на проф. Стойков е, че двамата, които са се доказали на различни фронтове, трябва да обединят своите усилия, за да може България да просперира и да няма напрежение между институциите и постоянно да се говори за това по медиите. Ахмед Доган – политикът, който никога не си отива \r\nБеновска подари на гостите си книгата с интервюто ѝ с Ахмед Доган от 1992 година, преиздадена през 2016 година, за да направи плавен прехода към третия политик, който ще е другата централна фигура в дискусията. „В коментара си нарекох Доган политикът, който никога не си отива и това е факт – какво ще кажете по отношение на осанката, мисията и отношението към властта на д-р Ахмед Доган?“ попита Беновска. Д-р Денкова отговори, че Доган е доказал се политик, защото присъства в политическата история много години и явно, или неявно е фактор в политиката, който винаги седи сериозно в политическото пространство, но и на екрана. Беновска добави, че Доган е гарант за етническия мир. Естетичният дерматолог Денкова сподели, че подкрепя мнението на предишния гост в предаването – проф. Марков, че България е изключително толерантна държава по отношение на етническата принадлежност и това се дължи на мирната политика, която се води в страната. „Г-н Зюмбюлев, Ахмед Доган правилно ли отправи предложение чрез председателя на ДПС – Карадайъ към Борисов, може би, да направи правителство на малцинството като подсказа, че ДПС, вероятно, ще ги подкрепят? Каква е ролята на Ахмед Доган?“ попита Беновска. Главният редактор на в-к „24 часа“ коментира, че конструкцията на всички власти в България през последните години не може да изключи ДПС, защото партията има много стабилна електорална база – българските турци и цигани все още се чувстват несигурни в държавата и за тях ДПС е гарант на тази сигурност. Беновска разясни, че репликата „Доган е политикът, който никога не си отива“ е произнесена от Васко Василев, в-к „Стандарт“, когато „24 часа“ са  издали книгата за Борисов – „Политикът, който винаги се завръща“ и тогава Василев е оправил предложение към Беновска да кръсти книгата си „Доган – политикът, който никога не си отива“. Зюмбюлев се съгласи, че Доган никога не си отива и това е заради несигурността на българските турци – преди 9-ти септември българските турци са нямали своя партия, а са гласували главно за земеделците, в Румъния има 4 унгарски партии, в Македония 3 албански, а в България има само 1 турска и именно това, може би, е личната заслуга на Ахмед Доган. \r\nБеновска попита проф. Стойков как ще коментира позата на Ахмед Доган на снимката, излъчвана в студиото. Той пожела да прочете откъс от книгата на Беновска, който го е заинтригувал, защото показва визионерството на политика, а именно: \r\n„Беновска: Какъв мечтаехте да станете?  \r\nДоган: Това, което мечтаех, винаги бе атипично – бях убеден, че един ден ще се занимавам с голямата наука, бях убеден. Скоро се върнах към моите дневници от 17-18 годишна възраст и се ужасих, че някои неща са били предопределени още отпреди 20 години.  \r\nБеновска: Като предчувствие? – Като чувство най-вече, като чувство и като усещане на конкретната формула. Това е твърде важно, винаги съм мислел, че на всяка цена трябва да се занимавам с принципите на Бога и то не гледайки през ключалката, а директно око в око. Такова чувство съм имал. Винаги съм вярвал, че ще се занимавам с книги. Имал съм усещането, че ще бъда много значима личност.“ \r\nПроф. Стойков сподели, че смята за себе си, че в известна степен е фаталист, защото приема, че това, което е писано да стане, то се случва – „Случайността е мястото, където Господ се подписва с псевдоним“. Той коментира, че увереността на Доган в комбинация с качествата, който притежава, са довели до големия ефект. Относно снимката проф. Стойков определи, че говори за три неща – откритост на характера и мисията – широко разтворени ръце, победа и нюанс на позата, който казва „още не е време за това“. Д-р Денкова попита дали това не е начин да привлече публиката и да я „прегърне“. Проф. Стойков обясни, че дланите не обърнати по-скоро в знак „стоп“, отколкото като прегръдка. Корнелия Нинова – жената лидер \r\nБеновска предложи събеседниците ѝ да направят коментар и за лидера на опозицията Корнелия Нинова. Д-р Денкова коментира, че лидерът на БСП е симпатична и красива жена, с класически стил, стои сериозно и прави добро впечатление с визията си. Беновска попита д-р Денкова какво би препоръчала на Корнелия Нинова като излъчване и мимика на лицето, за да е още по-привлекателна и одобрявана. Д-р Денкова сподели, че може да препоръча много неща от своята сфера, но в последно време темата за емоционалната красота е много обсъждана и това как негативните емоции, които са изписани върху лицата, да бъдат превърнати в позитивни с помощта на естетичната дерматология. Проф. Стойков се присъедини към мнението на д-р Денкова и сподели, че е склонен да авансира повече жените лидери и в политиката, и в бизнеса, защото претенциите и очакванията към тях са по-големи, въпреки че се говори за еманципация. Експертът припомни, че днес се чества борбата срещу насилието над жените. Проф. Стойков определи Нинова като властна и ѝ препоръчва да се усмихва повече, да следва своята женска природа. Зюмбюлев заяви, че Нинова е успяла „да направи лифтинг на БСП“, защото от унила партия БСП се е превърнала в конкурент. Беновска веднага му подари здравата червена българска ябълка заради това твърдение. Д-р Денкова също получи ябълка с пожелание да продължи да прави живота по-хубав и одухотворен, както и проф. Стойков с пожелания за успех и отново да гостува. клубната тениска на „Беновска пита“. Експертът подари на предаването книгата „Световни модни икони“ като отправи комплимент към стила на водещата. Посланието в книгата гласеше – „не е толкова важно дали сте в крак с модата, а по-важно е модата да е в крак с Вас“. \r\nБеновска благодари за участието на своите събеседници в седмичното обзорно политическо предаване „Беновска пита“ на 25-ти ноември 2018-та година.", "date": "2018.11.26", "title": "Д-р Радина Денкова: Държавата олицетворяваме всички ние"}
{"url": "http://www.focus-news.net/news/2018/11/26/2594631/ria-novosti-prodalzhava-da-narastva-broyat-na-postradalite-v-rezultat-na-zemetresenieto-v-iran-po-posledni-danni-ranenite-sa-550.html", "text": "Продължава да се увеличава броят на пострадалите в резултат на земетресeнието с магнитуд от 6,4 по скалата на Рихтер, което разлюля региона на ирано-иракската граница в неделя, предава руската информационна агенция  РИА Новости , като уточнява, че по последни данни ранените са достигнали до 550 души. \r\nПо-рано бе съобщено за 513 пострадали. Няма потвърдени данни за жертви, макар кюрдски телевизионен канал да разпространи информация за една жертва.   \r\nЗеметресението бе регистрирано в 20:07 часа местно време (18:37 българско време) на 20 километра югозападно от град Сарпол-е-Захаб в Иран и на 163 километра североизточно от иракската столица Багдад, с дълбочина от 10 километра под земната кора. Трусът бе усетен силно в западната част на Иран, в Ирак, а по-слабо и в Кувейт.   Тереза Герова", "date": "2018.11.26", "title": "РИА Новости: Продължава да нараства броят на пострадалите в резултат на земетресението в Иран, по последни данни ранените са 550"}
{"url": "http://www.focus-news.net/news/2018/11/26/2594633/plamen-dimitrov-knsb-sindikatite-shte-iskame-sreshta-s-prezidenta-radev-za-vagledobiva.html", "text": "Синдикатите ще искаме среща с президента Радев за въгледобива. Това каза Пламен Димитров, президент на КНСБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n„В края на годината винаги „ябълката на раздора“ е бюджетът на държавата, за този бюджет почти всички се изказаха, в това число и вие, синдикатите и Вие лично, че е един от най-добрите бюджети в съвременната история на България?“, попита водещата Илиана Беновска. Пламен Димитров отговори, че ако трябва да бъдем точни, това е най-добрият бюджет, който правителство на Бойко Борисов е правило. „И по-добри бюджети е имало от гледна точка на разпределението, но когато имаш 6 милиарда повече заложени в разходната му част спрямо тази годината и повече от половината от тях са предвидени да отидат за хората, за заплати, здраве, образование, социални грижи, очевидно е, че не може да бъде друга оценката. Тя е обективна, а дали се харесва на някои, или не – това е друго нещо! Но ние винаги сме били обективни и когато през тези 7-8 години не сме приемали бюджетите на Бойко Борисов, тогава никой не беше изненадан някак си, сега, когато казахме, че бюджетът е ок, бяха много хора изненадани, а ние сме все същите и оценяваме по същата координатна система това, което се прави! Сега този бюджет ще даде повече на хората!“, категоричен бе президентът на КНСБ.  Предизвикателствата пред икономиката, пазара на труда и доходите \r\n„Но Вие говорите от името на работещите и като лидер на най-големия синдикат, работодателите обаче не са сякаш толкова възторжени! Вие вече имахте една среща при Бойко Борисов, на която Кирил Домусчиев доста дипломатично всъщност застана на сходна до вашата позиция, но слушам, че БСК, да не причисля и друг, имат доста забележки към бюджета и са ги входирали!“, продължи водещата Илиана Беновска. Събеседникът ѝ отговори, че въпросната среща при Бойко Борисов не е била толкова посветена на бюджета, а по-скоро целта ѝ е била да постави основните проблеми пред икономиката и бизнеса. Най-важният проблем е липсата на кадри, а според президента на КНСБ причината е, че доходите в България не са на това ниво, на което хората искат да бъдат. „Затова хората или са извън България, или някои от тях са по улиците, дали са излезли самички, или някой ги е изкарал е друга тема. Но така или иначе темата стои и проблемът е истински. Това обсъждахме и че това, което властта показва като подход, и с минималната работна заплата няколко години поред, и с ръста на заплатите, на които ние плащаме като данъкоплатци през бюджета, но се определя все пак като политика от министър-председателя, очевидното действие би следвало да е същото и от бизнеса и при това да продължи, защото и бизнесът също вдигаше заплатите!”, заяви Пламен Димитров и добави, че според него бизнесът и следващата година трябва да продължи да увеличава заплатите, като е реалистично това да бъде с около 15%. \r\nВодещата попита на какво основание бизнесът трябва да увеличава заплатите. Гостът ѝ отговори, че на първо място това е горещият пазар на труда. „Говорите малко, като че ли става дума за социални грижи”, отбеляза водещата Илиана Беновска. Събеседникът ѝ отговори, че тук не става дума за това. Той обясни, че пазарът на труда е част от общия пазар в една пазарна икономика и той се подчинява на същите правила на търсене и предлагане. В момента има повишено търсене и съответно е нормално цената да върви нагоре. Няма и никакви индикации, че следващата година пазарът на труда ще се успокоява. Пламен Димитров продължи, че вторият фактор е продължаващото увеличение на цените на доста стоки и услуги. Очевидно е, че хората трябва да могат да поемат това увеличение. Тези две причини ще бутат доходите нагоре.  \r\n„А може ли да спомена и трета причина, г-н президент, и тя също звучи може би малко социално, но всъщност е основателна? Много от частните компании реализират големи печалби, които си разпределят помежду си под формата на дивиденти и възнаграждения. Може ли да се въведе, задавам един привидно наивен въпрос, но зрители и слушатели писаха, да се въведе някакъв механизъм, не искам да казвам контрол, за по-справедлив дял на работните заплати от тези печалби? И не на последно място, как ще погледне бизнесът на това бъркане в джоба му?”, попита водещата Илиана Беновска. Пламен Димитров обясни, че основната тема е свързана с преразпределението на това, което произвеждаме. Затова и усещането за несправедливост сред мнозинството българи е голямо, те виждат голямото социално разслоение, неравенствата са много тежки. Той обясни, че над 20 милиарда лева преди облагане е генерирал българският бизнес през миналата година заедно със своите работници като печалба. Според КНСБ твърде малка част от тази печалба е отишла за възнаграждения на работниците. „А какви са механизмите?”, попита водещата. Събеседникът й отговори, че основният лост е колективното договаряне, но в България се обръща малко внимание на това. Става дума за това на базата на прогнозираните приходи предварително да се определи какво отива за заплати, какво за инвестиции и какво е печалба. „Бизнесът няма ли да възрази, че му залагате норма на работа?”, продължи с въпросите си водещата. Президентът на КНСБ отговори, че всъщност бизнесът има изгода от това нещо, защото ще направи хората по-спокойни и ги кара да си остават на работните места. На въпроса защо досега този проблем не е бил решен по този начин Пламен Димитров отговори, че всъщност в около 30% от компаниите има колективни трудови договори, а в тях диалогът е доста добър. Протестите \r\n„Казвате, че 70% нямат колективни трудови договори, от тези 70% ли са тези, които протестират в момента по различни теми – за горива, за социални условия, за бедност, или са представители на икономически, политически или свързани с тайните бивши служби лобисти?”, попита водещата Илиана Беновска. Пламен Димитров отговори, че хората по улиците едва ли са свързани с тайните служби, но все пак има определени групи, които ги водят. „Който не се е завъртял на Драгичево, той не е видял точно кой протестира, обществена тайна е. Хората могат да видят там много често лица, които са известни фенове на Миньор Перник от фенклуба и други такива хора на много други места. Което, бързам веднага да кажа, не означава, че трябва да опорочаваме протестите и да казваме – видите ли, никой не протестира, това са някакви измислени хора! Не е вярно! Казвам само, че в момента много групи се опитват да доминират протестите и се опитват да ги яхнат, в това число и няколко политически групи, които са известни и са опозиционни всичките, някои от тях извънпарламентарни, а другата е основната парламентарна опозиция всъщност! От друга страна има и интереси, които са свързани с тези, които получиха шамари – различни олигарси или групи около тях! Но отново казвам, този анализ, който правя в момента и тези аспекти, които коментираме, са само, за да бъде анализът пълен. Но причината за протестите е автентична и това са доходите на хората!”, обясни президентът на КНСБ. Той добави, че около 75% от хората получават доходи под средните за страната! Пламен Димитров още веднъж подчерта, че бизнесът трябва да погледне на собствените си работници с по-голямо разбиране и споделяне и да увеличи доходите. „Ако не бръкне сега сам, ще бръкне под натиск, което не е добре. А когато бърка под натиск не се знае колко ще бръкне, може да бръкне и повечко, отколкото сега!”, заяви Димитров. Българската позиция по темата за въглеродните емисии и бъдещето на централите ни на въглища \r\n„Поставяте ли под натиск вие сега с КТ „Подкрепа” не само българското правителство, но може би и ЕК по отношение на протестите, които готвите на 28-ми и 29-ти за ограниченията, които се готви да ни наложи Европа за въгледобива и респективно върху работните места, заетостта в определени региони?”, попита водещата Илиана Беновска. Пламен Димитров отговори, че този въпрос наистина е доста сложен. Той продължи, че Парижкото споразумение в момента претърпява много сериозна криза и е подложено на натиск. От него излиза не само Тръмп, но и други страни. „И се оказва, че ние като най-правоверните вярващи вървим с пълна сила да изпълняваме всички, при това ожесточаващи се изисквания към нашите централи, които работят с наши въглища, лигнитни най-вече, и които дават 40% от нашата електрическа енергия. И всяко затягане на коланите по повод на това видите ли по-тежки условия за емисиите, разбирайте повече пари, прави както централите нерентабилни, така и в един момент ще се отрази на цената на тока! До момента това се поема от вътрешни допълнителни плащания от държавата по различни начини, но става дума за стотици милиони на година, които трябва да плащаме и плащаме за емисии. И в един момент трябва да си зададем въпроса ние, които основаваме своята енергийна независимост от Русия на базата на местните си въглища, с цялата тази бъркотия около газа, която се случва, трябва ли в един момент да се лишим или да започнем за затваряме, оставям настрана какъв социален ефект ще има това – над 100 000 души са свързани с въгледобивната промишленост!”, обясни президентът на КНСБ. \r\nПламен Димитров посочи, че държавата трябва ясно да заяви позицията си. Той обясни, че изпълнителната власт има ясна позиция в полза на България. На 2 декември в Катовице ще се проведе 24-та конференция на ООН за климата, там обаче страната ни ще бъде представлявана от държавния глава Румен Радев и би било добре да знаем предварително дали той има същата позиция, каквато споделят българското правителство и синдикатите. „Вие ще поискате ли среща с президента Радев преди да замине?”, попита водещата Илиана Беновска. Събеседникът ѝ отговори, че такава среща ще поискат и се надява тя да се проведе през идната седмица. Синдикатите междувременно ще организират и протести на енергетиците, за да се чуе мнението на хората. Президентът на КНСБ подчерта, че цената на електрическата енергия е ключова за българската икономика и затова въпросът за въглеродните емисии за нас е на живот или смърт. „Полша и някои други големи държави от изтока са с нас и аз се надявам, че ще успеем да наложим поне дерогации за нашите централи, да работим поне следващите 20 години на тези въглища, които дават енергийна независимост и приемлива цена на електрическата енергия!”, заяви Пламен Димитров. Персоналните промени в кабинета и противопоставянето между премиера и президента \r\n„Как ще коментирате промените в състава на кабинета и как ще коментирате набъбващия, бих казала, на спорещи позиции диалог между премиера и президента?”, попита водещата Илиана Беновска. Пламен Димитров отговори, че според него новият вицепремиер тепърва ще се доказва. Според него тя има необходимите качества, тепърва обаче ще видим дали може да уплътни позицията си с действия и визия. КНСБ са дали известен времеви толеранс и очакват резултати. А що се отнася до противопоставянето между премиера и президента, според президента на КНСБ то не е от вчера, а е започнало още преди Румен Радев да стане президент. Той припомни уволнението на Радев от армията и заяви, че не е изненадан. „Като не сте изненадан какъв край предвиждате, в смисъл не като край, а като последващо развитие?”, попита водещата. Събеседникът ѝ отговори, че очаква изравняване на позициите. „Мисля, че за държавата ни би било много добре, предвид европейските избори, да свият малко байраците и да приберат временно мечовете и двамата, за да потърсим решение на онези проблеми, които споменах преди малко – това за енергетиката и за други неща иска съгласие!”, завърши Пламен Димитров разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 25-ти ноември 2018.", "date": "2018.11.26", "title": "Пламен Димитров, КНСБ: Синдикатите ще искаме среща с президента Радев за въгледобива"}
{"url": "http://www.focus-news.net/news/2018/11/26/2594638/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Суходолска“ в кв. „Факултета“ се налага спиране на водоподаването от 10.00  до 22.00 часа на клиентите на „Софийска вода”, живеещи в района на парк „Западен парк“, ул. „Западна“, ул. „Кубан“, ул. „Доростол“, ул. „Иван Гарванов“, ул. 349, ул. 305, ул. 306, ул. 315, ул. 322, ул. 349, жп линията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на бул. „Възкресение“, до магазин „Т-маркет“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение пред бл. 620 в жк. „Люлин“ 6 се налага спиране на водоподаването от 10.00 до 22.00 часа на клиентите на „Софийска вода”, живеещи на бул. „Д-р Петър Дертлиев“ №97, бл. 634, бл. 636, бл. 637. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на бул. „Д-р Петър Дертлиев“, на ъгъла с бул. „Панчо Владигеров“. \r\nВъв връзка с подмяна на сградно водопроводно отклонение на ул. „Опълченска“ в жк. „Банишора“ се налага спиране на водоподаването от 09.30 до 19.00 часа на клиентите на „Софийска вода”, живеещи в бл. 54 вх. А, вх. Б, вх. В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Опълченска“, пред входа на ДКЦ 7. \r\nВъв връзка с подмяна на сградно водопроводно отклонение на ул. „Незабравка“ в с. Герман се налага спиране на водоподаването от 09.30 до 17.00 часа на клиентите на „Софийска вода”, живеещи в района на. ул. „Дружба“, ул. „Незабравка“, ул. „Боне Хаджибонев“, в участъка от ул. „Градина“ до ул. „Незабравка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Незабравка“, на ъгъла с ул. „Дружба“. \r\nВъв връзка с подмяна на сградно водопроводно отклонение на ул. „Григор Чешмеджиев“ в кв. „Манастирски ливади“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на ул. „Григор Чешмеджиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Григор Чешмеджиев“ №20. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.11.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/26/2594625/vechernye-novosti-sarbiya-aleksandar-vuchich-otreche-da-e-poluchaval-pokana-ot-avstriya-za-provezhdaneto-na-mirna-konferentsiya-za-kosovo.html", "text": "Държавният глава на Сърбия Александър Вучич отрече да е получавал покана от Австрия за провеждането на мирна конференция за проблема с Косово, отбелязва електронното издание на белградския ежедневник  „Вечернье новости“ . С изявлението си президентът на западната ни съседка опроверга медийните доклади за подготовката на подобно събитие по инициатива на Виена.  \r\nКоментирайки докладите, Вучич подчерта, че най-напред следва да се направи задълбочен анализ на ситуацията, преди да се взимат прибързани решения. „Не съм получавал подобно предложение, наскоро се видях с австрийския канцлер Себастиан Курц и не чух подобно нещо“, увери Вучич. \r\nВ отговор на журналистически въпрос каква ще бъде реакцията му, в случай че получи покана за участие в подобна конференция, сръбският президент бе категоричен, че не може да даде отговор. „Подобно нещо трябва да се анализира… Нито подценяваме, нито приветстваме подобно предложение, но най-напред трябва да бъде изяснено дали изобщо има такова, след това ще решим дали ще го приемем“, обясни Вучич.   Тереза Герова", "date": "2018.11.26", "title": "„Вечернье новости“ (Сърбия): Александър Вучич отрече да е получавал покана от Австрия за провеждането на мирна конференция за Косово"}
{"url": "http://www.focus-news.net/news/2018/11/26/2594637/pregled-na-osnovnite-temi-v-dobrudzhanskiya-pechat.html", "text": "„Разкриха убиеца на Румен Райчев“, съобщава на първа страница вестник  „Нова добруджанска трибуна“ . От Апелативна прокуратура във Варна са съобщили, че е установен убиецът на 59-годишния мъж. Румен Райчев е бил в неизвестност от 31 октомври тази година, когато е обявен за общодържавно издирване по молба на един от братята му. Според разследващи причината за убийството е личен конфликт. „Питейната вода в две тервелски села е с повишено ниво на нитрати“, съобщава изданието. Директорът на Регионалната здравна инспекция д-р Светла Ангелова е съобщила, че това са селата Безмер и Гуслар. Направени са две пробонабирания – на 29 октомври и 13 ноември. Уведомени са кметовете на двете населени места, че подаваната вода е негодна за питейни нужди. „Българските традиции са живи в Украйна“, съобщава всекидневникът. На 10 и 11 ноември на централния площад в град Болград се е състоял осмият международен винен фестивал. Делегация от Асоциацията на българите по света от Добрич е присъствала на фестивала. Болград е наричан столицата на лозарите и винарите на Бесарабия. „Гласуват въвеждането на делегирани бюджети в детските градини“, съобщава на първа страница другият регионален вестник  „Добруджанска трибуна“ . Предложението ще бъде разгледано и гласувано на предстоящото заседание на Общинския съвет. Ако бъде прието, ще влезе в сила от 1 януари следващата година. Целта е в Добрич да продължи политиката на децентрализация в управлението на бюджетите на институциите и да продължи общинската политика за ефективно използване на местните ресурси. „Остава седмица до откриването на Коледния базар“, съобщава изданието. Организира се традиционно и ще се проведе от 3 декември до 3 януари. Предвидено е да се предлага голямо разнообразие от сувенири, подаръци, традиционни за празника храни. „Румънската художничка Моника Гошою подреди изложба в Каварна“, съобщава вестникът. Поводът за гостуването ѝ е 100 години от създаването на Румъния. Експозицията представя красиви гледки от Добруджа и цяла Румъния.", "date": "2018.11.26", "title": "Преглед на основните теми в добруджанския печат"}
{"url": "http://www.focus-news.net/news/2018/11/26/2594639/blagoevgrad-trafikat-v-oblastta-e-s-normalna-intenzivnost.html", "text": "Трафикът в Благоевградска област е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са мокри, на места може да има намалена видимост поради мъгла. Шофьорите да спазват необходимата дистанция. Нормално е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.11.26", "title": "Благоевград: Трафикът в областта е с нормална интензивност"}
{"url": "http://www.focus-news.net/news/2018/11/26/2594640/burgas-do-50-metra-e-namalena-vidimostta-v-obzorski-prohod-zaradi-magla.html", "text": "До 50 метра е намалена видимостта в Обзорски проход заради мъгла. Това съобщиха за  Радио „Фокус“ – Бургас  от Областно пътно управление. До 27 ноември важи ограничението по път I-9 в участъка Бургас – Сарафово от км 226+992 до км 227+700, където движението се осъществява в една лента на определени участъци с ограничение на скоростта до 50 км/час поради ремонтни дейности на пътната настилка. Участъкът е сигнализиран с пътни знаци. До 30 ноември движението по път I-9 в участъка Обзор – Слънчев бряг от км 180+000 до км 202+000 трябва да се осъществява с повишено внимание поради ремонтни дейности по асфалтовата настилка. Организацията на движение също е сигнализирана с пътни знаци.  \r\nНормално се осъществява движението в сутрешните часове в Бургас. Спокойно е движението на входно-изходните пътни артерии на града, както и по централните градски улици и булеварди. \r\nМария ГЕОРГИЕВА", "date": "2018.11.26", "title": "Бургас: До 50 метра е намалена видимостта в Обзорски проход заради мъгла"}
{"url": "http://www.focus-news.net/news/2018/11/26/2594641/dobrich-chastichnite-remonti-na-patya-varna-dobrich-prodalzhavat-do-kraya-na-mesetsa.html", "text": "Частичните ремонти на асфалтовата настилка на пътя Варна – Добрич продължават до края на месеца, предаде кореспондентът на  Радио „Фокус” – Варна . Движението на автомобили е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Въведена е временна организация на движение по много улици в Добрич заради дейности по обновяване на водния сектор. Изпълняват се строителни дейности по „Интегриран проект за подобряване на водния сектор в град Добрич“ по ул. „Кубрат“ и „Бузлуджа“ в участъка от ул. „Копривщица“ до ул. „Стоил Войвода“, по ул. „Александър Кръстев“ - в участъка от ул. „Кубрат“ до бул. „25-ти септември“, и по ул. „Ген. Котстантин Манзей“ - в участъка от ул. „Копривщица“ до бул. „25-ти септември“. Актуална информация за въведените промени в организацията на движение на автомобили с пълния списък на улиците, където се работи, е публикувана на сайта на Община град Добрич. Въведена е временна организация на движение на автомобили в Добрич в района на кръговото кръстовище по ул. „Отец Паисий“ (до бившата Стоматология) в посока пешеходната част на площад „Свобода“ заради дейности по интегрирания проект за обновяване на водния сектор. Участъците са сигнализирани, затруднено е паркирането в „Синя зона“ и преминаването на автомобили в този район. Времето в Добрич е с незначителна облачност, духа слаб до умерен вятър, пътните настилки са сухи. \r\nЖулиета НИКОЛОВА", "date": "2018.11.26", "title": "Добрич: Частичните ремонти на пътя Варна – Добрич продължават до края на месеца"}
{"url": "http://www.focus-news.net/news/2018/11/26/2594643/varna-narodniyat-predstavitel-ot-pp-gerb-emiliya-milkova-organizira-priemna-za-grazhdani.html", "text": "Народният представител от ПП ГЕРБ – Варна Емилия Милкова ще има приемен ден за граждани. Това съобщиха от пресцентъра на  ПП ГЕРБ – Варна . Тя ще отговаря на въпроси на граждани от 10.00 часа до 12.00 часа в клуба на ПП ГЕРБ на ул. „Г. Бенковски” 1 във Варна. Записвания могат да се правят на тел: 052/600 015.", "date": "2018.11.26", "title": "Варна: Народният представител от ПП ГЕРБ Емилия Милкова организира приемна за граждани"}
{"url": "http://www.focus-news.net/news/2018/11/26/2594645/pregled-na-osnovnite-temi-vav-starozagorskiya-pechat.html", "text": "„Шепа „възрожденци\" поискаха на партийния си протест оставка, съд и затвор“ е водещото заглавие във вестник  „Старозагорски новини” . От ПП „Възраждане\" обявиха в Казанлък, че с партийната субсидия са помогнали да се родят 18 бебета ин витро. Със скандирания „Оставка, съд, затвор - Борисов е позор\", запазена марка на ПП „Възраждане\", премина протестното шествие на партията на Костадин Костадинов в Казанлък в съботната привечер. От началото на протестната вълна в страната това бе първият протест, за организатор на който се обяви политическа партия, но чиито представители от 12 до 16 ноември неуморно участваха в протестите в Стара Загора като граждани по думите на областния координатор на формацията адв. Слави Котаров. Сред участниците в партийния протест в Казанлък бе и националният лидер на ПП „Възраждане\" - бившият активист на ВМРО Костадин Костадинов. Той сподели, че не се притеснява от вероятността протестът на „Възраждане\" да се изгуби и обезличи на фона на общите протести, които вървят в страната. Местни активисти съобщиха пред медиите, че партията им, която спечели на последните парламентарни избори около 1.1% от вота на избирателите, дарява цялата си партийна субсидия. Приоритетно парите отиват за решаване на демографския проблем, като със средства на „Възраждане\" вече са се родили 18 бебета по метода „ин витро\". Протестът в Казанлък започна от централния площад „Севтополис\" и се придвижи до парк „Розариум\", след това сви към Културния дом и завърши пред РПУ - Казанлък. Посланието, изпратено от Града на розите, бе, че „едва когато видим осъдени и затворени политици, тогава ще можем да признаем, че България се е превърнала в правова държава\". В протеста-шествие участваха около 50 души, като местната организация бе подкрепена от гости от други градове.  \r\nОт БСП се закахъриха за комплекс „Марица изток\", но не предлагат решение, пише още изданието. Комплексът „Марица изток\" е в опасност. Около това се обединиха в Стара Загора евродепутатът на БСП Петър Курумбашев и народните представители на социалистите Драгомир Стойнев и Георги Гьоков. Целта на разговора със симпатизанти и членове на БСП в петък вечерта бе да се откроят проблемите пред региона и по-специално тези, касаещи енергетиката. „Не само Стара Загора, а България не може да се развива без енергийния комплекс „Марица изток\". Ако той бъде затворен, това ще е икономическа и социална бомба за страната и региона\", коментира Курумбашев. От своя страна бившият енергиен министър в кабинета „Орешарски\" Драгомир Стойнев изрази мнение, че по отношение на политиките за енергетиката страната ни затъва. \"Нямаме енергийна политика, защото липсва енергийна стратегия\" посочи Стойнев. Той открои най-сериозния проблем пред ТЕЦ „Марица изток 2\", свързан с рязко нарастващата цена за тон на въглеродни емисии. По данни на Драгомир Стойнев най-голямата въглищна централа у нас за 2018 г. е платила 280 млн. лева за квоти, а предвид ръста в цената от 5 до 22 евро през 2019 г. се очаква сумата да набъбне до около 500 млн. лв. Втората опасност за централата идва от завишените екологични изисквания, въведени с директива на Комисията по енергетика към ЕК от 28 април 2017 г. „Макар това да е на втори план, все пак стои въпросът как трябва да реагира държавата? Вариантът е да бъде инвестирано в подобряване на технологията за прочистване, но тенденцията е за повишаване на изискванията. Ако след 10 г. отново показателите за серен диоксид, азотен оксид и живак бъдат увеличени, наново ли ще инвестираме немалки суми\", зададе риторичния въпрос Стойнев. На питане какво българската страна трябва да отстоява на предстоящата в полския град Катовице конференция на ООН за климата, представителите на БСП в европейския и национален парламент бяха категорични, че преди всичко трябва да защитим собствените си интереси. „Днес тяхното измерение е запазване на работата на всички централи и въгледобива в комплекса „Марица изток\", отбеляза Петър Курумбашев. Той съобщи, че в комуникацията си със свои колеги от централноевропейските страни е предупредил, че ако за последните 20 г. 2 млн. българи са избрали да напуснат страната ни в посока Европа, то при затваряне на въгледобива в следващите 20 г. европейските бюрократи могат да очакват още 3 милиона. „Без ТЕЦ-овете и рудниците Стара Загора ще изглежда досущ като Видин, Враца и Монтана\", предупреди от своя страна Георги Гьоков. Наред с въгледобива представителите на левицата коментираха и проектите АЕЦ „Белене\" и „Турски поток\". По повод тръбата с газ от Русия през Турция за България и Европа Драгомир Стойнев обясни, че БСП подкрепя усилията на правителството проектът да бъде реализиран с преминаване на количествата синьо гориво през страната ни. Той подчерта обаче, че „Турски поток\" е някогашният нереализиран „Южен поток\", въпреки че точно по времето, когато той беше министър, проектът беше прекратен. Стойнев обаче обясни, че в периода 2013-2014 г. тогавашният министър-председател Пламен Орешарски е бил заплашен от страна на Европейската комисия, че на България ще бъдат спрени всички оперативни програми и тя ще подлежи на санкция, ако проектът с Русия бъде реализиран. „Тогава, за съжаление, станахме жертва на събитията, развили се на Кримския полуостров\", определи Драгомир Стойнев. По отношение на „Белене\" присъствалите на срещата в Стара Загора депутати потвърдиха позицията на БСП, че подкрепят проекта.  \r\nБ.Р. Не е нужно да си евродепутат или депутат в националния парламент, за да определиш, че комплекс „Марица изток\" е в опасност. Това е друго заглавие във вестника. Това го знаят не само хилядите пряко заети в комплекса, но и цялата местна общност. Въпросът е какво направи досега българският евродепутат Курумбашев и останалите му колеги в ЕП, за да защитят комплекса. През 2017 г. се оказа, че те постфактум са научили за готвените нови екологични норми на ЕК, които станаха факт. Това го призна лично евродепутатът и настоящ председател на ПЕС Сергей Станишев по време на среща в Стара Загора, организирана миналата година в Стара Загора от кмета Живко Тодоров. За настоящата среща на ООН за климата, която ще се проведе на 3 декември т.г. в Катовице, Полша, е известно от доста време. За какво обаче ще настояват българските представители по време на срещата? Реплики от сорта, че „преди всичко трябва да защитим собствения си интерес\", са само едни добри пожелания за пред партийния актив. Защо Курумбашев и останалите евродепутати досега не лобираха в ЕП за защита на българския интерес, след като е известно, че още доста страни-членки на ЕС имат въглищни централи и са изправени пред същия проблем? Защо българските евродепутати, след като толкова за загрижени за „Марица изток\", не инициираха среща в София с всички заинтересовани институции по подобие на старозагорски кмет и ребром да настояват за приемането на национално отговорна позиция? Все въпроси без отговори, които обаче въобще не са риторични!  \r\nПротестиращи от Стара Загора добавиха ново искане - закриване на синдикатите, пише още вестникът. За пореден път незаконно беше блокиран републикански път... след споразумение с полицията. Около 150 души спряха движението в двете посоки на главния път Стара Загора - Димитровград за половин час снощи. Минути след като обявиха край на планираното за деня протестно шествие в Стара Загора, организаторите се разбраха с полицията да блокират за 30 минути пътната артерия до бившия птицекомбинат. Колоните от автомобили бяха спирани поне на километър от мястото на блокадата, което предотврати евентуални разногласия между чакащи и протестиращи. За разлика от един друг неделен протест, на 25 ноември полицаите не допуснаха да се стигне до блокиране на автомагистрала „Тракия\", въпреки че крайната точка на обявения протест бе точно единственият изход на Стара Загора към аутобана. Протестното шествие стартира от парк „Артилерийски\" в 14:40 часа, премина последователно по ул. „Христо Ботев\", ул. „Димчо Стаев\", ул. „Анастасия Тошева\", ул. „Промишлена\" и бул. „Свети Патриарх Евтимий\" и достигна до бившия птицекомбинат. В него се включиха точно 77 леки автомобила и 3 мотоциклета. „Много по-малко са от преди, когато блокираха магистралата\", коментира за медията ни Живко Желязков от с. Маджерито, който изчакваше колоната да мине покрай пресечката за селото, за да се включи в нея. Край бившия птицекомбинат протестиращите обявиха поредните си искания за вечерта: „Целта е да променим системата. Никакво значение няма кого ще изберем. Ние искаме промяна на системата, искаме да бъде мажоритарна. Искаме процедура за отзоваване на депутати, падане на дипломатическия имунитет и народовластие - хората да избират управляващите чрез мажоритарен вот. Искаме да се закрият синдикатите и да се създадат нови. Не искаме да ни противопоставят срещу полицията - те са на същия хал като нас, ние сме от един народ\", обяви на мегафона Димо Нецов.  \r\nПротестът се охраняваше от около 60 служители на жандармерията, десетки полицаи, а поне 15 полицейски поста бяха разположени по маршрута. В протестното шествие на старозагорци участваха жители на Чирпан, Нова Загора, Казанлък и други градове от областта. Общо около 150.", "date": "2018.11.26", "title": "Преглед на основните теми във старозагорския печат"}
{"url": "http://www.focus-news.net/news/2018/11/26/2594644/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno.html", "text": "Интензивен е трафикът по основните улици и булеварди на града в сутрешните часове, предаде репортер на  Радио „Фокус” – Велико Търново . Пътните настилки са мокри. Времето e облачно. Превалява слаб дъжд. Температурата на въздуха е 4 градуса. Натоварено е движението по бул. „България“, ул. „Никола Габровски“ и ул. „Васил Левски“. Интензивен е трафикът на пътен възел „Качица“ и ул. „Магистрална“ във Велико Търново. Всички светофарни уредби в града работят нормално.  \r\nМокри са пътните настилки на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.11.26", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно"}
{"url": "http://www.focus-news.net/news/2018/11/26/2594646/sofiya-v-grada-shte-bade-predstavena-knigata-posoka-yug-patuvane-kam-antarktida-na-gergana-lapteva.html", "text": "В града ще бъде представена книгата „Посока юг - пътуване към Антарктида“ на Гергана Лаптева. Това съобщиха от  Българския антарктически институт . Премиерата на книгата ще се състои на 29 ноември 2018 г. в книжен център „Гринуич“ от 18.00 часа. \r\nКнига проследява пътя, който изминават българските полярници, преминавайки през Аржентина и Чили, Патагония и Огнена земя, Магелановия проход и пролива на Дрейк, за да достигнат до о-в Ливингстън, където се намира антарктическата ни база „Св. Климент Охридски”. \r\nСледвайки посока юг, по следите на велики мореплаватели като Магелан, Кук, Амундсен, Шакълтън и др., откриваме очарованието на Южния континент, привличал в миналото мореплаватели, авантюристи и търсачи на съкровища, ловци на китове и тюлени, а днес учени, изследователи и все повече туристи. Данните за географското местоположение на описаните обекти са преплетени с исторически факти за плаванията до Ледения континент, за да може читателят изцяло да се потопи в атмосферата на едно такова пътуване. Местата, хората и събитията са действителни и са сбор от седем последователни експедиции до Антарктида.", "date": "2018.11.26", "title": "София: В града ще бъде представена книгата „Посока юг - пътуване към Антарктида“ на Гергана Лаптева"}
{"url": "http://www.focus-news.net/news/2018/11/26/2594642/zam-ministar-zornitsa-rusinova-byudzhetat-za-2019-e-s-mnogo-poveche-razhodi-i-vazmozhnosti-za-sotsialno-uyazvimite-grupi.html", "text": "Бюджетът за 2019 е с много повече разходи и възможности за социално уязвимите групи. Това каза Зорница Русинова, заместник-министър на труда и социалната политика, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от  екипа на предаването . За властта и беззащитните \r\nИлиана Беновска посрещна госта си Зорница Русинова и обясни защо е озаглавила техния разговор „за властта и беззащитните“ – темата е много тежка и в Министерството на труда и социалната политика събирателно казано са беззащитните хора. Според госта обаче, там не са само беззащитни, а всички хора, защото политиките на министерството засягат хора от всякакви възрасти. „Една част от нашите ангажименти е да подкрепяме хората, които са най-социално изключени и най-беззащитни“, допълни тя. Илиана Беновска попита: „Възможно ли е със средствата, които се отпускат от бюджета това да се случи? Какъв процент от социално слабите, майките на деца с увреждания, деца с увреждания, безработните ще можете да удовлетворите по европейските програми, които ползвате в тези насоки?“ Зорница Русинова отбеляза като факт голямата подкрепа в тези политики от европейските средства, за да могат да се проведат необходимите реформи в тази сфера. Тя даде пример с най-успешната социална реформа от 2009 година насам – затварянето на всички домове за деца в България. Според нея степента, до която социалните политики достигат до всички зависят от динамиката и различните мерки и политики, които се предлагат, за да посрещнат предизвикателствата. „Наистина бюджетът за следващата година е изцяло социално ориентиран с много повече разходи и много повече възможности да подкрепим социално уязвимите групи“, каза още тя. Зорница Русинова припомни, че средствата в бюджета за социални помощи за следващата година са със 150 милиона повече. Реформите в социалната сфера \r\nТя обясни, че големите реформи в социалната сфера са с новото законодателство, което се приема и напомни, че тази седмица е изтекъл срокът за обществено обсъждане на новия закон за социалните услуги. Според нея е важно този закон да получи подкрепа от Министерския съвет и да влезе в Парламента, защото с него за първи път се прави ясно разграничение между подкрепата, която се оказва като социални помощи и подкрепата, която е нужна, когато става въпрос за социално включване. Тя обърна внимание, че социалните помощи е различната подкрепа за социално слабите и хората с увреждания, а при подкрепата за социално включване не е задължително един човек да е беден, за да я получи. Заместник-министърът на труда и социалната политика даде пример с жертвите на трафик, насилие, деца, които са в риск или са загубили семействата си, които могат да бъдат ползватели на тези услуги. „Пътят, който България извървя през годините, за да развие системата от социални услуги, е изключително успешен“, каза още тя и посочи като доказателство сумата за социални услуги от 2008 година, която е малко над 36 милиона лева, а за 2019 година е 264 милиона лева. Илиана Беновска попита: „Какви нови услуги се планират и има ли нужда да се разширява палитрата от услуги?“, а Зорница Русинова обясни, че приоритета на реформата е не разширението на палитрата от услуги, а промяната на философията на финансиране на тези услуги и на начина, по който те са организирани. Качеството на социалните услуги \r\nВодещата зададе критичния въпрос „Как ще се промени качеството на контакта между хората, които се нуждаят от социални услуги и тези, които са назначени да им ги оказват?“ Според госта, едно от големите предизвикателства през годините е качеството на социалните услуги поради широката мрежа от техните доставчици. Зорница Русинова изброи няколко начина за поддържане на качеството на тези услуги – гарантиране на достатъчно високо заплащане на хората, които работят за предоставянето на социални услуги, както и техния професионализъм. Според заместник-министъра е много важно и да се гарантира качеството на контрола, който се налага върху предоставянето на услугите. Това е и основната реформа в закона. „До момента държавата финансираше домове, приюти центрове. От тук нататък финансирането започва да се организира около дейности. Съвкупността от дейности за рехабилитация, подкрепа, грижа ще бъдат част от стандартите“, каза тя и посочи новите елементи, които са създаването на изцяло нови услуги като асистентската услуга и заместващата грижа. Също така Зорница Русинова посочи и нова логика за финансиране като даде пример с център за настаняване от семеен тип, в който живеят 12 деца, а едно от тях е с тежки увреждания. Досега персоналът е трябвало да компенсира нуждата от високоплатени специалисти със средства от грижата за другите деца, а според новите услуги центърът ще може да кандидатства за допълнителен стандарт и довеждане на специалисти. Илиана Беновска попита „Дали хората като Ви слушат и гледат сега Ви разбират?“, а гостът и изрази своята надежда с помощта на примерите, които могат да се дадат, да е по-разбираемо за хората. Инициативата „Мисията е възможна“ \r\nРусинова спомена за инициативата „Мисията е възможна“, която е стартирала съвсем скоро. Водещата се включи с пояснение, че това е мисия, която е ориентирана да информира приключването на затварянето на домовете за деца. Заместник-министърът изрази надеждата си чрез примери за това как се е променил животът на даден човек да покажат какво представлява услугата, а Беновска попита чий опит се следва. „Следваме различен опит и търсим най-верния път – това е българският път“, заяви Зорница Русинова и каза, че независимо от опита, който има Европа, е важно да се съхрани традиционният български опит и да се намери пътят към нуждаещите се. Илиана Беновска напомни, че преди години е имало много спорове покрай затварянето на домовете за деца, а събеседникът ѝ отговори, че не трябва да се забравя, че тяхното разположение е било извън населени места, а голяма част от децата дори не са посещавали училище. \r\n„Сега каква е голямата цел, която сте си поставили за социализацията, възпитанието, образованието и не на последно място, ще го кажа на първо – отглеждането на тези деца?“, попита Илиана Беновска. Русинова отговори, че основната цел, която си поставят е те да се чувстват пълноценни в обществото. Стана ясно, че през годините много специалисти са работили с децата, излезли от закритите домове и в момента те живеят в осигурените за тях къщички в добри битови условия. Развити са и много услуги като приемните семейства, а основната задача според заместник-министъра на труда и социалната политика е намирането на среда, която да е много близка до семейната. Като най-важна цел тя открои получаването на обществена подкрепа, защото не трябва деца, загубили семейството си да страдат от липсата на обществена подкрепа. Зорница Русинова каза, че с кампанията „Мисията е възможна“ и с примера, който се дава с нея за успешни деца, ще се търси подкрепата на родителите на децата, с които те ходят на училище и съседите в местата, където живеят. Според нея подкрепата от сега за децата без родители ще даде резултат в по-добри оценки, в работата им и високото им възнаграждение и в чувството им за пълноценност в обществото. Обществената подкрепа при изпълняването на социалните услуги \r\nБеновска попита: „Обществената подкрепа как си я представяте?“ Тя каза, че и медиите ще участват в разяснителната кампания, с която се е заела „Мисията е възможна“ и допълни въпроса си „Дали хората са все още с отворени сърца помежду си? Някой на добра воля и от добро сърце да се загрижи за някое дете, или тя ще бъде подплатена с какво по размер възнаграждение?“ Зорница Русинова вярва, че не трябва да има негативизъм и че доброто е в сърцето на много хора. Тя каза, че все още има страх у хората в момента на затварянето на дом за деца, лишени от родителски грижи, който тя определи като страх от непознатото. „Тук е нашата роля да можем да разкажем какво предстои да направим на общините, на неправителствените организации, които работят с общините, и на вас медиите да покажем, че децата не са различни“, добави Русинова. Беновска изрази надеждата си това да е така и заяви на госта си, че има медиите до себе си.  Разкриване на дневни центрове за хора с увреждания \r\nВодещата каза: „Хората с увреждания, които продължават все още да протестират спорадично може би никога няма да могат да бъдат удовлетворени до крайната степен на техните очаквания“ и открои един от проблемите, който е малкото на брой дневни центрове за занимания с подобни хора с увреждания. „По програмата за развитие на човешките ресурси Вие сега стартирате кампания за разкриване на още такива центрове. Разкажете малко по-подробно и по-достъпно за тях“, помоли Илиана Беновска. Зорница Русинова каза, че предстоят още много дейности от страна на държавата и общините, за да могат хората с увреждания да се чувстват пълноценно. „Една от важните ни задачи е да разширим мрежата от услуги“, заяви тя, защото грижата за деца и хора с увреждания, както и хора, които се нуждаят от патронажни грижи, както добави Беновска, от специалисти, за да може тази грижа да достига и до домовете на хората. Стана ясно, че в 6 града – София, Варна, Бургас, Пловдив и Велико Търново, има подготвени големи проекти, с които да се развият модерни, съвременни центрове, където майките на деца с увреждания ще могат да водят своите деца за няколко часа, или за цял ден или седмица. Там децата ще могат да получат нужната рехабилитация, грижа и работа с тях, а на майката ще ѝ бъде дадена подкрепа. Зорница Русинова каза, че и мобилните услуги трябва да се развият, защото има много хора с увреждания, които живеят в отдалечени места. За тази цел държавата е отделила малко над 40 милиона. „Надявам се през следващия месец общините да разработят своите проекти и да започнат да развиват тази толкова важна услуга“, заяви Зорница Русинова. \r\nИлиана Беновска попита финален блиц въпрос във връзка с предстоящата коледна равносметка: „Кое бихте откроили като най-важното, което успя Министерството на труда и социалната политика и Вашият екип, и министър Петков да направите във Вашата сфера?“ Зорница Русинова бе категорична, че най-важното нещо е подготовката за бюджета за 2019 година, който наистина е социален според нея и законодателството, което е подготвено като реформа в сферата на социалните услуги. Илиана Беновска каза, че се надява това да е така и пожела всичко най-добро на госта си. Така завърши разговорът между Зорница Русинова и Илиана Беновска в седмичното обзорно политическо предаване „Беновска пита\" по „Канал 3\" и „Радио К2“ на 25 ноември 2018 година.", "date": "2018.11.26", "title": "Зам.-министър Зорница Русинова: Бюджетът за 2019 е с много повече разходи и възможности за социално уязвимите групи"}
{"url": "http://www.focus-news.net/news/2018/11/26/2594647/pazardzhik-magla-namalyava-vidimostta-po-porechiyata-na-rekite-maritsa-luda-yana-i-topolnitsa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са преобладаващо сухи, в планинската част – на места мокри и хлъзгави. Мъгла намалява видимостта по поречията на реките Марица, Луда Яна и Тополница в областта. Намалена е видимостта и по автомагистрала „Тракия“ в района на тунела „Траянови врата“. Мъгла има и в дефилето Варвара - Велинград при кръстовището за Костандово. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.11.26", "title": "Пазарджик: Мъгла намалява видимостта по поречията на реките Марица, Луда Яна и Тополница"}
{"url": "http://www.focus-news.net/news/2018/11/26/2594649/sport-levski-padna-ot-botev-vratsa-s-13-na-gerena.html", "text": "Ботев (Враца) поднесе изненадата в 15-ия кръг на Първа лига като победи с 3:1 Левски на Герена с два гола на Валери Божинов и един на Валери Домовчийски. Почетното попадение за домакините отбеляза Давиде Мариани. В другите мачове от неделя Етър победи Ботев с 1:0 във Велико Търново, а Берое спечели градското дерби с Верея с 6:0. Начело във временното класиране продължава да е Лудогорец с 41 точки, втори е ЦСКА с 38, а трети са Левски с 34 точки.", "date": "2018.11.26", "title": "Спорт: Левски падна от Ботев (Враца) с 1:3 на Герена"}
{"url": "http://www.focus-news.net/news/2018/11/26/2594651/gabrovo-mokri-sa-patnite-nastilki-e-na-teritoriyata-na-oblastta.html", "text": "Мокри са пътните настилки е на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Превалява слаб дъжд. Температурата на въздуха е 4°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Обходният маршрут за МПС над 3.30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, а срокът е до 22 юни 2019 г. \r\nНадежда КРЪСТЕВА", "date": "2018.11.26", "title": "Габрово: Мокри са пътните настилки е на територията на областта"}
{"url": "http://www.focus-news.net/news/2018/11/26/2594652/veliko-tarnovo-vazmozhnostite-za-finansirane-po-operativna-programa-inovatsii-i-konkurentosposobnost-2014-2020-shte-badat-predstaveni-v-svishtov.html", "text": "Възможности за финансиране по Оперативна програма „Иновации и конкурентоспособност“ (ОПИК) 2014-2020 г. ще бъдат представени в Свищов. Срещата се организира от Управляващия орган и ще се води от експерти от Министерство на икономиката, съобщиха за  Радио „Фокус“ – Велико Търново  от пресцентъра на Община Свищов. Фокусът на събитието ще е върху предстоящите за обявяване процедури за предоставяне на безвъзмездна финансова помощ до края на 2018 година, както и тези, които се очаква да бъдат обявени през 2019 година. \r\nЩе бъде представена и концепцията за използване на средствата от Оперативна програма „Наука и образование за интелигентен растеж“ 2014-2020 за процедура по ОПИК за подкрепа на Регионални иновационни центрове. \r\nОчаква се на срещата да присъстват Християн Султанов, главен директор на Главна дирекция „Европейски фондове за конкурентоспособност“, представители на Изпълнителна агенция за насърчаване на малките и средни предприятия, на Българска агенция за инвестиции към Министерство на икономиката и др. \r\nСрещата ще се проведе в зала 1 на Общината от 11.00 часа. \r\nЛуиза ТРАНЧЕВА", "date": "2018.11.26", "title": "Велико Търново: Възможностите за финансиране по Оперативна програма „Иновации и конкурентоспособност“ 2014 -2020 ще бъдат представени в Свищов"}
{"url": "http://www.focus-news.net/news/2018/11/26/2594653/plovdiv-povishena-e-opasnostta-ot-padashti-kamani-po-patishtata-yugovsko-hanche-laki-zdravets-i-asenovgrad-smolyan.html", "text": "Повишена е опасността от падащи камъни по пътищата Юговско ханче - Лъки - Здравец и Асеновград - Смолян. Това съобщиха за  Радио „Фокус“ - Пловдив  от Областно пътно управление. Проходът Троян - Кърнаре е отворен за движение на всички моторни превозни средства. Ограничено е движението на камиони с обща маса над 12 тона по пътя Поповица - Болярци. Забранено остава преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 30 ноември движението по пътя Югово - Лъки ще се осъществява в една лента, поради пропадане на част от пътното платно. Преминаването в участъка се регулира с пътни знаци. Също до 30 ноември движението по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. \r\nДвижението в Пловдив е интензивно. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Пътните настилки навсякъде са сухи. \r\nМария РУСЕВА", "date": "2018.11.26", "title": "Пловдив: Повишена е опасността от падащи камъни по пътищата Юговско ханче - Лъки - Здравец и Асеновград - Смолян"}
{"url": "http://www.focus-news.net/news/2018/11/26/2594655/dobrich-tsentralna-chast-na-grada-e-s-narusheno-vodopodavane-zaradi-stroitelno-montazhni-deynosti-po-proekta-za-podobryavane-na-vodniya-sektor.html", "text": "Централна градска част е с нарушено водоподаване в часовете от 8.00 до 22.00 заради строително-монтажни дейности по „Интегриран проект за подобряване на водния сектор в град Добрич“, предаде кореспондент на  Радио „Фокус” – Варна . Поради направа на връзки на чугун ф-600 със съществуващ водопровод на ул. „Сан Стефано“ с бул. „3-ти март“, ул. „Панайот Хитов“ и ул. „Св. св. Кирил и Методий“ с ул. „Сан Стефано“ е спряно водоподаването в Централна градска част, жк. „Север 1“, жк. „Север 2“, Промишлена зона „Север“, жк. „Русия 1“.  \r\nЖулиета НИКОЛОВА", "date": "2018.11.26", "title": "Добрич: Централна част на града е с нарушено водоподаване заради строително-монтажни дейности по проекта за подобряване на водния сектор"}
{"url": "http://www.focus-news.net/news/2018/11/26/2594658/sofiya-peshehodets-e-zaginal-v-rayona-na-tsentralna-gara.html", "text": "Пешеходец е загинал в района на Централна гара. Това съобщиха за  Агенция „Фокус“  от  МВР . Минути преди 08.00 часа в полицията е получен сигнал за пътен инцидент в района на кръстовището на столичните булеварди „Мария Луиза“ и „Христо Ботев“. По първоначални данни, таксиметров автомобил е ударил възрастен мъж, който е починал на място. Водачът е на мястото на произшествието. Извършва се оглед. Предстои изясняване на причините, довели до тежкия инцидент.", "date": "2018.11.26", "title": "София: Пешеходец е загинал в района на Централна гара"}
{"url": "http://www.focus-news.net/news/2018/11/26/2594656/sofiya-vavezhda-se-organizatsiya-na-dvizhenieto-za-ofitsialno-poseshtenie-na-prezidenta-na-republika-polsha.html", "text": "Въвежда се организация на движението за официално посещение на Президента на Република Полша. Това съобщиха от  пресцентъра на Столична община.   \r\nЗабранява се престоят и паркирането на пътни превозни средства, както следва:  \r\n- от 15.00 часа на 26 ноември 2018 г. до отпътуване на делегацията на 27 ноември 2018 г. на паркинга на „София Хотел Балкан“.  \r\n- От 08.00 до 11.30 часа на 27 ноември 2018 г.:  \r\n- на ул. „Оборище” между ул. Г.С.Раковски” и пл. „Св. Александър Невски”;  \r\n- на северозападната дъга на паркинга на пл.„Св. Александър Невски” между ул. „Оборище” и ул. „11-ти август”.  \r\nОт 10.00 до 11.30 часа на 27 ноември 2018 г. се забранява влизането на пътни превозни средства по ул. „Оборище” между ул. Г.С.Раковски” и пл. „Св. Александър Невски”.", "date": "2018.11.26", "title": "София: Въвежда се организация на движението за официално посещение на Президента на Република Полша"}
{"url": "http://www.focus-news.net/news/2018/11/26/2594657/politico-v-rim-sa-sigurni-che-shte-postignat-byudzhetna-sdelka-s-es.html", "text": "Министър-председателят на Италия Джузепе Конте обеща да „революционизира“ страната и все пак да постигне споразумение с Европейската комисия за бюджета на страната през 2019 година, пише  европейската редакция на Politico . \r\nПремиерът изрази увереността си за бюджетната сделка преди Европейския съвет за Брекзит в Брюксел, където политиците пристигнаха да подпишат проектодоговора за излизане на Великобритания от Съюза. \r\n„Сигурни сме, че можем да завършим процеса, така че и двете страни да са доволни“, заяви Конте. „През тези пет месеца ние революционизираме страната и ще продължим да го правим“. \r\nИзданието припомня, че Конте е бил в Брюксел в събота, за да обсъди бюджетните планове на Италия, които включват скъпи инициативи, за каквито ги определя про-брюкселската медия, като включването на плосък данък и базов доход за бедните, на вечеря с председателя на ЕК Жан-Клод Юнкер. \r\nPolitico припомня, че в сряда Комисията е обявила, че Рим трябва да бъде наказан за това, че не изпълнява нарежданията на Брюксел и срещу нея да бъде отворен дисциплинарен процес, който може да доведе до финансови наказания в размер от 0,5% на италианския брутен вътрешен продукт (БВП), което означава грубо около ?9 милиарда, ако бюджетът не бъде променен. \r\nВъпреки търгканията, Конте заяви пред журналистите, че „има добра атмосфера“ и „взаимно доверие“ между Италия и Съюза. \r\nПремиерът обаче настоя, че всякакви промени в проектобюджета на страната ще трябва да са в съответствие „с направените от нас обещания“ към избирателите. \r\nПревод и редакция:", "date": "2018.11.26", "title": "Politico: В Рим са сигурни, че ще постигнат бюджетна сделка с ЕС"}
{"url": "http://www.focus-news.net/news/2018/11/26/2594654/veliko-tarnovo-v-tsarkovnite-hramove-v-grada-se-otsluzhva-sveta-liturgiya-po-sluchay-denya-na-sv-stilian.html", "text": "В църковните храмове в града се отслужва света Литургия по случай Деня на св. Стилиан – закрилник на децата, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на празника. \r\nСвети преподобни Стилиан Пафлагонийски Детепазител е роден и живял в периода между 400 и 500 г. в областта Пафлагония, простираща се покрай южния бряг на Черно море в Западна Мала Азия. Приема се за закрилник на бебетата и малките деца и като детепазител се изобразява, държащ в прегръдката си младенец. Според народната вяра през целия ден не се работи нищо в къщи, за да не боледуват децата. Жените месят и раздават питки и варена царевица за здраве на децата. \r\nВ деня, в който се чества светеца се приема, че имен ден празнуват всички, които носят имената Стилиан, Стела, Стилиана, Стиляна, Стилян, Щилиян, Щилияна, Щерян, Щеряна и други. \r\nНадежда КРЪСТЕВА", "date": "2018.11.26", "title": "Велико Търново: В църковните храмове в града се отслужва света Литургия по случай Деня на св. Стилиан"}
{"url": "http://www.focus-news.net/news/2018/11/26/2594650/ministar-temenuzhka-petkova-proektat-za-aets-belene-e-sashtiyat.html", "text": "Проектът за АЕЦ „Белене“ не е нов - той е същият. Това каза министърът на енергетиката Теменужка Петкова в сутрешния блок на  БНТ  във връзка с проекта АЕЦ „Белене“. Всеки може да говори каквото иска, да интерпретира всяка една информация по начин, който намери за добре, но истината е една, коментира Петкова. Тя добави, че когато се коментират сериозни теми е добре да се позовем на това, което предвиждат европейските правила и регламенти - договорът за Евратом и регламент 1209/2000, в които са указани редът и процедурата за даване на становище от ЕК по повод направена нотификация в областта на ядрената енергетика. \r\n„Проектът АЕЦ „Белене“ е същият, който през декември 2007 г. е нотифициран от ЕК“, посочи министър Петкова. Тя отбеляза, че регламент 1209/2000 предвижда, че когато във вече нотифициран проект настъпят промени по отношение на инвестиционния проект, всяка една държава-членка е длъжна да нотифицира повторно ЕК като изпрати допълнително съобщение с промените, които ще бъдат направени. „Промени в проекта няма как да има като технически проект. Предстои да изберем стратегически инвеститор“, каза още енергийният министър и добави, че европейките правила предвиждат второто нотифициране да стане след избора на инвеститор. \r\nСега се търси вариант за един или няколко стратегически инвеститори за проекта за втората ядрена електроцентрала. Има възможност да се заяви интерес от страна на индустриални консуматори на електрическа енергия не само от България, но и от региона, поясни Петкова. Тя допълни, че интерес е демонстриран от Черна гора. Процедурата по избор на инвеститора ще бъде максимално публична и прозрачна, като националните интереси ще бъдат защитени, допълни Петкова. Срокът за изпълнение е около една година.", "date": "2018.11.26", "title": "Министър Теменужка Петкова: Проектът за АЕЦ „Белене“ е същият"}
{"url": "http://www.focus-news.net/news/2018/11/26/2594648/blagoevgrad-nevrokopskiyat-mitropolit-serafim-shte-blagoslovi-zhitelite-na-simitli-po-povod-praznika-posveten-na-sv-stiliyan.html", "text": "Неврокопският митрополит Серафим ще благослови жителите на Симитли във връзка с църковния празник, посветен на св. Стилиян. Това съобщиха за  Радио „Фокус“ – Пирин  от храм „Рождество Богородично“, в чиито двор се намира параклис, посветен на светеца.  \r\nСв. Стилиян е закрилник на Симитли. За поредна година след освещаването на параклиса владиката предпочита да идва в Симитли на този празник и да води празничната литургия. Негово преосвещенство Серафим ще благослови всички граждани на Симитли и общината, а литургията ще започне в 09.00 часа. \r\nЛивия НИНОВА", "date": "2018.11.26", "title": "Благоевград: Неврокопският митрополит Серафим ще благослови жителите на Симитли по повод празника, посветен на св. Стилиян"}
{"url": "http://www.focus-news.net/news/2018/11/26/2594659/pregled-na-osnovnite-temi-v-burgaskiya-pechat.html", "text": "„Бизнесът с частните квартири умря“ е водещото заглавие в днешния брой на бургаския ежедневник  „Черноморски фар“ . В Бургас вече няма туристически бюра, които да предлагат така желаната на времето услуга – да пристигнеш на морето и да си намериш квартира. Според Розалин Янев, преподавател в колежа по туризъм, основният проблем за това са многото хотелски легла. Статистиката отчита официално 320 хиляди легла в страната, а само в община Несебър, където попада и Слънчев бряг, са неофициално около 600, казва още преподавателят. По експертна оценка пет пъти има разминаване в броя на леглата обявени официално, и техният реален брой, пише още вестникът. „Поредна неделя на протест: Този път по-малоброен и неорганизиран“ е друго заглавие от първа страница. „Шефът на КАТ комисар Неделчо Рачев лично водеше полицията“ и „На 6-ти януари бургазлии се включват в националния митинг в София“ са подзаглавията на статията. Друга тема от страниците на днешния брой е „20 000 лева бяха събрани за коледен базар и концерт“. Стотици жители на Бургас застанаха зад каузата на „Жени и майки ГЕРБ“ и избраха съботния следобед, за да бъдат част от инициативата. Заместник-председателят на ПП „ГЕРБ“ Цветан Цветанов бе специален гост на събитието. Той посети базара, след като преди това откри национален форум на „Предприемачи ГЕРБ“ в Поморие, пояснява статията. „Спортна площадка в СУ „Иван Вазов“ – Поморие бе официално открита“ е още едно заглавие в днешния брой. Церемонията започна с празничен водосвет и приветствено слово на кмета Иван Алексиев. Тема на деня в днешното издание е „Туристическият бранш се оплаква: Само един чужд милионер е кацнал на бургаското летище за сезон 2018“. „Дарителска акция залеси част от лесопарк „Славеева река“ и „Детски научен център с планетариум ще бъде изграден в Бургас“ са други статии от страниците на ежедневника. Интервюто в броя е с председателя на Общински съвет – Бургас – Костантин Луков.", "date": "2018.11.26", "title": "Преглед на основните теми в бургаския печат"}
{"url": "http://www.focus-news.net/news/2018/11/26/2594661/ministar-temenuzhka-petkova-energiynata-sistema-na-stranata-e-podgotvena-za-zimata.html", "text": "И трите електроразпределителни предприятия и електроенергийният системен оператор на България са подготвени за зимата. Това са показали скорошни проверки. Това каза министърът на енергетиката Теменужка Петкова в сутрешния блок на  БНТ  във връзка с проекта „Турски поток“. „Енергийната система на страната е в много добро състояние и хората трябва да бъдат спокойни“, заяви министърът. \r\nПеткова допълни, че режим на тока няма да има никъде, но изтъкна, че технически повреди вследствие на лошото време на възможни, но извършените проверки са показали, че дружествата са готови да ги отстранят своевременно.", "date": "2018.11.26", "title": "Министър Теменужка Петкова: Енергийната система на страната е подготвена за зимата"}
{"url": "http://www.focus-news.net/news/2018/11/26/2594660/shumen-bus-e-katastrofiral-na-pat-ii-73-kray-dibich-shofyorat-e-otkaran-v-bolnitsa.html", "text": "Бус е катастрофирал на път II-73 край Дибич, шофьорът е откаран в болница. Това съобщиха от  ОДМВР - Шумен . Инцидентът е станал в района на язовира в Дибич. Мъжът е пътувал сам. Той е откаран за преглед в МБАЛ - Шумен.", "date": "2018.11.26", "title": "Шумен: Бус е катастрофирал на път II-73 край Дибич, шофьорът е откаран в болница"}
{"url": "http://www.focus-news.net/news/2018/11/26/2594662/montana-zhena-ot-grad-lom-e-stanala-zhertva-na-telefonna-izmama-sas-sumata-ot-10-000-leva.html", "text": "Жена от град Лом е станала жертва на телефонна измама със сумата от 10 000 лева. Това съобщиха от  ОДМВР - Монтана . Сигналът за измамата е подаден на 25 ноември 2018 г. в 12.35 часа в РУ - Лом. Съобщено е, че на 22 ноември 2018 г. за времето от 09.30 до 11.30 часа на стационарен телефон на жената се е обадил непознат мъж, представил се за нейния внук Деян. Той я въвежда в заблуждение, че е необходимо да му изпрати сумата от 10 000 лева, които да го подпомогнат при закупуване на жилище на територията на град София. След като жената изпълнява определените от мъжът действия, изтегля паричната сума от офис на банка в град Лом и лично ги предава на непознато за нея лице, пристигнало пред дома ѝ.", "date": "2018.11.26", "title": "Монтана: Жена от град Лом е станала жертва на телефонна измама със сумата от 10 000 лева"}
{"url": "http://www.focus-news.net/news/2018/11/26/2594663/plovdiv-izlozhbata-chehoslovashkata-darzhavnost-1918-g-shte-bade-predstavena-v-nb-ivan-vazov.html", "text": "Изложбата „Чехословашката държавност – 1918 г.“ ще бъде представена в НБ „Иван Вазов“, съобщиха за  Радио „Фокус“ - Пловдив  от културната институция. Събитието ще се състои на 28 ноември 2018 г. в 11.00 часа в изложбената част на фоайето на първия етаж в НБ „Иван Вазов“ – Пловдив. Експозицията е във връзка с това, че през 2018 г. Чехия и Словакия отбелязват две паметни годишнини – 100 г. от провъзгласяването на независима Чехословакия и 50 години от нахлуването на войските на Вършавския договор в Чехословакия. В тази връзка Чешките центрове и Министерството на външните работи на Чешката република реализират проекта „Годишнините 1918/1968“, включващ изложбите „Чехословашката държавност – 1918 г.“ и „Пражката пролет – 1968 г.“ \r\n„Чехословашката държавност – 1918 г.“ проследява събитията, свързани с възникването на първата Чехословашка република, създателите  – Томаш Гарик Масарик, Едвард Бенеш и Милан Растислав Щефаник, показва постиженията на държавата в науката и културата. Постерното представяне е съпътствано и от интерактивна презентация, включваща богат визуален материал. Посетителите ще могат да видят в интерактивна версия и изложбата „Пражката пролет – 1968 г.“ \r\nСъбитието се осъществява със съдействието на Катедрата по славистика на ПУ „Паисий Хилендарски“ и Почетното консулство на Чешката република в Пловдив. Изложбите ще могат да бъдат видени от 28 ноември до 14 декември.", "date": "2018.11.26", "title": "Пловдив: Изложбата „Чехословашката държавност – 1918 г.“ ще бъде представена в НБ „Иван Вазов“"}
{"url": "http://www.focus-news.net/news/2018/11/26/2594664/kyustendil-na-mesta-patnite-nastilki-v-regiona-sa-mokri-i-hlazgavi.html", "text": "На места пътните настилки в Кюстендилския регион са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. С нормална интензивност е трафикът по автомагистрала „Струма”, главен път Е-79 и по направлението София – Кюстендил. Слабо натоварен е трафикът в посока ГКПП „Гюешево”. Движението в района на срутището по пътя за Рилския манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.26", "title": "Кюстендил: На места пътните настилки в региона са мокри и хлъзгави"}
{"url": "http://www.focus-news.net/news/2018/11/26/2594665/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 16 леки катастрофи с един пострадал човек.", "date": "2018.11.26", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2018/11/26/2594667/pazardzhik-ogranicheno-e-dvizhenieto-pri-89-km-na-avtomagistrala-trakiya-v-posoka-sofiya-poradi-remont.html", "text": "Ограничено е движението в района на 89 км на автомагистрала „Тракия“ в посока София поради ремонт, съобщи за  Радио „Фокус“ - Пазарджик  дежурният в Областно пътно управление – Пазарджик. В участъка се извършва ремонт на моста над река Елшишка.  Движението се осъществява двупосочно в платното посока Бургас. Срокът за изпълнение на предвидените дейности е до 26 ноември 2018 г.  \r\nМъгла намалява видимостта в района на тунела „Траянови врата“, пътните настилки са влажни. Патрул на „Пътна полиция“ е разположен на изхода на Пазарджик в посока автомагистрала „Тракия“. Движението в района на пътен възел „Пазарджик“ е натоварено. \r\nАлбена ЖИЛЕКОВА", "date": "2018.11.26", "title": "Пазарджик: Ограничено е движението при 89 км на автомагистрала „Тракия“ в посока София поради ремонт"}
{"url": "http://www.focus-news.net/news/2018/11/26/2594668/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Шумен, предаде репортер на  Радио „Фокус“ - Шумен . Времето е облачно, превалява слаб дъжд. Видимостта в Шумен е нормална, температурата на въздуха е около 8 градуса. Няма въведени нови промени в организацията на движение в областта. Върбишки проход остава затворен за всички превозни средства. Ришки проход е отворен без ограничения. Забранено за товарни автомобили над 10 тона остава движението по пътя Радко Димитриево - Друмево, поради свлачища. Обходът е Шумен - Овчарово - Друмево. Движението в участъка от жп надлеза при км 364 до надлеза на км 365 по магистрала „Хемус“ се осъществява двупосочно в едно платно поради извършване на строително-монтажни работи по мостовите съоръжения. Движението по път I-4 Търговище – о. п. „Белокопитово“ от км 248 до км 250 се осъществява в една лента поради ремонтни дейности във връзка със строителството на „Хемус”. \r\nИвелина ИВАНОВА", "date": "2018.11.26", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2018/11/26/2594630/shumen-na-ofitsialna-tseremoniya-shte-badat-vracheni-klyuchovete-na-novopostroenite-kashti-v-hitrino.html", "text": "В навечерието на Втората годишнина от железопътния инцидент на 10 декември 2016 година в село Хитрино ще се проведе церемония по връчване на ключове на собствениците на новопостроени къщи в село Хитрино със средства от Фонд „Социална закрила” към Министерство на труда и социалната политика. Това съобщиха от пресцентъра на  Община Хитрино . Събитието е насрочено за 26 ноември 2018 година от 14.00 часа в село Хитрино. \r\nКметът на Общината Нуридин Исмаил ще даде пресконференция след връчването на ключовете на собствениците на новопостроени къщи в селото. Пресконференцията ще се състои в заседателната зала на Община Хитрино около 13.30 часа.", "date": "2018.11.26", "title": "Шумен: На официална церемония ще бъдат връчени ключовете на новопостроените къщи в Хитрино"}
{"url": "http://www.focus-news.net/news/2018/11/26/2594670/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим акцент върху социалната политика на Общината. Различни са услугите, насочени към уязвимите групи от обществото, чието предоставяне се осъществява с помощта на местната администрацията. Зам.-кметът на Община Кюстендил с ресор „Социални дейности и проекти” Радмила Рангелова ще ни разкаже повече за работата по разкриване на центрове за настаняване от семеен тип за възрастни хора с психически увреждания, част от водената политика за закриване на действащата в момента специализирана институция в село Преколница. Ще ви срещнем и с Анелия Велинова, директор на Дома за пълнолетни лица с физически увреждания „Ильо войвода”, от която научим за полаганите там грижи за хората в неравностойно положение. В предаването ще разговаряме и със Силвия Янакиева, директор на Комплекса за социални услуги, която ще открои една от дейностите на звеното – „Домашен социален патронаж”. Краят на годината е времето, в което се изготвя проектът за картотека на семействата, нуждаещи се от настаняване в общинско жилище. Това е повод да потърсим Васил Велинов, началник на отдел „Жилищна политика” към Община Кюстендил.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.11.26", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/11/26/2594671/stara-zagora-proektat-za-rekonstruktsiya-na-zhp-garata-v-grada-shte-bade-predstaven-v-obshtinskata-zala-p-r-slaveykov-na-27-noemvri.html", "text": "На 27 ноември 2018 г. от 15.00 часа в общинската зала „П. Р. Славейков“, Национална компания железопътна инфраструктура ще представи публично проект „Реконструкция на гаров комплекс Стара Загора“, финансиран по Оперативна програма „Транспорт и транспортна инфраструктура“ 2014-2020 г. Това съобщиха от пресцентъра на  Община Стара Загора . \r\nРеконструкцията на гаров комплекс Стара Загора включва сградите Пост 1, Пост 2 и Приемно здание, като строително-монтажните работи ще се извършват върху терени, собственост на ДП НКЖИ. \r\nВ обхвата на проекта е включен ремонт, възстановяване и модернизация на съществуващата жп инфраструктура, с цел гарантиране на сигурността на пътниците, както и привеждане на гаровия комплекс в съответствие с европейските стандарти в жп транспорта. След реализацията му ще се подобри организацията на обслужването в гарата, както и ще се създадат необходимите удобства и комфорт на пътниците.  \r\nГаров комплекс - Стара Загора е разположен в югозападната част на града, между жилищната и промишлената зони. \r\nНа представянето на проекта в Стара Загора ще присъстват министърът на транспорта, информационните технологии и съобщенията Росен Желязков, генералният директор на ДП Национална компания „Железопътна инфраструктура“ Красимир Папукчийски, областният управител Гергана Микова, кметът на Стара Загора Живко Тодоров, общински съветници, представители на БДЖ, експерти от държавната и местната власт и др.", "date": "2018.11.26", "title": "Стара Загора: Проектът за реконструкция на жп гарата в града ще бъде представен в общинската зала „П. Р. Славейков“ на 27 ноември"}
{"url": "http://www.focus-news.net/news/2018/11/26/2594673/plovdiv-bezplatni-testove-za-hiv-i-hepatit-shte-se-provezhdat-v-grada-prez-tsyalata-sedmitsa.html", "text": "Безплатни тестове за ХИВ и хепатит ще се провеждат в Пловдив през цялата седмица. Това съобщиха за  Радио „Фокус“ – Пловдив  организаторите на инициативата. До събота включително безплатните тестове ще се извършват в галерия „PlovEdiv“ на ул. „Куртевич“. От 26 до 30 ноември всеки, който се интересува от своето здраве, може да се включи в инициативата за времето от 15.00 до 20.00 часа. На 1 декември тестове ще се провеждат от 10.00 до 18.00 часа. За целите на изследванията се взима една капка кръв от пръста, а резултатите са готови след 5 минути. \r\nКампанията е насочена към всички млади хора, както и към хората над 50 години, които е възможно да са носители на вируса на хепатит В и С и да не знаят за това. За да се направят изследванията не е нужно предварително записване. Няма и ограничения за прием на храна и напитки преди изследването. В рамките на седмицата специалист ще предоставя консултации на всеки желаещ. \r\nИзследването е напълно анонимно, а резултатът се пази в конфиденциалност. \r\nТони МИХАЙЛОВ", "date": "2018.11.26", "title": "Пловдив: Безплатни тестове за ХИВ и хепатит ще се провеждат в града през цялата седмица"}
{"url": "http://www.focus-news.net/news/2018/11/26/2594674/dots-d-r-margarita-bakracheva-ne-tryabva-da-izbyagvame-stresa-a-da-go-upravlyavame-da-ni-darpa-napred-vmesto-da-ni-zadushava.html", "text": "Не трябва да избягваме стреса, а да го управляваме - да ни дърпа напред, вместо да ни задушава. Това каза в интервю за  Агенция „Фокус“  доц. д-р Маргарита Бакрачева, психолог от Департамента по психология към Института за изследване на населението и човека при Българската академия на науките (БАН). „Стресът е определен като болестта на века от Здравната организация и като фактор, който води до отключването на множество заболявания. Когато имаме някакво събитие, достатъчно ясно, като уволнение, развод, събитие, за което знаем, че ще ни накара да се чувстваме зле, тогава се мобилизираме и разпознаваме източника на негативни емоции. Това, което е опасно е хроничният стрес, който остава незабелязан. Това, че даже да не отчитаме, че нещо се е случило, всяка една негативна новина малко или повече се трупа като малки точици в ежедневието и може да се превърне в хроничен стрес. Той може да остане незабелязан и когато го забележим вече да бъде много късно“, посочи тя. Според Бакрачева, за да се справим със стресовите ситуации в ежедневието си е достатъчно всеки ден да отделяме малко внимание на това, което ни е приятно. „Това е единствената рецепта. Да отделяме време за нещо, което знаем, че ще ни помогне да се разтоварим от напрежението“, посочи тя.  \r\n„Малкото време, което отделяме не се мери в количествени показатели, просто всеки един ден трябва да си позволяваме за момент да изпитаме любов, привързаност и усмивка. Това ни помага да не изпускаме сегашния ден и ни задържа за утрешния“, изтъкна още тя.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.11.26", "title": "Доц. д-р Маргарита Бакрачева: Не трябва да избягваме стреса, а да го управляваме - да ни дърпа напред, вместо да ни задушава"}
{"url": "http://www.focus-news.net/news/2018/11/26/2594672/haskovo-v-mladezhkiya-tsentar-shte-se-provede-lektsiya-na-tema-masazh-i-gimnastika-na-bebeto.html", "text": "В Младежкия център ще се проведе лекция в рамките на инициативата „Акушерките близо до майките“. Това съобщиха от пресцентъра на  Община Хасково . Лекцията ще бъде на тема на тема „Масаж и гимнастика на бебето“ и ще се състои на 27 ноември. Началото на срещата е в 17.00 часа в Младежки център - Хасково. Лекцията е организирана от Алианс на българските акушерки и се провежда със съдействието на Община Хасково.", "date": "2018.11.26", "title": "Хасково: В Младежкия център ще се проведе лекция на тема „Масаж и гимнастика на бебето“"}
{"url": "http://www.focus-news.net/news/2018/11/26/2594675/vidin-dvizhenieto-po-pat-i-1-dunavtsi-zheglitsa-e-ogranicheno-za-avtomobili-nad-12-t-poradi-remont-na-dilatatsionni-fugi-na-most.html", "text": "Движението по път I-1 Дунавци – Жеглица е ограничено за автомобили над 12 т поради ремонт на дилатационни фуги на мост, съобщиха от  Областно пътно управление – Видин . Пътните настилки в областта са предимно сухи, като има и мокри участъци. Трафикът е насочен главно към Дунав мост 2, пътуват предимно тежкотоварни автомобили, като най-натоварено е движението в участъка между Дунавци и Видин. \r\nВъв Видин повече автомобили се движат на кръговото движение край жп гарата, в централната градска част и по бул. „Панония“. \r\nАнна ЛОЗАНОВА", "date": "2018.11.26", "title": "Видин: Движението по път I-1 Дунавци – Жеглица е ограничено за автомобили над 12 т поради ремонт на дилатационни фуги на мост"}
{"url": "http://www.focus-news.net/news/2018/11/26/2594676/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-noemvri.html", "text": "„Софийска вода” временно ще прекъсне водоснабдяването в някои части на столицата на 27 ноември. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Васил Левски“ в жк. „Ботунец“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: жк. „Ботунец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ пред 44ОДЗ. \r\nВъв връзка с изпълнение на инвестиционен проект за подмяна на уличен водопровод на ул. „Полски бряст“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Трилистник“, ул. „Бяла река“, ул. „Витошки камбани“, ул. „Полски бряст“; ул. „Бяла река“, ул. „Трилистник“, ул. „Папур“, ул. „Пейова бука“, ул. „Райчова дупка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витошки камбани“ ъгъла с ул. „Полски бряст“; ул. „Трилистник“ ъгъла с ул. „Широки път“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с диагностика на уличен водопровод на ул. „Самодивско изворче“ в жк. „Разсадника - Коньовица“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бл. 24, бл. 25, бл. 26, бл. 87. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 87. \r\nВъв връзка с монтаж на спирателни кранове на ул. „Самоковско шосе“ в кв. „Горубляне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Самоковско шосе“ от бул. „Цариградско шосе“ до ул. „Павел Красов“ и ул. „Обреща“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“ 1. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.26", "title": "„Софийска вода” временно ще прекъсне водоснабдяването в някои части на столицата на 27 ноември"}
{"url": "http://www.focus-news.net/news/2018/11/26/2594677/dimitar-dimitrov-politolog-protestite-shte-tleyat-do-praznitsite-no-avtopohodite-mozhe-bi-shte-prodalzhat-i-sled-tyah.html", "text": "Протестите ще тлеят до празниците, но автопоходите може би ще продължат и след тях. Това каза за сутрешния блок „Добро утро, България“ на  Радио \"Фокус\"  политологът и преподавател в СУ „Св. Климент Охридски“ Димитър Димитров. Нищо не може да прекрати протестите, за тях има достатъчни поводи. Двете главни искания на протестите бяха тези на майките на деца с увреждания и бунта срещу повишаването на цените на горивата, каза още той. „И едното, и другото е намерило своето решение. Майките участват в процеса на приемане на решения. Все пак в момента, в който са предвидени необходимите средства в републиканския бюджет, въпросът е да се уредят детайлите на тяхното разпределение т. е. нормативната база. Майките продължават да са част от този процес и до сега не са изказали аргументи, с които да обвиняват управляващите, че по някакъв начин ограничават тяхното участие. От друга страна, при цената на горивата, този път международното положение помогна, защото цената на барел с нефт тръгна стремително надолу и това е изключително благоприятен фактор“, обясни той.  Димитър Димитров каза още, че данъците за колите ще се повишат, гражданската отговорност също, но в това няма нищо драматично. Учудващо ще е, ако няма платени групи от протестиращите, коментира още политологът и добави, че на протестите няма лидери, защото те трябва да станат говорители и да кажат политическите си искания, като по този начин ще ги свържат с някоя партия. Според него тактиката, която приема социалистическата партия като главна опозиция е да прави всичко възможно, за да бъде притискано управлението и да бъде вкарано в обяснителен режим, който евентуално да доведе до неблагоприятни изборни резултати през май. Докато има напрежение ще има очаквания да се разклати управлението, каза още той и обясни, че в ГЕРБ признаци на криза не се забелязват. Политологът предполага, че след европейските избори напрежението между коалиционните партньори ще се успокои.", "date": "2018.11.26", "title": "Димитър Димитров, политолог: Протестите ще тлеят до празниците, но автопоходите може би ще продължат и след тях"}
{"url": "http://www.focus-news.net/news/2018/11/26/2594678/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Общо 90 тори от Камарата на общините се заканиха да не подкрепят споразумението за излизането на Обединеното кралство от структурите на Европейския съюз, съобщава британският вестник  The Daily Express . \r\nПо-късно в понеделник британският министър-председател Тереза Мей ще предупреди депутатите, че имат задължението да изслушат исканията на избирателите за приемането на сделката за „развод“ с Брюксел. В посланието си Мей ще предупреди, че хората в цялата страна са станали свиделите на достатъчно политически борби и искат въпросът за Брекзит да приключи възможно най-скоро. „Смятам, че националният ни интерес е ясен. Британците искат да се заемем с сделка, която да отговори на решението на референдума и да ни позволи да се обединим отново като държава, независимо по какъв начин гласувахме\", са думите, с които Мей трябва да се обърне към депутати в Камарата на общините.  \r\nИзточниците от Даунинг стрийт разкриват пред изданието, че историческото гласуване на споразумението за Брекзит ще се проведе на 12 декември след пет дни на дебати в Камарата на общините. „Нашият дълг като парламент през следващите седмици е да проучим подробно тази сделка, да я разискваме уважително, да слушаме нашите избиратели и да решаваме какво е в нашия национален интерес...Има избор, който депутатите ще трябва да направят.Можем да подкрепим тази сделка и да продължим към изграждането на по-светло бъдеще на възможности и просперитет за всички наши граждани“, са думите, които Мей ще включи в речта си пред депутатите.  \r\nБританският премиер ще предупреди, че отхвърлянето на сделката „ще отвори вратата за по-голямо разделение и повече несигурност, с всички рискове, които те ще предизвикат. Тези, които мислят, че ако отхвърлят споразумението  ще имат по-добра сделка, ще бъдат разочаровани още в първите секунди след отхвърлянето на постигнатия договор“, подчертава Мей.  \r\nЛидерите на 27-те държави, останали в ЕС след излизането на Великобритания, се нуждаеха само от 38 минути, за да утвърдят проектоспоразумението за излизане на Обединеното кралство от Общността и политическата декларация за бъдещите отношения на Великобритания с ЕС. На срещата, с която приключиха 18-те месеца на преговорите за Брексит, редица лидери заявиха, че парламентът в Лондон трябва да приеме споразумението на масата, тъй като няма да бъде предложена по-добра алтернатива. \r\n***  Внушителна част от гражданите на Австрия (близо 80%) подкрепят наложената от правителството във Виена забрана за носене на покриващи главите на жените облекла, характерни за мюсюлманите, съобщава националният ежедневник  Die Presse . \r\nРезултати от социологическо проучване показват, че 55% от австрийците намират мярката за „много правилна“, а други 24% са „по-скоро правилна“. Само 16 на сто от респондентите са на мнение, че забраната не е правилна.  \r\nАнализът на данните от проучването показват, че през последните седем месеца подкрепата за забраната се е увеличила значително. През април тази година само 45 от гражданите на Австрия са били уверени, че идеята на управляващите във Виена е добра, а 23% са споделили, че тя е „по-скоро правилна“. Тогава лагерът на опонентите на мярката е бил съставляван от 28% от австрийците, т.е близо  два пъти повече хора, отколкото сега. Интервюирани са били 500 души. \r\nПрез учебната 2019/2020 г. в австрийските училища ще влезе в сила забрана момичетата да носят „идеологически или религиозни релефни дрехи, свързани с покриването на главата\". Тя се отнася предимно до забрадките за мюсюлманките, което не е изрично посочено в правния текст. \r\n***  Министърът на външните работи на ФРГ Хайко Маас отхвърли обвинението, че федералното правителство е предоставило твърде късно информация за Глобалния пакт на ООН за миграцията, предизвиквайки по този начин кампания срещу споразумението, съобщава водещото германско издание  Der Spiegel . \r\nМаас подчерта, че в интернет и в социалните медии е налична достатъчно информация за документа, който трябва да бъде подписан в Маракеш следващия месец. Депутатите са били поканени да участват в преговорите за текста в Ню Йорк и Женева. В Бундестага разискванията са проведени през април, припомни първият дипломат на Берлин, като подчерта, че дори и депутат на „Алтернатива за Германия“ е бил сред поканените да чуят резултатите от тези преговори.  \r\nМаас сподели, че не се чувства притеснен от спора в коалицията за пакта. Съгласно думите му, напрежението се дължи на факта, че наближава денят за гласуването на споразумението. „Затова дискусиите набират скорост. Мисля, че това не е чак толкова лошо“, увери германският социалдемократ. Единствените му притеснения са свързани с разпространяването на фалшиви новини, призна Маас.  \r\nГлобалният пакт на ООН за миграцията ще бъде приет на конференция, която ще се проведе на 10 и 11 декември в Мароко. През юли тази година, след 18 месеца на преговори, ООН постигна съгласие за окончателния вариант на документа, който има за цел да предотврати незаконната имиграция и да контролира законната такава, припомня изданието. \r\n*** Министър-председателят на Италия Джузепе Конте обеща да „революционизира“ страната и все пак да постигне споразумение с Европейската комисия за бюджета на страната през 2019 година, пише  европейската редакция на Politico . \r\nПремиерът изрази увереността си за бюджетната сделка преди Европейския съвет за Брекзит в Брюксел, където политиците пристигнаха да подпишат проектодоговора за излизане на Великобритания от Съюза. \r\n„Сигурни сме, че можем да завършим процеса, така че и двете страни да са доволни“, заяви Конте. „През тези пет месеца ние революционизираме страната и ще продължим да го правим“. \r\nИзданието припомня, че Конте е бил в Брюксел в събота, за да обсъди бюджетните планове на Италия, които включват скъпи инициативи, за каквито ги определя про-брюкселската медия, като включването на плосък данък и базов доход за бедните, на вечеря с председателя на ЕК Жан-Клод Юнкер. \r\nPolitico припомня, че в сряда Комисията е обявила, че Рим трябва да бъде наказан за това, че не изпълнява нарежданията на Брюксел и срещу нея да бъде отворен дисциплинарен процес, който може да доведе до финансови наказания в размер от 0,5% на италианския брутен вътрешен продукт (БВП), което означава грубо около ?9 милиарда, ако бюджетът не бъде променен. \r\nВъпреки търгканията, Конте заяви пред журналистите, че „има добра атмосфера“ и „взаимно доверие“ между Италия и Съюза. \r\nПремиерът обаче настоя, че всякакви промени в проектобюджета на страната ще трябва да са в съответствие „с направените от нас обещания“ към избирателите.", "date": "2018.11.26", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/26/2594680/pregled-na-osnovnite-temi-v-shumenskiya-pechat.html", "text": "„Протестиращи блокираха движението край Шумен“, е водещото заглавие във вестник  „Шуменска заря“ . Отново паркингът на зала „Арена Шумен“ стана място за събиране на протестиращи. В събота протестът беше малоброен, но шумен. Протестиращите направиха автошествие по централните улици на града и спряха колите си в кръстовището до Кооперативния пазар. Блокадата беше около 30 минути. Протестиращите призоваха чакащите да се освободи пътя да се присъединят към тях. „Братя, съграждани, всички ли сте доволни от заплатите, които получавате и от начина, по който живеете“, прозвуча глас през мегафона. Недоволството е срещу ниския стандарт на живот и системата, която не осигурява обществена справедливост.  \r\n„Руснаци станаха абсолютни победители в Международния есенен турнир по информатика“, съобщава ежедневникът. С тържествена церемония, в шуменската общинска зала „Проф. Венета Вичева” в събота вечерта, бе закрит Х Международен есенен турнир по информатика. Тази година в надпреварата участваха 104 синиъри и 78 джуниъри от Армения, България, Молдова, Полша, Румъния, Русия, Сърбия и Швейцария.  \r\n„Петото издание на общинския конкурс „Аз рецитирам българска възрожденска поезия“ събра рекорден брой деца“, информира ежедневникът. В събота Регионалната библиотека „Стилиян Чилингиров“ в Шумен беше домакин на традиционния общински конкурс за деца от 5 до 18-годишна възраст „Аз рецитирам българска възрожденска поезия – 2018“. Организатори на петото му издание са Община Шумен, народно читалище „Пробуда-1958” и къща музей „Панайот Волов” при Регионален исторически музей в Шумен. От тази година в подкрепа на конкурса за популяризирането му в по-широк мащаб се включи и Сдружение „Отечествен съюз“ (София) с шуменския си клон. Водещият на събитието Цанко Цанев представи читалищната инициатива с високо патриотичен заряд. Той подчерта, че в нея е заложена идеята да продължим възрожденските традиции.  \r\n„Медиацията влезе в съда“, пише изданието. Център за спогодби и медиация отвори врати в Съдебната палата в Шумен. Той се намира на първия етаж в сградата. Инициативата е на магистратите от Шуменския съдебен район. „Създаваме го, за да популяризираме медиацията, да приучим гражданите, че трябва да полагат усилия да изградят правна и социална култура, да се опитват да разрешават спорове и ако не успеят едва тогава да ги отнасят до съда. Това е крачка, която съдебната власт прави за доближаване към гражданите“, каза председателят на Окръжен съд – Шумен София Радославова.  \r\n„Стълбищен робот за инвалиди в съдебната сграда“, пише вестникът. Стълбищен робот осигурява придвижването по етажите на съда на хора с инвалидни колички. За използването на устройството има написана специална инструкция. Роботът се намира на първия етаж на съда и се ползва от Районен и от Окръжен съд. Използването му става с помощта на служители от служебната охрана.", "date": "2018.11.26", "title": "Преглед на основните теми в шуменския печат"}
{"url": "http://www.focus-news.net/news/2018/11/26/2594679/glavniyat-prokuror-sotir-tsatsarov-e-na-rabotno-poseshtenie-v-ankara-po-pokana-na-turskiya-si-kolega-mehmet-akardzha.html", "text": "Главният прокурор Сотир Цацаров е на работно посещение в Анкара по покана на турския си колега Мехмет Акарджа. Това съобщиха от пресцентъра на  Прокуратура на Република България . В турската столица Цацаров е придружаван от заместник главния прокурор Иван Гешев и от завеждащия отдел „Международен“ във ВКП Цветомир Йосифов. \r\nОсновни теми на разговор между двете страни са сътрудничеството по наказателно-правни въпроси и противодействието на организираната престъпност. Сотир Цацаров и Мехмет Акарджа ще обсъдят и идея за създаване на Консултативен форум на главните прокурори от балканските страни. Форматът цели да стимулира и подобри сътрудничеството помежду им чрез регулярни срещи и обмен на добри практики.  \r\nПрограмата на българската делегация включва също срещи с министъра на правосъдието на Република Турция Абдулхамит Гюл и с председателя на Върховния апелативен съд Исмаил Рушту Чирит. \r\nТова е четвърта среща между главните прокурори на България и Турция, след като през юни 2014 г. между прокуратурите на двете страни бе подписано Споразумение за сътрудничество.", "date": "2018.11.26", "title": "Главният прокурор Сотир Цацаров е на работно посещение в Анкара по покана на турския си колега Мехмет Акарджа"}
{"url": "http://www.focus-news.net/news/2018/11/26/2594683/sport-arsenal-pobedi-bornemut-s-21-kato-gost.html", "text": "Арсенал победи Борнемут с 2:1 като гост в мач от 13-ия кръг на английската Висша лига. В другия неделен двубой Уулвърхемптън загуби с 0:2 домакинството си на Хъдърсфийлд, а днес предстои двубоят между Бърнли и Нюкасъл. Начело във временното класиране е Манчестър Сити с 35 точки пред Ливърпул с 33 и Тотнъм с 30.", "date": "2018.11.26", "title": "Спорт: Арсенал победи Борнемут с 2:1 като гост"}
{"url": "http://www.focus-news.net/news/2018/11/26/2594681/sliven-mokri-i-hlagzavi-sa-patnite-nastilki-v-oblastta.html", "text": "Мокри и хлъгзави са пътните настилки в Сливенска област. Пътищата са нормално проходими за сезона. Трафикът е интензивен, съобщиха от  Областно пътно управление - Сливен . \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.26", "title": "Сливен: Мокри и хлъгзави са пътните настилки в областта"}
{"url": "http://www.focus-news.net/news/2018/11/26/2594682/vratsa-nad-103-000-kasa-tsigari-bez-banderol-sa-izzeti-pri-proverka-na-avtomobil-i-apartament-v-grada-zadarzhani-sa-dvama-dushi.html", "text": "Над 103 000 къса цигари без бандерол са иззети при проверка на автомобил и апартамент в града, задържани са двама души. Това съобщиха от  ОДМВР - Враца . За времето от 16.00 часа на 25 ноември 2018 г. до 04.00 часа тази сутрин служители от сектор „Противодействие на икономическата престъпност” при ОДМВР - Враца са провели специализирана операция с цел пресичане, разкриване и документиране на престъпления, свързани със съхранението и разпространението на акцизни стоки без български акцизен бандерол. След придобита оперативна информация и проведени множество оперативно-издирвателни мероприятия, в момент на предаване и приемане на акцизни стоки без български акцизен бандерол, на ул. „Никола Войводов“ в  град Враца са задържани 43-годишен мъж от София и 50-годишен жител на град Враца, в момент на разтоварване на контрабандна стока от лек автомобил „Форд“. В автомобила и в последвало претърсване в избено помещение на апартамент, ползван от едно от лицата, полицейските служители са намерили и иззели 103 400 къса цигари от различни марки без български акцизен бандерол.  И двете лица са криминално проявени. Автомобилът и цигарите са иззети. Двамата мъже са задържани в РУ - Враца. Образувано е бързо полицейско производство.", "date": "2018.11.26", "title": "Враца: Над 103 000 къса цигари без бандерол са иззети при проверка на автомобил и апартамент в града, задържани са двама души"}
{"url": "http://www.focus-news.net/news/2018/11/26/2594684/kyustendil-seminar-na-tema-novosti-v-tehnologiyata-na-otglezhdane-na-pchelni-semeystva-podgotovka-na-pchelina-za-zimniya-period-shte-se-provede-v-grada.html", "text": "Семинар на тема „Новости в технологията на отглеждане на пчелни семейства. Подготовка на пчелина за зимния период“ ще се проведе в Кюстендил. Това съобщиха за  Радио „Фокус” – Кюстендил  от Териториалния отдел на Национална служба за съвети в земеделието в Кюстендил. Информационната среща – семинар ще започне от 17.15 часа в залата на Дома на науката и техниката. В рамките на срещата ще бъдат представени новостите в пчеларския инвентар, както и в технологиите за отглеждане на пчелни семейства. Ще бъдат дискутирани и необходимите дейности за подготовка на пчелина за зимния период. Програмата включва и представяне на възможности за подпомагане по мерките от Програмата за развитие на селските райони. \r\nВенцеслав ИЛЧЕВ", "date": "2018.11.26", "title": "Кюстендил: Семинар на тема „Новости в технологията на отглеждане на пчелни семейства. Подготовка на пчелина за зимния период“ ще се проведе в града"}
{"url": "http://www.focus-news.net/news/2018/11/26/2594666/ministar-temenuzhka-petkova-pravitelstvoto-raboti-mnogo-aktivno-za-tova-balgariya-da-zapazi-svoyata-rolya-na-gazovata-karta-na-evropa.html", "text": "Правителството работи много активно за това България да запази своята роля на газовата карта на Европа, да опазим ролята си на лидер в нашие регион. Това каза министърът на енергетиката Теменужка Петкова в сутрешния блок на  БНТ  във връзка с проекта „Турски поток“. За тази цел с ЕК разработихме концепцията за газоразпределителен център на територията на България, заяви Петкова. По думите ѝ проектът за газоразпределителен център е продкрепен от ЕС, като идеята е той да се захранва с газ от няколко източника. \r\nБългарската инвестиция би струвала около 2,6 млрд. лв., обясни министърът. За периода от 2020-2040 г. държавата би реализирала печалба от 4,35 млрд. лв., като ще се запази стратегическото място на България на газовата карта на Европа, обясни тя. \r\n„Когато става дума за такива проекти, геополитическите аргументи са на друго място. На първо място е икономическата обоснованост на един такъв проект и ползите, които би имала съответната държава“, коментира Петкова.", "date": "2018.11.26", "title": "Министър Теменужка Петкова: Правителството работи много активно за това България да запази своята роля на газовата карта на Европа"}
{"url": "http://www.focus-news.net/news/2018/11/26/2594669/tass-kakvo-oznachava-vavezhdaneto-na-voenno-polozhenie-za-ukraintsite.html", "text": "Съветът за национална сигурност на Украйна предложи да бъде въведено военно положение в страната заради ситуацията в Азовско море. Предложението трябва да бъде разгледано от Върховната рада в понеделник от 16:00 часа българско време, отбелязва  ТАСС . \r\nРуската агенция посочва, че ако този закон бъде приет, това ще позволи въвеждането на комендантски час, забраняване на работата на медии, провеждане на събрания, митинги, демонстрации и други масови мероприятия, допуска се въвеждането на трудова повинност и принудително интерниране на граждани от други страни. \r\nПрезидентът на Украйна Петро Порошенко подчерта, че това решение не предвижда някакво изменение в действията на армията в зоната на силовата операция в Донбас и не предвижда спешна мобилизация. „Това не означава, че Украйна ще провежда каквито и да е настъпателни операции“, заяви украинският лидер. Какво е военно положение?  \r\nВоенното положение е специален правов режим, който се въвежда в Украйна, или в отделни нейни местности, със Закона „За правов режим на военно положение“ в случай на въоръжена агресия или заплаха за нападение, опасност за независимостта на държавата и нейната териториална цялост и предвижда предоставяне на съответстващите органи на държавната власт, военното командване, военната администрация и органите на местно самоуправление пълномощия, необходими за предотвратяването на заплахи, съпротивление срещу въоръжена агресия и обезпечаване на националната сигурност Какви могат да бъдат ограниченията \r\n•\tЗаконът позволява принудително отчуждаване на имущество, намиращо се в частна или държавна собственост за нуждите на държавата или армията. Например, могат да бъдат конфискувани автомобили. \r\n•\tМоже да бъде установен специален режим за придвижване на гражданите, пътуванията на гражданите на Украйна в чужбина може да бъде забранено изцяло. На ГКПП ще се проверяват документите, ще се оглеждат вещи, транспортни средства, багаж и товари, служебни помещения и жилища на гражданите. \r\n•\tЗаконът предвижда забрана за провеждане на мирни събирания, митинги, шествия и демонстрации. Под забрана могат да се окажат и други масови мероприятия. \r\n•\tВластите получават пълномощия да забраняват дейността на политически партии, обществени обединения, ако, по мнението на властите, тя цели ликвидацията на независимостта на Украйна. Комендантски час и трудова повинност   \r\n•\tЗаконът позволява да се въведе комендантски час, т.е., да се забрани пребиваването на гражданите в определен период на улиците и други обществени места без специално издадени пропуски и удостоверения, както да се установява специален режим на светомаскировка през нощта в големите градове. \r\n•\tЗаконът допуска въвеждане на трудова повинност за трудоспособни лица и принудително „интерниране“ (т.е. преселване) на граждани на чужди държави, които заплашват с нападение и/или осъществяват агресия срещу Украйна. Какво ще се промени в работата на медиите \r\nПри военно положение може да се забрани работата на медиите, ако кабинетът на министрите реши, че това заплашва националната сигурност. Също така може да се въведе забрана върху работата на приемно-предаващи радиостанции за лично и колективно ползване и предаване на информацията чрез компютърните мрежи. \r\nПревод и редакция:", "date": "2018.11.26", "title": "ТАСС: Какво означава въвеждането на военно положение за украинците"}
{"url": "http://www.focus-news.net/news/2018/11/26/2594685/kmetat-na-sofiya-yordanka-fandakova-prez-2019-g-obshtinata-startira-pilotna-programa-za-chastichna-finansova-podkrepa-za-sotsialni-inovatsii-s-byudzhet-100-hil-lv.html", "text": "През 2019 г. Общината стартира пилотна програма за частична финансова подкрепа за социални иновации с бюджет 100 хил. лв. Това каза кметът на София Йорданка Фандъкова по време на откриването на Международна конференция за социални иновации „Партньорство за промяна“, предаде репортер на  Агенция „Фокус“ . \r\n„Решенията на голяма част от социалните проблеми на обществото могат да бъдат намерени, като се съчетаят два много важни принципа. Първо, ангажиране на цялото общество, на институции, на граждански организации в решаването на тези проблеми. И, второ, използването на иновациите и на дигиталните технологии в тези решения. Това е нашето разбиране и сме обединили усилията си именно в решаването на социалните проблеми по този начин“, заяви Фандъкова. \r\nТя посочи, че през последните години в София има много успешни практики. „Надявам се много от тях да бъдат обсъдени по време на конференцията, защото трябва да осъзнаем, че социалните проблеми могат да бъдат решени само ако сме заедно. И то не чрез дарения около Коледа, а чрез последователни действия и устойчиви политики. Това общо разбиране обедини много организации в експертния съвет, който създадохме в Столична община, и искам да им благодаря. Преди около година обединихме усилията си и постигнахме много важни резултати, защото цялостната политика на общината се обсъжда и се решава именно на заседанията с обединени усилия на гражданския сектор и на институциите“, коментира кметът на София. \r\nФандъкова обясни, че политиката на Столична община за подкрепа на хора в неравностойно положение е свързана със създаването на възможности за включването на хората в различни дейности и създаване на възможности за реализация. „През последните години създадохме няколко инструмента. Самата Столична община притежава социални предприятия и аз истински се гордея с тях. В общинското търговско дружество „Лозана“ например работят 28 души в различните му дейности. И това е само една малка част“, каза тя. \r\nПо думите ѝ през годините Столична община е създала и финансови инструменти за подпомагане на хората в неравностойно положение. „Като първият е програма „Европа“, чрез която успяваме да финансираме много интересни проекти, които са насочени към обсъждането на тези важни теми. Създадохме и нови програми, като най-новата от тях е за нови социални иновации – тя е насочена към предприемчивите хора и организации, които да получат частична финансова подкрепа от бюджета на Столична община. Тя е пилотна, стартира от 1 януари и всички ще имат три месеца да подадат своите проектни предложения. Пилотният бюджет на програмата е 100 хил. лв. за 2019 г., но той може да бъде увеличен“, заяви Фандъкова. „Изключително важно за всички нас е да споделяме опита, да чуваме практиките и се радвам, че чрез днешната конференция ще имаме възможност да направим точно това“, каза още тя.", "date": "2018.11.26", "title": "Кметът на София Йорданка Фандъкова: През 2019 г. Общината стартира пилотна програма за частична финансова подкрепа за социални иновации с бюджет 100 хил. лв."}
{"url": "http://www.focus-news.net/news/2018/11/26/2594687/dots-d-r-margarita-bakracheva-cherniyat-potok-ot-misli-mozhe-da-bade-preodolyan-sled-kato-izvarshim-deystvie-sas-setivata-si.html", "text": "Мисъл с мисъл трудно може да бъде преодоляна. Това, което може да спре потока на черните мисли е да извършим някакво действие. Няма как човек да мисли и да бъде концентриран върху две неща. Винаги има фон или дадена фигура. За да пресечем фигурата на черните мисли трябва да я замени с нещо друго. В този случай много помагат сетивата. Това каза в интервю за  Агенция „Фокус“  доц. д-р Маргарита Бакрачева, психолог от Департамента по психология към Института за изследване на населението и човека при Българската академия на науките (БАН).  „Да усетим вкуса на това, което пием или ядем, да чуем, да се вгледаме или да докоснем нещо. Физическите действия най-просто могат да преодолеят потока на черните и негативни мисли. Трябва да търсим позитивната нагласа, това да се научим да превключваме от едно нещо на друго и да гледаме по ведро на живота“, посочи още Бакрачева. Според нея ако отделим три месеца, периодът необходим за автоматизиране на един навик, и всеки ден отделяме по 5 минути, в които умишлено насочваме вниманието си към нещо положително, това ще ни се отплати многократно.  \r\n„Това ще бъде нашата нова нагласа, новия поглед, с който ще гледаме света. Той се превръща в един автоматизиран навик, няма да има нужда да го повтаряме“, обясни тя.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.11.26", "title": "Доц. д-р Маргарита Бакрачева: Черният поток от мисли може да бъде преодолян, след като извършим действие със сетивата си"}
{"url": "http://www.focus-news.net/news/2018/11/26/2594689/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Tова съобщиха за  Агенция „Фокус“  от  Планинската спасителна служба (ПСС)  при БЧК. Сутрешните температури са от 5 до -1 градуса. По билата и върховете духа силен до бурен вятър, с преминаваща мъгла и слаб снеговалеж. Лифтовите съоръжения никъде не работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.26", "title": "ПСС: Лоши са условията за туризъм в планините"}
{"url": "http://www.focus-news.net/news/2018/11/26/2594692/pregled-na-osnovnite-temi-vav-velikotarnovskiya-pechat.html", "text": "„Глутница кучета тормози цял квартал във В. Търново“, е заглавие от областния всекидневник  „Янтра Днес” . Глутница кучета тормози живеещите в кв. „Зона В“ във Велико Търново, са алармирали граждани в редакцията на изданието. Хората споделиха, че се притесняват от четириногите, които са агресивни и нападат минувачите. Децата се страхуват да излизат сами заради бродещите животни, които обикалят около контейнерите, където се хранят. Собствениците на кучета споделят, че бездомните животни неведнъж са се нахвърляли върху домашните им любимци. \r\n„Вдигат бутиков хотел в подножието на Царевец“, е друг акцент в броя. Нов семеен хотел с уникална архитектура ще бъде построен в подножието на крепостта „Царевец“ във Велико Търново. Инвестицията е на бизнесмена Румен Романов, а автор на проекта е търновският архитект Драгомир Йосифов. Бутиковият хотел ще се намира на ул. „Михаил Кефалов“, където теренът за строителството вече е подготвен. \r\n„Томислав Дончев и кметът Даниел Панов връчиха дипломи на 230 абсолвенти“, е заглавие от страница трета на ежедневника. „Бой в училище заради съобщение във „Фейсбук”, четем на страници четвърта. На страница пета е поместен материал със заглавие: „Иновативни трансформиращи дрехи създава въликотърновската Радина Радева“. \r\nНа спортната страница на вестник „Янтра Днес“ четем: „Етър“ влезе триумфално в топ 6 след победа над „Ботев“ (Пд)“. \r\n„Вицепремиерът Томислав Дончев ще прави курс за водене на преговори във ВТУ“, е заглавие от първа страница на другия областен ежедневник -  „Борба“ . Курс за водене на преговори пожела да направи във Великотърновския университет (ВТУ) „Св. Св. Кирил и Методий“ Томислав Дончев. Вицепремиерът, който е завършил философия във великотърновското висше училище, в петък беше гост на Стопанския факултет. Заедно с ректора на ВТУ проф. Христо Бонджолов, кмета на Велико Търново инж. Даниел Панов, декана на факултета проф. Добринка Златева и проф. Пенчо Пенчев, той откри симулационен кабинет по мениджмънт. \r\n„Президентът Румен Радев идва за празника на Военния университет“, е друга тема от ежедневника. Президентът на България, който е и върховен главнокомандващ на Въоръжените сили Румен Радев, ще бъде в понеделник във Велико Търново, за да участва в тържественото събрание на Националния военен университет „Васил Левски“. На 26 ноември вузът чества 140 години от началото на военното образование в България и откриването на първото военно училище. Тържественото събрание е в 10.30 часа в Музикално-драматичния театър „Константин Кисимов“.  \r\n„Четири места за изграждане на гаражи пуска на търг Търновската община“, „Фондация финансира проекти на млади предприемачи“, „Столични медици прегледаха в търновската болница близо 200 деца“, са други заглавия от страниците на всекидневника. \r\n„Етърци надиграха „канарчетата“ с гол на Руменов и се настаниха в топ 6“, „Гол в добавеното време сложи край на черната серия на „железничарите“ и „Маги Христова най-резултатна за победа на етърки“, са акцентите от спортната страница на изданието.", "date": "2018.11.26", "title": "Преглед на основните теми във великотърновския печат"}
{"url": "http://www.focus-news.net/news/2018/11/26/2594690/pernik-vodata-v-selo-babitsa-mozhe-da-se-izpolzva-za-piteyno-bitovi-tseli.html", "text": "Водата в село Бабица може да се използва за питейно-битови цели. Това съобщиха от пресцентъра на  Областна администрация - Перник  . По информация на Регионалната здравна инспекция и след предоставени протоколи, областният управител Ирена Соколова съобщи, че водата от каптаж „Джиров дол” за водоснабдяване на с. Бабица може да се ползва за битово-питейни цели.  \r\nПрез лятото на тази година бяха предприети мерки за ограничаване на употребата ѝ поради отклонение по показател обща индикативна доза.  \r\n„ВиК” ООД - Перник предостави сертификати за контрол на радиологични показатели от Орган за контрол А при Национален център по радиобиология и радиационна защита, съгласно които изследванията потвърдиха, че питейна вода съответства на изискванията на Наредба №9 за качеството на водата, предназначена за питейно-битови цели по радиологичен показател индикативна доза, изчислена след експертна оценка.", "date": "2018.11.26", "title": "Перник: Водата в село Бабица може да се използва за питейно-битови цели"}
{"url": "http://www.focus-news.net/news/2018/11/26/2594693/varna-dvama-dushi-sa-s-kontuzii-sled-katastrofa-na-krastovishteto-na-bul-tsar-osvoboditel-i-ul-general-kolev.html", "text": "Двама души са с контузии след катастрофа, станала тази нощ на кръстовището на бул. „Цар Освободител“ и ул. „Генерал Колев“ във Варна. Това съобщиха за  Радио „Фокус“ – Варна  от „Пътна полиция“. Инцидентът е станал около час след полунощ. Няма опасност за живота на пострадалите. Блъснали са се автомобил и таксиметрова кола. Вследствие на удара едното превозно средство е със значителни щети.  \r\nПо данни на „Пътна полиция“ през изминалото денонощие на територията на града са станали осем пътни произшествия. Няма информация за други пострадали хора. \r\nДиана СТОЕВА", "date": "2018.11.26", "title": "Варна: Двама души са с контузии след катастрофа на кръстовището на бул. „Цар Освободител“ и ул. „Генерал Колев“"}
{"url": "http://www.focus-news.net/news/2018/11/26/2594688/pazardzhik-praznichna-sveta-liturgiya-v-chest-na-sv-stiliyan-se-otsluzhva-v-hramovete-v-grada.html", "text": "Празнична света литургия в чест на християнския светец Стилиян се отслужва в православните храмове в Пазарджик, предаде репортер на  Радио „Фокус“ – Пазарджик . Свети Стилиян е смятан за покровител на децата. В този ден майките месят и раздават за здравето на рожбите си питки, намазани с мед. Жените палят свещи пред иконата на светеца и през целия ден не работят нищо, за да не боледуват децата им.  \r\nСвети Стилиян е роден в Пафлагония в Мала Азия. Живял е в края на IV и началото на V век. Стилиян раздал имуществото си, станал монах и се прочул като чудотворен лечител на децата, заради което бил наречен „детепазител“. Имен ден празнуват Стилиян, Стилияна, Щилиян, Щилияна, Щерян и Щеряна. \r\nАлбена ЖИЛЕКОВА", "date": "2018.11.26", "title": "Пазарджик: Празнична света литургия в чест на св. Стилиян се отслужва в храмовете в града"}
{"url": "http://www.focus-news.net/news/2018/11/26/2594694/sofiya-dvama-dushi-sa-postradali-sled-vzriv-na-otoplitelno-kotle.html", "text": "Двама мъже – на около 50 и 60 г. са пострадали след взрив на отоплително котле. Това съобщиха за  Агенция „Фокус“  от пресцентъра на МВР. Инцидентът около 07.50 часа на бул. „Климент Охридски\" в кв. \"Студентски град\". Пострадалите са с изгаряния, откарани са в УМБАЛСМ „Пирогов“.", "date": "2018.11.26", "title": "София: Двама души са пострадали след взрив на отоплително котле"}
{"url": "http://www.focus-news.net/news/2018/11/26/2594697/burgas-ministerstvoto-na-regionalnoto-razvitie-i-blagoustroystvoto-odobri-vnesenoto-zadanie-za-proektirane-na-obsht-ustroystven-plan-na-obshtina-pomorie.html", "text": "Министерството на регионалното развитие и благоустройството одобри внесеното задание за проектиране на Общ устройствен план (ОУП) на община Поморие. Това съобщиха от пресцентъра на  Община Поморие . Министърът издаде заповед, с която разрешава на кмета да възложи изработването на проекта на ОУП за цялата община и Екологичната оценка към него. Одобрението на министъра на регионалното развитие идва след като изготвеното предложение е съгласувано с Министерството на околната среда и водите (МОСВ) и с Министерството на културата. Към момента, за територията на община Поморие е налице териториалноустройствен план, създаден в периода 1996 – 1997 г. при условията на различна законова и нормативна рамка и различно състояние на българското Черноморско крайбрежие. През 2005 г. МРРБ възлага изработването на проект за изменение на ОУП. След необходимите съгласувателни действия 2 години по-късно планът е приет, но не е одобрен от тогавашния Общински съвет. Промени в Закона за Черноморското крайбрежие и въвеждането на екологичната мрежа „Натура 2000” завишават изискванията и налагат актуализация на вече изработения план. Следва четирикратна отрицателна оценка от МОСВ и през 2015 г. е взето решение за прекратяване на процедурата. Това наложи кметът Иван Алексиев да стартира нова процедура за разработване на ОУП, подкрепен с решение на Общинския съвет от юни 2017 г. „Общият устройствен план е дългосрочен документ, без който няма как да отговорим нито на инвестиционните интереси, нито можем да постигнем устойчиво и балансирано развитие на общината. Уверен съм, че усилията, които положихме и ще продължим да полагаме в тази посока, скоро ще доведат до добри резултати за Поморие.”, каза кметът Иван Алексиев.", "date": "2018.11.26", "title": "Бургас: Министерството на регионалното развитие и благоустройството одобри внесеното задание за проектиране на Общ устройствен план на община Поморие"}
{"url": "http://www.focus-news.net/news/2018/11/26/2594698/pazardzhik-hora-s-uvrezhdaniya-ot-obshtina-peshtera-shte-poluchat-hranitelni-paketi-predi-koleda.html", "text": "Хора с увреждания от община Пещера ще получат хранителни пакети преди коледните празници, съобщи за  Радио „Фокус“ – Пазарджик  Стоян Йовчев, експерт в общинската администрация. Акцията се организира за трета поредна година и е по инициатива на кмета на Пещера Николай Зайчев. „Тази година ще бъдат раздадени 525 пакета, които съдържат основни хранителни продукти като брашно, олио, захар, леща, фасул, ориз, макарони и др.  Хранителните пакети вече са доставени в клубовете „Вяра“ и „Оптимист“, които имат свои членове в общинския център и двете села Радилово и Капитан Димитриево“, уточни Йовчев.  \r\nТой допълни, че хранителните пакети се раздават от 2016-та година по повод 3-ти декември – Световния ден на хората с увреждания. \r\nАлбена ЖИЛЕКОВА", "date": "2018.11.26", "title": "Пазарджик: Хора с увреждания от община Пещера ще получат хранителни пакети преди Коледа"}
{"url": "http://www.focus-news.net/news/2018/11/26/2594699/yambol-v-kulturno-informatsionen-tsentar-bezisten-shte-se-sastoi-muzikalna-vecher-s-organ-i-tsigulka-na-5-dekemvri.html", "text": "На 5 декември от 18.00 часа почитателите на класическата музика имат възможност да се насладят на Музикална вечер с орган и цигулка в зала „Съвременност“ на Културно-информационен център „Безистен“. Това съобщиха от пресцентъра на  Община Ямбол . \r\nЗвездите на вечерта са концертмайсторът на Камерен оркестър „Дианополис“ Красимира Султанова (цигулка) и Мария Славова (орган). Гостуващият изпълнител Мария Славова развива активна концертна дейност  като органист и пианист. Сътрудничи си с различни хорови и инструментални състави като Български камерен оркестър, Симфоничен оркестър гр. Елче, Испания, хор „Добруджански звуци”, Детски хор „Маестро Медникаров”, хор „Добри Чинтулов” и много други. В програмата са включени произведения на Бах, Пахелбел и Любек. \r\nПродажбата на билети за концерта започна в Културно-информационен център „Безистен“ – Ямбол.", "date": "2018.11.26", "title": "Ямбол: В Културно-информационен център „Безистен“ ще се състои Музикална вечер с орган и цигулка на 5 декември"}
{"url": "http://www.focus-news.net/news/2018/11/26/2594695/kathimerini-gartsiya-predsrochni-izbori-prez-mart-v-gartsiya-sa-vse-po-vazmozhni.html", "text": "Редица събития във вътрешната политика на Гърция и външни фактори засилват спекулациите, че премиерът Алексис Ципрас може да назначи предсрочни избори през март, преди европейския и местния вот през май, пише  електронното издание на вестник Kathimerini . \r\n„Независимо, че Ципрас повтори при всяка възможност намерението си да изкара целия четиригодишен мандат, което означава парламентарните избори да се проведат през есента на следващата година, източници близки до премиера изглеждат загрижени от потенциални последствия за Гърция от кризата в отношенията между Италия и Съюза“, отбелязва изданието. \r\nКакто посочва вестникът, катаклизмите, заедно с вътрешните проблеми, вече имат отрицателно въздействие върху доходността на гръцките облигации. Това, също така, затруднява властите да планират следващото навлизане на страната на пазарите, нещо, което Ципрас иска да направи, за да подкрепи думите си, че Гърция е излязла от международния надзор и се движи към самоуправление. \r\nНякои смятат, че правителството ще трябва да използва своя кеш буфер в началото на следващата година, тъй като ново искане за издаване на облигации няма да е препоръчително. (Партньорите на Гърция от еврозоната й помогнаха да създаде кешов буфер от около 30 милиарда евро за периоди на нестабилност – бел. Kathimerini). \r\nС оглед на това, смята авторът, Ципрас може да насрочи избори, преди да възникне нуждата от парична инжекция, тъй като отварянето на фонда ще разруши наратива му за самодостатъчността на страната. \r\nСъщо така, редица придобивки, които Ципрас обеща на държавните служители, ще бъдат раздадени на гърците с нисък доход и самонаетите професионалисти през първите два месеца и според „Катимерини“ премиерът ще иска да отиде на избори, докато споменът за тези помощи все още е пресен. \r\nНякои политически развития през следващите месеци също се очаква да бъдат решаващи. \r\nОпитът на Ципрас да сключи сделка с архиепископ Йероним за спиране на плащанията от бюджета на заплатите на свещениците може да се провали. \r\nМеждувременно първата фаза от преговорите на правителството за промяна на Конституцията трябва да бъдат завършени до края на февруари. \r\nНай-вероятно споразумението за името между Скопие и Атина ще бъде ратифицирано от македонския парламент през януари. \r\nС оглед на това, Ципрас може да избере да се раздели със своя коалиционен партньор – „Независимите гърци“ (АНЕЛ) и техния лидер Панос Каменос, който се противопоставя на сделката, по-скоро и да назначи предсрочни избори. \r\nПревод и редакция:", "date": "2018.11.26", "title": "Kathimerini (Гърция): Предсрочни избори през март в Гърция са все по-възможни"}
{"url": "http://www.focus-news.net/news/2018/11/26/2594701/umbalsm-pirogov-postradalite-sled-vzriv-na-otoplitelno-kotle-v-studentski-grad-sa-nastaneni-v-klinikata-po-izgaryaniya.html", "text": "Двамата пострадали при взрив на отоплително котле в кв. „Студентски град“ са настанени в Клиниката по изгаряния в УМБАЛСМ „Пирогов“. Това съобщиха за  Агенция „Фокус“  от пресцентъра на лечебното заведение.", "date": "2018.11.26", "title": "УМБАЛСМ „Пирогов“: Пострадалите след взрив на отоплително котле в „Студентски град“ са настанени в Клиниката по изгаряния"}
{"url": "http://www.focus-news.net/news/2018/11/26/2594702/shumen-izlozhba-bazar-na-med-i-pchelni-produkti-shte-se-sastoi-v-nch-todor-petkov-1963.html", "text": "Изложба-базар на мед и пчелни продукти ще се състои в Народно читалище „Тодор Петков – 1963“ в Шумен. Това съобщи за  Радио „Фокус“ - Шумен  Даниела Челебиева от областната организация на  Съюза на българските пчелари . Тя посочи, че проявата е част от ежегодните „Зимни празници с пчели и мед“, които Съюз на българските пчелари - Шумен организира съвместно с читалището. Провеждат се срещи с деца, на които се четат приказки и стихотворения, пеят се песни, посветени на пчелите. Срещата завършва с почерпка на децата с питка, намазана с мед. Във фоайето на читалището през целия ден се провежда изложба-базар на мед и пчелни продукти. Даниела Челебиева допълни, че в днешния днес се отбелязва празникът на св. Стилиян - покровител на децата. Раздават се питки с мед за здраве. \r\nИвелина ИВАНОВА", "date": "2018.11.26", "title": "Шумен: Изложба-базар на мед и пчелни продукти ще се състои в НЧ „Тодор Петков – 1963“"}
{"url": "http://www.focus-news.net/news/2018/11/26/2594686/ria-novosti-ukrayna-privede-armiyata-i-sbu-v-palna-boyna-gotovnost.html", "text": "Украинската армия е приведена в състояние на пълна бойна готовност, съобщи пресслужбата на Министерството на отбраната на страната, предава  РИА Новости . \r\nСъответстващото разпореждане е прието на основата на решението на Съвета за национална сигурност на Украйна (СНБО) за въвеждане на военно положение. \r\nОсвен това в пълна бойна готовност е приведена и Службата за сигурност на Украйна (СБУ). \r\n„Усилени са контраразузнавателните мерки за недопускане на територията на Украйна на други провокации на спецслужбите на Русия и дестабилизация на ситуацията вътре в страната“, заявяват от ведомството. \r\nВ неделя сутринта корабите от Военноморските сили на Украйна „Бердянск“, „Никопол“ и „Яни Капу“ в нарушение на членове 19 и 21 от Конвенцията на ООН по морското право пресякоха държавната граница на Русия, припомня руската агенция. Плавателните съдове влязоха във временно закритата руска акватория и няколко часа извършваха опасни маневри, не реагирайки на съпровождащите ги руски катери и кораби. \r\nТогава е взето решение за използване на оръжие. Всичките три кораба са задържани на около 20 километра от руското крайбрежие и на 50 км югозападно от обичайното място на преминаване на плавателните съдове през Керченския пролив под Кримския мост. \r\nПо време на инцидента леки наранявания са получили трима украински военни. Оказана им е медицинска помощ и няма опасност за живота им. \r\nРусия е възбудила наказателно дело за нарушаване на държавните граници и е поискала спешно заседание на Съвета за сигурност на ООН за ситуацията в Азовско море. Предварително срещата е насрочена за 11 часа в понеделник (18:00 българско време). \r\nПревод и редакция:", "date": "2018.11.26", "title": "РИА Новости: Украйна приведе армията и СБУ в пълна бойна готовност"}
{"url": "http://www.focus-news.net/news/2018/11/26/2594703/pregled-na-osnovnite-temi-vav-varnenskiya-pechat.html", "text": "„Застудяването доведе грипната вълна“, гласи водещото заглавие на вестник  „Черно море“ . Според последните данни от Регионалната здравна инспекция във Варна 306 души са потърсили общопрактикуващия си лекар заради остри простуди през миналата седмица, със 110 повече от предходната. Епидемиолозите предупреждават, че предстои втора студена вълна, която може да увеличи рязко броя на острите респираторни инфекции.  \r\n„Спечелихме 7 златни медала на световния шампионат по математика“, се съобщава на втора страница в днешния брой. 18 медала, от които 7 златни, спечелиха учениците от МГ „Д-р Петър Берон“ по време на Световния математически отборен шампионат по математика, който се проведе в морската столица. Младите ни математици се отличиха сред над 400 състезатели от общо 17 държави от цял свят.  \r\n„В 13 училища тръгва програма срещу наркотиците“, става ясно от друга публикация на втора страница. Община Варна ще обучава ученици от 9 – 9,, клас за превенция на употребата на наркотици. С нейно съдействие за четвърта поредна година се реализират и кампаниите на Църквата срещу различните зависимости.  \r\n„Св. св. Константин и Елена“ отбеляза своята 110-годишнина“, е водещото заглавие на трета страница. Поредица от мероприятия се проведоха през миналата седмица по повод 110-годишнината на най-стария български курорт, а кулминацията се състоя в петък вечер в хотел „Астор Гардън“. Проведе се официална среща между доайени на курорта и студенти от Икономически университет – Варна, Колежа по туризъм, Медицинския университет – Варна, Варненския свободен университет и Висшето училище по мениджмънт.  \r\n„От Варна ще се управлява един от органите на ЕС“, е друга тема в броя. Д-р Йордан Господинов е избран за председател на Управителния съвет на Консултативния съвет за Черно море (КСЧМ). Това стана на Общото изборно събрание, което се проведе във Варна. В него участва г-жа Паскал Колсон от ГД „Морско дело и рибарство“ на Европейската комисия, която е главен координатор за консултативните съвети в ЕС. За главен секретар бе избран румънецът Флорин Лучиян, представител на едно от риболовните сдружения в северната ни съседка.", "date": "2018.11.26", "title": "Преглед на основните теми във варненския печат"}
{"url": "http://www.focus-news.net/news/2018/11/26/2594700/d-r-atanas-kambitov-kmet-na-blagoevgrad-grazhdanite-imat-pravoto-da-protestirat-no-nachinat-po-koyto-se-provezhdat-protestite-ne-e-pravilen.html", "text": "Гражданите имат правото да протестират, но начинът, по който се провеждат протестите не е правилен. Това каза за сутрешния блок „Добро утро, България“ на  Радио „Фокус“  кметът на Община Благоевград д-р Атанас Камбитов за протестите срещу високите цени на горивата и социалната несправедливост. За трета поредна седмица в Община Благоевград се провеждат подобни протести, обясни той, като уточни, че последният е бил най-малоброен и не е нарушил обществения ред. „Имайки право да протестират, протестиращите би трябвало да се съобразяват и с правата на всички останали граждани. Не мисля, че е удачен начинът, особено с блокирането на международни пътища, тъй като по никакъв начин това не подкрепя каузата. Точно обратното – конфронтира хората едни срещу други. Не на последно място, същите лица, които в момента блокират ГКПП „Кулата“, само преди години недоволстваха и се бунтуваха срещу това, което правеха гърците. Не е логично, а в момента правят същото“, обясни д-р Атанас Камбитов. Той каза още, че при спазване на изискванията на предложения Закон за превозните средства, в Община Благоевград данъците на колите няма да се повишат. За новите автомобили данъците ще намалеят, уточни той. Фискалният ефект към общината ще бъде със знак минус, защото преди 2 години данъците на колите над 14 години са били вдигнати със 100%, допълни кмета на Благоевград. Според него това е стъпка в правилната посока, защото екологичният ефект е по-важен от фискалния.", "date": "2018.11.26", "title": "Д-р Атанас Камбитов, кмет на Благоевград: Гражданите имат правото да протестират, но начинът, по който се провеждат протестите не е правилен"}
{"url": "http://www.focus-news.net/news/2018/11/26/2594705/plovdiv-lek-avtomobil-e-goryal-v-grada-zasegnata-se-i-chast-ot-zhilishtna-sgrada.html", "text": "Лек автомобил е горял в Пловдив, съобщи за  Радио „Фокус“-Пловдив  инсп. Цвятко Дешев, говорител на Регионална дирекция „Пожарна безопасност и защита на населението“-Пловдив. Сигнал за горящ автомобил на ул. „Прилеп“ 19 е подаден в 02.07 часа. На мястото е изпратен един противопожарен автомобил. Тъй като колата е била паркирана в близост до жилищна сграда, пламъците са засегнали част от нея. Вследствие на това има опушени стени и 3 счупени прозореца. Пожарникарите са предотвратили опасността пламъците да обхванат цялата сграда. Причините и стойността на нанесените щети са в процес на изясняване. \r\nМария РУСЕВА", "date": "2018.11.26", "title": "Пловдив: Лек автомобил е горял в града, засегната се и част от жилищна сграда"}
{"url": "http://www.focus-news.net/news/2018/11/26/2594696/tass-kitay-prizova-da-ne-se-izostrya-situatsiyata-v-cherno-more.html", "text": "Китай призова да не се допуска ескалация на ситуацията в Черно море и да се разрешат съответстващите разногласия чрез диалог и консултации. Така официалният представител на китайското Министерство на външните работи коментира на брифинг по молба на  ТАСС  навлизането на три украински военни кораба в териториалните води на Русия и тяхното задържане. \r\n„Тази информация ни е известна. Китай призовава страните да проявят сдържаност и да не допускат ескалация на ситуацията, както и достигането на консенсус и разрешаване на разногласията чрез диалог и консултации“, е заяви дипломатът, според цитата на руската агенция. \r\nПревод и редакция:", "date": "2018.11.26", "title": "ТАСС: Китай призова да не се изостря ситуацията в Черно море"}
{"url": "http://www.focus-news.net/news/2018/11/26/2594704/dobrich-v-kontsertna-zala-dobrich-shte-se-provede-koleden-kontsert-za-organ-i-tsigulka-s-mariya-slavova-i-krasimira-sultanova-na-10-dekemvri.html", "text": "В Концертна зала „Добрич“ на 10 декември ще се проведе Коледен концерт на Мария Славова - орган и Красимира Султанова - цигулка. Това съобщиха от пресцентъра на  Община Добрич . Началото на музикалната вечер ще бъде в 18.30 часа. \r\nIn  dulci jubilo е първият стих от една средновековна рождественска песен, в която се казва “В сладка радост да възпеем Лежащия в своето сияние!” Това е надслова на органовия концерт, с който тази година ще бъдат отбелязани два празника – единият е Рождество Христово, а другият е 30-годишнината от построяването на органа в град Добрич от немската фирма „Alexander Shuke Orgelbau”. В програмата са подбрани едни от най-представителните произведения за този инструмент, създадени през епохата на Барока. Концертът ще започне с емблематичната Токата и фуга в ре минор от Йохан Себастиан Бах, чието ултимативно начало е добре познато. Ще прозвучат широко популярните и обичани Ария от Бах и Канон от Йохан Пахелбел с участието на великолепната цигуларка Красимира Султанова. Несъмнено публиката ще бъде любопитна да чуе и музиката на друг интересен представител на северногерманската органова школа, какъвто е Винцент Любек, автор на малко, но извънредно ярки пиеси. Ще бъде изпълнена Преамбулум и фуга в ми мажор, характерна с типичната барокова патетика и реторична свобода.  \r\nВходът е свободен. \r\nКрасимира Султанова е завършила е Музикална академия „Роберт Шуман“ в Дюселдорф, Германия при проф. Роза Файн. Цялото ѝ семейство е отдадено на класическата музика. Концертмайстор е на камерен ансамбъл „Дианополис“ гр. Ямбол, концертмайстор и солист на „Симфониета дел арте“ Братислава. С голям успех се изявява и като солист на различни камерни формации с  активна концертна дейност в България и чужбина. Репертоарът й включва огромен брой произведения – солови и камерни от Ренесансовата епоха до Съвременността. Има богата звукозаписна дейност за фонда на много  наши и европейски издателства и реализирани  10 CD.  Член  на Баховото общество в Лайпциг.  \r\nМария Славова е добре позната на публиката като концертиращ органист, пианист, корепетитор, музикален педагог и преподавател по пиано. Завършила е АМТИИ - Пловдив. Специализирала е орган при проф. Нева Кръстева. Участвала е в майсторски класове по орган на професорите: Карин де Пастел - Австрия; Рудолф Юнгвирт - Австрия; Кристоф Богон - Германия; Мартин Бьокер - Германия; Саймън Хардън - Великобритания; Ернст Вали -Австрия и др. Във възходящата ѝ кариера има реализирани многобройни самостоятелни органови рецитали, както и участия в съвместни концерти със световноизвестни музиканти. През 2017 г. специално е поканена за церемонията по инаугурацията на органа в град Сливен съвместно със Симфоничен оркестър – Сливен. Активно участва в културния живот на родния си град Добрич с участия в музикални спектакли, тържествени церемонии и други събития под егидата на Община град Добрич.", "date": "2018.11.26", "title": "Добрич: В Концертна зала „Добрич“ ще се проведе Коледен концерт за орган и цигулка с Мария Славова и Красимира Султанова на 10 декември"}
{"url": "http://www.focus-news.net/news/2018/11/26/2594707/kyustendil-trafikat-na-gkpp-gyueshevo-e-s-normalna-intenzivnost-preminavaneto-se-izvarshva-bez-golyamo-izchakvane.html", "text": "Трафикът на ГКПП „Гюешево” е с нормална интензивност, на места пътните настилки са мокри. Това съобщи за  Радио „Фокус“ – Кюстендил  дежурният на българо-македонския контролно-пропусквателен пункт. Потокът от автомобили към момента е нормален, преминаването се извършва без голямо изчакване. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.26", "title": "Кюстендил: Трафикът на ГКПП „Гюешево” е с нормална интензивност, преминаването се извършва без голямо изчакване"}
{"url": "http://www.focus-news.net/news/2018/11/26/2594708/varna-preminavaneto-v-uchastak-ot-magistrala-cherno-more-se-osashtestvyava-dvuposochno-v-ednoto-platno-v-posoka-burgas.html", "text": "Преминаването в участък от магистрала „Черно море“ се осъществява двупосочно в едното платно - в посока от Варна към Бургас, предаде репортер на  Радио „Фокус“ – Варна . От началото до осмия километър на магистралата се извършват частични ремонтни дейности на асфалтовата настилка.  \r\nВодачите трябва да бъдат внимателни по пътя между Варна и Добрич. Поради ремонтни дейности в участъка между селата Новаково и Стожер преминаването се осъществява в една лента. Движението по пътя Старо Оряхово – Гроздьово също се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Трафикът по част от пътя Варна – „Златни пясъци“ се осъществява двупосочно в едно платно заради дейности по асфалтиране. В общо три отсечки от табелата за изход от града към курорта преминаването трябва да се осъществява съобразно създадената организация.  \r\nПродължава да е в сила ограничението за моторни превозни средства над 10 тона в участъка Кранево – Варна при 83-тия километър. Обходният маршрут е през Кичево и Оброчище. По магистрала  „Хемус“ в участъка пътен възел „Невша“ – пътен възел „Млада Гвардия“ в посока Варна движението се осъществява двупосочно в платното от София поради ремонтни дейности на асфалтовата настилка. Ограничено е слизането от към Невша и Белоградец. Моторните превозни средства се пренасочват през село Млада Гвардия. Ограничено е качването в посока София от пътен възел „Невша“. Превозните средства се пренасочват по път I-2 ,Русе – Варна като могат да се качат на магистралата от пътен възел ,,Каспичан”. \r\nДиана СТОЕВА", "date": "2018.11.26", "title": "Варна: Преминаването в участък от магистрала „Черно море“ се осъществява двупосочно в едното платно, в посока Бургас"}
{"url": "http://www.focus-news.net/news/2018/11/26/2594712/dobrich-v-grada-shte-se-sastoi-ofitsialna-tseremoniya-po-otkrivane-na-obnovenite-sgradi-na-regionalna-direktsiya-pozharna-bezopasnost-i-zashtita-na-naselenieto.html", "text": "В града ще се състои официална церемония по откриване на обновените сгради на Регионална дирекция „Пожарна безопасност и защита на населението“. Това съобщиха от пресцентъра на  Община Добрич . Откриването ще бъде на 28 ноември 2018 г. от 11.00 часа в сградата на Регионалната дирекция. Проектът “Внедряване на мерки за енергийна ефективност и ремонт на сградата на РДПБЗН (РСПБЗН) – Добрич” BG16RFOP001-1.011-0001 е част от Инвестиционната програма на Община град Добрич за периода 2014 - 2020 и се осъществяват с финансовата подкрепа на Оперативна програма „Региони в растеж“ 2014-2020, съфинансирана от Европейския съюз чрез Европейския фонд за регионално развитие.  \r\nВ рамките на събитието ще бъде проведена официална церемония по откриване на комплекса от сгради на Регионалната дирекция и Районна служба „Пожарна безопасност и защита на населението“ и ще се представят резултатите от изпълнените дейности. \r\nВ събитието ще вземат участие кметът на Община град Добрич Йордан Йорданов, директорът на Главна дирекция „Пожарна безопасност и защита на населението“ главен комисар Николай Николов, представители на изпълнителната власт, управляващи органи, изпълнители, екипът на проекта, личният състав на РДПБЗН и РСПБЗН и партньори.", "date": "2018.11.26", "title": "Добрич: В града ще се състои официална церемония по откриване на обновените сгради на Регионална дирекция „Пожарна безопасност и защита на населението“"}
{"url": "http://www.focus-news.net/news/2018/11/26/2594710/gabrovo-ekip-na-rayonnata-protivopozharna-sluzhba-e-otstranil-padnalo-darvo-v-kv-hadzhi-tsonev-most-v-grada-tazi-nosht.html", "text": "Екип на Районната противопожарна служба в Габрово е отстранил паднало дърво в кв. „Хаджи Цонев мост“ в града тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът е получен малко преди 03.30 часа през нощта. На място е изпратен един противопожарен автомобил с двама пожарникари. Няма пострадали при инцидента. \r\nНадежда КРЪСТЕВА", "date": "2018.11.26", "title": "Габрово: Екип на Районната противопожарна служба е отстранил паднало дърво в кв. „Хаджи Цонев мост“ в града тази нощ"}
{"url": "http://www.focus-news.net/news/2018/11/26/2594709/sport-shetil-yensrud-specheli-super-gigantskiya-slalom-v-leyk-luis.html", "text": "Норвевежецът Шетил Йенсруд спечели най-силната си дисциплина – супер-гигантския слалом – в Лейк Луис, Съединените американски щати. Олимпийският шампион от Сочи 2014 година се спусна за 1 минута 33 секунди и 52 стотни. Втори на 14 стотни остана лидерът в общото индивидуално класиране Винсент Кирхмайер от Австрия, а трети на 21 стотни е швейцарецът Мауро Кавийзел.", "date": "2018.11.26", "title": "Спорт: Шетил Йенсруд спечели Супер гигантския слалом в Лейк Луис"}
{"url": "http://www.focus-news.net/news/2018/11/26/2594711/georgi-trichkov-park-za-tantsuvashti-mechki-belitsa-provedohme-aktsiya-za-spasyavane-na-zhivotni-ot-improviziran-zoopark-v-albaniya.html", "text": "Проведохме акция за спасяване на животни от импровизиран зоопарк в Албания. Това каза за  Радио „Фокус“-Пирин  Георги Тричков, гледач в Парка за танцуващи мечки в Белица. По думите му още преди четири години е получен сигнала за „Сафари“ зоопарк в Албания, в който са липсват нормални условия за живот на обитателите. „Поради различни законодателства и причини нямаше как да се реагира по-рано. За щастие преди две седмици министерството промени закона и се взе решение животните да бъдат спасени“, коментира Георги Тричков. Той уточни, че екипи от „Четири лапи“ от всяка една страна от Европейския съюз са посетили зоопарка, за да видят на място условията и състоянието на животните. „Установихме, че животните в зоологическата градина са в безпомощно състояние и обитават много малки и мръсни клетки. Собственикът на зоопарка не присъстваше, вратите бяха заключени и се наложи намесата на жандармерия и полиция, за да можем да влезем. Влезнахме в зоологическата градина, огледахме мястото и започнахме да изваждаме и спасяваме животните, които се нуждаеха от помощта ни“, допълни Георги Тричков. \r\nДенис НИКИФОРОВ", "date": "2018.11.26", "title": "Георги Тричков, Парк за танцуващи мечки-Белица: Проведохме акция за спасяване на животни от импровизиран зоопарк в Албания"}
{"url": "http://www.focus-news.net/news/2018/11/26/2594714/shumen-61-godishna-zhena-e-zadarzhana-za-izmama-s-prodazhba-na-lek-avtomobil.html", "text": "61-годишна жена е задържана за измама с продажба на лек автомобил. Това съобщиха от  ОДМВР - Шумен . Случаят е от 23 ноември, когато в офис на банка в града 67-годишен мъж от града превел сумата от 4288 лева по сметката на 61-годишната задържана. Преди това жената въвела в заблуда мъжа и му обещала да му продаде на изгодна цена автомобил. Уговорили се сумата да бъде преведена по банков път в Шумен, след което да оформят документите за покупко-продажба. След като били преведени парите жената спряла да си вдига телефона. Мъжът подал сигнал в полицията и малко по-късно жената била задържана в полицейското управление. Работата по случая продължава. Образувано е досъдебно производство.", "date": "2018.11.26", "title": "Шумен: 61-годишна жена е задържана за измама с продажба на лек автомобил"}
{"url": "http://www.focus-news.net/news/2018/11/26/2594718/stara-zagora-okolo-80-signala-sa-polucheni-na-goreshtiya-telefon-na-obshtinata-za-perioda-ot-23-do-25-noemvri.html", "text": "На безплатния „горещ телефон“ на Община Стара Загора - 0800 157 37, от 23 до 25 ноември, са отчетени около 80 сигнала. Това съобщиха от пресцентъра на  Община Стара Загора . Граждани са информирали за над 40 неправилно паркирани МПС в града. За бездомни кучета е съобщено около блок №10 на ул. „Чавдар“, блок №38 на ул. „Стефан Стамболов“, както и в района на чешмичката до бившия ресторант „Аязмото“ в парк „Митрополит Методий Кусев“. Информацията е насочена към Общински приют за безстопанствени животни. Подаден е сигнал от живущи в блок 16 на ул. „Георги Бенев“ за смущаване на спокойствието им от системен силен лай на куче в съседен апартамент. Гражданин е с наложен Акт за установяване на административно нарушение заради отрязан от него клон на липа пред блок №1 на ул. „Захари Стоянов“.  \r\nПодадена е информация, че водач на превозно средство от градския транспорт по Линия 51 не е спрял на автобусна спирка. Оплакване е постъпило и за внезапно натискане на спирачка от водач на автобус по Линия 36, в следствие на което пътник е паднал в превозното средство. При установяване на нарушение, ще последват санкции спрямо Вътрешния правилник на дружеството.  \r\nСигнали са получени за шум от ремонтни дейности в жилищни сгради, както и за силна музика от заведения. Съобщено е за образуване на незаконно сметище в района на село Сулица, по черния път в посока село Лозен. Работата по сигнала продължава и днес.  \r\nПостъпила е информация за група младежи, рушащи част от детска площадка в кв. „Казански“, между блок №29 и блок №16.  \r\nСлед получени обаждания на Горещия телефон е извършен ремонт на улично осветление, паркомати и информационно табло на автобусна спирка. Община Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.11.26", "title": "Стара Загора: Около 80 сигнала са получени на „горещия телефон“ на Общината за периода от 23 до 25 ноември"}
{"url": "http://www.focus-news.net/news/2018/11/26/2594706/strana-ukrayna-tsyala-nosht-sa-goreni-gumi-kray-generalnoto-konsulstvo-na-rusiya-v-lvov.html", "text": "Неспокойно е било в нощта срещу понеделник край генералното консулство на Русия в Лвов, където около 50 души са горили гуми в знак на протест срещу „нападението на Русия над украинските кораби“, се казва в съобщение на Националния корпус на Лвов в социалните мрежи, предава  украинският електронен портал „Страна“ . \r\n„Активистите на „Националният корпус на Лвовщина“ протестират под стените на консулството на Русия в Лвов против откритата агресия на Москва и се обявяват в подкрепа на пленените украински моряци“, се казва в съобщението. \r\nОсвен това радикалите, както ги определя медията, са излезли с призив към жителите на Лвов да отидат в Киев на протестна акция и да поискат от властите адекватна реакция на действията на Русия. \r\nПревод и редакция:", "date": "2018.11.26", "title": "„Страна“ (Украйна): Цяла нощ са горени гуми край Генералното консулство на Русия в Лвов"}
{"url": "http://www.focus-news.net/news/2018/11/26/2594716/vidin-nivoto-na-reka-dunav-pri-novo-selo-se-e-ponizhilo-s-3-sm-za-poslednoto-denonoshtie.html", "text": "Нивото на Дунав в началото на българския участък на реката - при Ново село, за последното денонощие се е понижило с 3 см, като водният стоеж там е 42 см, съобщиха от местната  Хидрометеорологична станция - Ново село . Нивото на реката край Видин е 83 см, регистрираното понижение е от 2 см. При Лом през последното денонощие е измерено повишение от 1  см, а водният стоеж е 105 см. Нивото на реката край Оряхово е 0 см, там е регистрирано повишение с 1 см.  \r\nТемпературата на водата при Ново село е 10 градуса, а край Оряхово - 10,4 градуса.", "date": "2018.11.26", "title": "Видин: Нивото на река Дунав при Ново село се е понижило с 3 см за последното денонощие"}
{"url": "http://www.focus-news.net/news/2018/11/26/2594717/mvr-zapochvat-zasileni-proverki-na-vodachite-na-tovarni-avtomobili-avtobusi-i-taksimetrovi-koli.html", "text": "От днес до 2 декември на територията на страната ще бъде извършен засилен контрол на водачите на товарни автомобили, автобуси и пътниците в тях, както и на водачите на таксиметрови коли. Това съобщиха от пресцентъра на  МВР . В хода на планираната операция ще се проверява за спазване на разрешената максимална скорост за движение, употребата на алкохол, наркотични вещества и техните аналози, използване на обезопасителни колани, техническата изправност на автомобилите и на осветителните им системи. По време на проверките ще се следи и за управление на автомобили от неправоспособни водачи, както и на такива, на които временно е отнето свидетелството за управление.  \r\nДействията ще се осъществяват съвместно със служители на Изпълнителна агенция „Автомобилна администрация”.  \r\nПо време на проверките по метода „широкообхватен контрол”, ще се следи и за валидна задължителна застраховка „Гражданска отговорност”, както и заплатена ли е необходимата винетна такса за ползване на републиканските пътища.", "date": "2018.11.26", "title": "МВР: Започват засилени проверки на водачите на товарни автомобили, автобуси и таксиметрови коли"}
{"url": "http://www.focus-news.net/news/2018/11/26/2594715/inzh-yuliy-sirakov-yugozapadno-darzhavno-predpriyatie-pri-izgaryane-suhite-darva-davat-s-nad-20-30-po-visoka-kalorichnost-a-ot-tam-i-ikonomiya.html", "text": "През 2017 – 2018 година Югозападно държавно предприятие поде инициатива – да снабдява населението с дърва целогодишно. Това каза в интервю за  Радио „Фокус“ – Пирин  инж. Юлий Сираков, главен експерт в направление „Опазване на горските територии“ в Югозападното държавно предприятие. По думите му основата причина за това е повишаването на ефективността и калоричността на дървата като средство за отопление. „Знаете, че при изгаряне сухите дърва дават с над 20 – 30 % по-висока калоричност, а от там - и икономия, в сравнение със свежите дърва. Освен това при сухите дърва значително намаляват фините прахови частици и вредни газове, които се отделят при горенето. Другата и не по-малко важна причина да започваме на по-ранен етап снабдяването на домакинства с дърва за огрев е превенцията от нарушения в горските територии“, посочи инж. Сираков.  \r\nТой отбеляза, че според направения анализ през последните години по отношение на опазването на горите е установено, че месеците септември, октомври и ноември, когато хората се струпват в горите, за да добиват дърва, нарушенията нарастват. „За 2018 година към настоящия момент във всички 41 горски стопанства към Югозападно държавно предприятие са добити 184 000 куб. м дърва за огрев или това са 25 243 домакинства. По-голямата част от тези дърва, грубо казано - 17 300, домакинства сами са си добили дървата, или това са около 125 000 куб. м. Другите дърва са закупени от складовете на териториалните поделения“, добави инж. Сираков. \r\nЛивия НИНОВА", "date": "2018.11.26", "title": "Инж. Юлий Сираков, Югозападно държавно предприятие: При изгаряне сухите дърва дават с над 20 – 30 % по-висока калоричност, а от там - и икономия"}
{"url": "http://www.focus-news.net/news/2018/11/26/2594691/prof-vladimir-chukov-arabist-razsledvaneto-na-himicheskata-ataka-v-alepo-v-siriya-shte-e-parvoto-s-posochen-avtor.html", "text": "Разследването на химическата атака в Алепо в Сирия ще е първото с посочен автор. Това каза за сутрешния блок „Добро утро, България“ на  Радио „Фокус“  арабистът проф. Владимир Чуков. Според експерта решението на Организацията за забрана на химическите оръжия да се посочва източника на такива престъпления срещу човечеството е срещнало сериозен отпор. Той уточни, че от началото на 2013 година до средата на настоящата в Сирия са организирани общо 39 подобни атаки - 33 от правителството и 6 от опозицията. „Ако бъде доказано авторството на престъпление срещу човечеството, това може да има последствия в международния съд в Хага. Дебатът в Управителния съвет на ОЗХО беше много ожесточен. Русия и Китай бяха основните държави, които се противопоставиха на стартиране подобен тип процедура. Режимът в Дамаск също не е въодушевен от такова развитие на политическите процеси. Така че на този етап не е много ясно кой се опитва да торпилира този процес. Още сега организацията се обърна към различните заинтересовани страни на терен – официален Дамаск, опозицията, Русия и Турция за съдействие“, коментира арабистът. Поредната химическа  атака се случват на фона на предстоящия мирен форум в Астана  в края на този месец, целящ създаване на конституционна комисия за подготвяне на политическа трансформация в Сирия, припомни проф. Владимир Чуков. Той обясни, че тази комисия e непреодолимо, но и задължително обстоятелство по пътя към това Сирия да има някаква форма на държавност. Страната е политически, военно и административно-социално разделена на 3 региона на влияние, добави експертът. Отделните парчета на разпокъсана Сирия трябва да бъдат зашити, но към момента такава перспектива не се наблюдава в краткосрочен план, прогнозира проф. Чуков.", "date": "2018.11.26", "title": "Проф. Владимир Чуков, арабист: Разследването на химическата атака в Алепо в Сирия ще е първото с посочен автор"}
{"url": "http://www.focus-news.net/news/2018/11/26/2594719/pazardzhik-prodalzhavat-proyavite-ot-proekta-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "Продължават проявите от проекта „Изкуство с панагюрски дъх – творчество От общността За общността“, съобщи за  Радио „Фокус“ – Пазарджик  Радка Костуркова, от Община Панагюрище. Тя обясни, че от 17.30 часа в камерната зала на Театър „Дом-паметник“ ще се проведе концерт на Мъжки хор „Панагюрци“ при Туристическо дружество „Бунай“, Вокална група „Китка“ и приятели. „Утре в изложбеното фоайе на Театър „Дом-паметник“ от 17.30 часа ще бъде открита изложбата „С пулса на твореца“. В изложбата ще бъдат представени картините на местните творци и художници, участвали в Общинския пленер „С пулса на твореца“ през месец септември – Нистор Хаинов, Елка Дееничина, Пепа Машева, Лушка Кочева, Анастасия Лулчева, София Николаева, Евгения Любенова, Димитър Панчев и Христина Зайкова“, каза също Костурква. \r\nВаня НИКОЛОВА", "date": "2018.11.26", "title": "Пазарджик: Продължават проявите от проекта „Изкуство с панагюрски дъх – творчество От общността За общността“"}
{"url": "http://www.focus-news.net/news/2018/11/26/2594720/kardzhali-70-godishna-zhena-ot-selo-blenika-e-bila-izdirvana-ot-pozharnikari-politsai-sas-sledovo-kuche-i-zhiteli-na-seloto-otkrita-e-dere-v-adekvatno-sastoyanie.html", "text": "Шестима полицаи от Районно управление на МВР-Кърджали със следово куче, двама пожарникари и жители на село Бленика са участвали в издирване на изчезнала 70-годишна жена от селото в събота. Това съобщиха от  ОДМВР-Кърджали . Сигналът е подаден 24 ноември, около 13.00 часа, след като възрастната жена не се прибрала в дома си. След няколко часа претърсване на землището жената е била намерена в дере в адекватно състояние. Транспортирана е за преглед в Центъра за спешна помощ.", "date": "2018.11.26", "title": "Кърджали: 70-годишна жена от село Бленика е била издирвана от пожарникари, полицаи със следово куче и жители на селото, открита е дере, в адекватно състояние"}
{"url": "http://www.focus-news.net/news/2018/11/26/2594721/sport-eden-azar-ostava-v-chelsi-nay-malko-do-lyatoto-haresva-real-madrid.html", "text": "Звездата на Челси и националния отбор на Челси Еден Азар заяви в интервю пред Canal+, че със сигурност няма да напусне Челси до края на настоящия сезон, но не даде категоричен отговор дали ще подпише нов договор с клуба. Нападателят отхвърли категорично възможността да премине в Пари Сен Жермен, но допусна, че през лятото може да напусне Челси, като отбеляза, че привърженик на Реал Мадрид.", "date": "2018.11.26", "title": "Спорт: Еден Азар остава в Челси най-малко до лятото, харесва Реал Мадрид"}
{"url": "http://www.focus-news.net/news/2018/11/26/2594723/prezidentat-na-republika-polsha-andzhey-duda-shte-bade-na-ofitsialno-poseshtenie-v-balgariya-po-pokana-na-darzhavniya-glava-rumen-radev.html", "text": "По покана на държавния глава Румен Радев президентът на Република Полша Анджей Дуда ще бъде на официално посещение в България. Това съобщиха от  Прессекретариата на държавния глава . \r\nЗадълбочаването на двустранното икономическо и инвестиционно сътрудничество, партньорството на България и Полша в ЕС и НАТО, регионалното сътрудничество и взаимодействието в сферата на сигурността, се очаква да бъдат сред акцентите на срещата на двамата президенти на 27 ноември на „Дондуков“ 2.  \r\nОт 11.00 часа на площад „Св. Александър Невски“ ще се състои церемонията по официалното посрещане на президента Анджей Дуда и неговата съпруга Агата Корнхаузер-Дуда в България. Президентът Дуда ще положи венец пред Паметника на Незнайния воин. \r\nВ 11.30 часа президентите на България и Полша ще проведат среща на „Дондуков“ 2, след което ще се състоят пленарните разговори между делегациите на двете държави.  \r\nВ 12.45 часа в присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването на дипломатически отношения между Република България и Република Полша. \r\nДвамата държавни глави ще дадат съвместна пресконференция от 12.50 часа. \r\nПрезидентът Румен Радев и съпругата му Десислава Радева ще посетят заедно с президента Анджей Дуда и Агата Корнхаузер-Дуда Полския институт в София, където от 17.00 часа ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България“. \r\nВ рамките на официалното посещение в България президентът Анджей Дуда ще проведе срещи с министър-председателя Бойко Борисов и с председателя на Народното събрание Цвета Караянчева.", "date": "2018.11.26", "title": "Президентът на Република Полша Анджей Дуда ще бъде на официално посещение в България по покана на държавния глава Румен Радев"}
{"url": "http://www.focus-news.net/news/2018/11/26/2594713/tass-vremenno-povereniyat-v-delata-na-ukrayna-shte-bade-privikan-v-ruskoto-mvnr.html", "text": "Временно повереният в делата на Украйна в Москва ще бъде привикан в Министерството на външните работи на Русия, за да даде обяснение за нахлуването на украински военни кораби в руските териториални води в неделя, което доведе до задържането им от руска страна, съобщи официалният представител на руското външно ведомство Мария Захарова, цитирана от  ТАСС . \r\nВ неделя сутринта корабите от Военноморските сили на Украйна „Бердянск“, „Никопол“ и „Яни Капу“ в нарушение на членове 19 и 21 от Конвенцията на ООН по морското право пресякоха държавната граница на Русия. Плавателните съдове влязоха във временно закритата руска акватория и няколко часа извършваха опасни маневри, не реагирайки на съпровождащите ги руски катери и кораби. \r\nТогава е взето решение за използване на оръжие. Всичките три кораба са задържани на около 20 километра от руското крайбрежие и на 50 км югозападно от обичайното място на преминаване на плавателните съдове през Керченския пролив под Кримския мост. \r\nПо време на инцидента леки наранявания са получили трима украински военни. Оказана им е медицинска помощ и няма опасност за живота им. \r\nРусия е възбудила наказателно дело за нарушаване на държавните граници и е поискала спешно заседание на Съвета за сигурност на ООН за ситуацията в Азовско море. Предварително срещата е насрочена за 11 часа в понеделник (18:00 българско време). \r\nПревод и редакция:", "date": "2018.11.26", "title": "ТАСС: Временно повереният в делата на Украйна ще бъде привикан в руското МВнР"}
{"url": "http://www.focus-news.net/news/2018/11/26/2594725/kardzhali-dvama-dushi-sa-zadarzhani-za-poboy-nad-16-godishen-mladezh-pred-zavedenie-v-oblastniya-grad.html", "text": "Двама души са задържани в Районно управление на МВР-Кърджали за хулигански действия и нанесен побой. Това съобщиха от  ОДМВР-Кърджали . Инцидентът станал около 20.00 часа в събота пред заведение в областния град. Младежи на 22 и 24 години нанесли побой на 16-годишен. Причините за свадата са в процес на изясняване. Работата по случая продължава.", "date": "2018.11.26", "title": "Кърджали: Двама души са задържани за побой над 16-годишен младеж пред заведение в областния град"}
{"url": "http://www.focus-news.net/news/2018/11/26/2594724/dobrich-obshtinskiyat-savet-shte-razgleda-predlozhenie-za-vavezhdane-na-sistema-na-delegirani-byudzheti-vav-vsichki-obshtinski-detski-gradini.html", "text": "Общинският съвет (ОбС) ще разгледа на планираното си за 27 ноември заседание предложение за въвеждане на система на делегирани бюджети във всички общински детски градини на територията на Добрич, предаде кореспондентът на  Радио „Фокус” . Ако общинските съветници одобрят идеята на утрешното си редовно заседание, системата ще бъде въведена от 1 януари следващата година. 14 са общинските детски градини. Определена е годишна издръжка на едно дете в детска градина – местна отговорност, при формиране на бюджета на детските градини за 2019 г. за едно дете до 4 години – 791 лв., за едно дете на 5 или 6 години – 361 лв. Годишната издръжка на едно дете в детска градина се определя от Общински съвет ежегодно с приемането на бюджета за съответната година. Въвеждането на системата на делегирани бюджети в детските градини на Община град Добрич има за цел да продължи политиката на децентрализирано управление на бюджетните институции, да продължи общинската политика за ефективно използване на местните ресурси, икономично решение на местните потребности и целесъобразно разпределение и разходване на бюджетните средства, чрез финансова самостоятелност да се повиши качеството на предлаганите услуги, да осигури прозрачност и справедливост при разпределянето на средствата между детските градини, както и да стимулира привличането на допълнителни средства и да разшири възможностите за кандидатстване по проекти. С въвеждането на системата на делегиран бюджет директорите на детските градини ще получат правото да бъдат второстепенен разпоредител с бюджет, със самостоятелна банкова сметка, да извършват компенсирани промени по плана на приходите и разходите, в това число между дейности, като уведомяват за това първостепенния разпоредител с бюджет, да се разпореждат и да разпределят бюджета на детската градина, да управляват общинската собственост и реализират собствени приходи в рамките на делегираните им права и отговорности и да определят числеността на персонала, индивидуалните възнаграждения, броя на групите, както и броя на децата в тях съобразно утвърдените им бюджети и нормите, определени в подзаконовите нормативни актове. \r\nЖулиета НИКОЛОВА", "date": "2018.11.26", "title": "Добрич: Общинският съвет ще разгледа предложение за въвеждане на система на делегирани бюджети във всички общински детски градини"}
{"url": "http://www.focus-news.net/news/2018/11/26/2594732/plovdiv-selata-chernozemen-i-chalakovi-sa-s-narusheno-vodopodavane-poradi-avarii.html", "text": "Няколко района в област Пловдив са без питейна вода, съобщиха за  Радио „Фокус“-Пловдив  от ВиК-Пловдив. До 17.00 часа заради авария на водопровод на ул. „Скайлер“ №4 без вода са живеещите в района. Аварии на водопроводи има още на ул. „Парчевич“ №39 в Карлово, ул. „Оризаре“ в село Войнягово, село Чалъкови, ул. „Патриарх Евтимий“ в село Стряма и село Черноземен. Живеещите в тези райони са с нарушено водоподаване. То ще бъде възстановено след отстраняването на авариите. \r\nМария РУСЕВА", "date": "2018.11.26", "title": "Пловдив: Селата Черноземен и Чалъкови са с нарушено водоподаване поради аварии"}
{"url": "http://www.focus-news.net/news/2018/11/26/2594726/ministar-temenuzhka-petkova-zapochna-izgrazhdaneto-na-elektroprovod-ot-varna-do-burgas-koyto-se-finansira-ot-ek-s-30-mln-evro.html", "text": "Започна изграждането на електропровод от Варна до Бургас, който се финансира от Европейската комисия (ЕК) с 30 млн. евро. Това каза министърът на енергетиката Теменужка Петкова по време на кръгла маса на тема „Рискове и перспективи за енергийната сигурност на Югоизточна Европа“, предаде репортер на  Агенция „Фокус“ . \r\n„България ще участва в изграждането на LNG терминал в Александруполис. Това е проект, който има изключително важно значение за целия регион. Той е в пълна симетрия с интерконектора Гърция – България и затова българското правителство взе решение за участие в този проект, така че да имаме възможност за доставка на природен газ от различни източници – в това число и САЩ, и Катар, и Алжир“, заяви Петкова. \r\nЕнергийният министър коментира изграждането е на газоразпределителен център в България, като посочи, че това е концепция, която държавата ни води заедно с Европейската комисия вече три години. „Този проект се ползва с финансовата подкрепа на ЕК и се надяваме следващата година да представим направеното от Комисията проучване, за да стане ясно какви са възможните маршрути за доставка на природен газ, каква ще е стойността на един такъв проект и т.н.“, обясни Петкова. По думите й този проект съдържа в себе си необходимостта от изграждане на липсваща инфраструктура и на борса за търговия с природен газ. „Смятаме, че това е успешната формула и за диверсификация на източниците, и за либерализация на пазара в целия ни регион“, каза тя. \r\nПеткова посочи още и че само преди броени дни Българският електроенергиен системен оператор е дал старт на изграждането на електропровод от Варна до Бургас, който е около 86 км. „Проектът се реализира с финансиране от страна на ЕК с 30 млн. евро. Така че реализацията му е още едно доказателство, че всички тук в региона работим, за да гарантираме сигурност на гражданите си и бизнеса“, заяви енергийният министър. \r\nЦветилена СИМЕОНОВА", "date": "2018.11.26", "title": "Министър Теменужка Петкова: Започна изграждането на електропровод от Варна до Бургас, който се финансира от ЕК с 30 млн. евро"}
{"url": "http://www.focus-news.net/news/2018/11/26/2594722/ministar-temenuzhka-petkova-prez-dekemvri-tryabva-da-bade-fakt-dogovorat-s-evropeyskata-investitsionna-banka-za-finansirane-na-interkonektora-gartsiya-balgariya.html", "text": "През декември трябва да бъде факт договорът с Европейската инвестиционна банка за финансиране на интерконектора Гърция – България. Това каза министърът на енергетиката Теменужка Петкова по време на кръгла маса на тема „Рискове и перспективи за енергийната сигурност на Югоизточна Европа“, предаде репортер на  Агенция „Фокус“ . \r\n„За мен е чест и удоволствие да бъда част от днешното събитие. Когато говорим за енергийна сигурност, е важно да знаем, че тя винаги е пряко свързана с националната сигурност и икономиката на народите. Преди месеци приключи българското европредседателство и един от основните ни приоритети в областта на енергетиката бяха Западните Балкани – работихме да внедрим този регион в енергийната сигурност и да вървим към интегриране на пазарите“, заяви Петкова. \r\nТя посочи, че в управленската програма проектите в областта на природния газ за посочени изрично, като са дадени и сроковете, в които те трябва да се случат. „Вече е факт първата интерконекторна връзка с Румъния. Важен проект е и изграждането на интерконектора България – Сърбия. Що се отнася до интерконектора Гърция – България – той е един от ключовите за Балканския регион. Неслучайно този приоритет е определен от Европейската комисия като един от седемте топ приоритета в областта на енергетиката за нашето европейско семейство“, каза още Петкова и обясни, че реализацията на този проект е необратим процес. \r\n„Към настоящия момент проектът е в своята решаваща фаза – финализират се обществените поръчки. Беше преодолян един много важен етап, свързан с това проектът да получи изключение от правилата за достъп. В момента работим по подписване на договора за финансиране с Европейската инвестиционна банка и се надявам в началото на декември той да бъде факт“, заяви енергийният министър и посочи, че държавната гаранция за този проект е 110 млн. евро.  \r\n„Работим за междуправителствено споразумение между Гърция и България, което да гарантира устойчивостта на проекта за в бъдеще. Усилията, които се положиха по него, бяха наистина много“, заяви Петкова. \r\nЦветилена СИМЕОНОВА", "date": "2018.11.26", "title": "Министър Теменужка Петкова: През декември трябва да бъде факт договорът с Европейската инвестиционна банка за финансиране на интерконектора Гърция – България"}
{"url": "http://www.focus-news.net/news/2018/11/26/2594727/dimitar-margaritov-kzp-potrebitelite-mogat-da-nameryat-zlatnoto-sechenie-tsena-kachestvo-ako-izberat-balgarski-kurort-za-posreshtaneto-na-koleda-i-nova-godina.html", "text": "Председателят на Комисията за защита на потребителите (КЗП) Димитър Маргаритов разясни правата във връзка с основните проблеми при полет със самолет, който е най-предпочитаният транспорт за придвижване при пътуванията по Коледа и Нова година. Това съобщиха от пресцентъра на  КЗП . Съгласно изнесената от бранша информация над 540 000 българи ще посрещнат предстоящите празници в различни хотели.   \r\nВ рубриката „Чети етикета” по bTV Димитър Маргаритов обясни, при закъснение на полет над 3 часа пасажерите имат право на обезщетение в зависимост от разстоянието между точката на излитане и тази на кацане. Например, до 1500 км продължителност на полета обезщетението може да е до 250 евро. При полет от 1500 до 3500 км разстояние в рамките на Европейския съюз, пътниците могат да получат обезщетение до 400 евро. До 600 евро пък може да достигне паричната компенсация за закъснение при пътуване над 3500 км извън ЕС.   \r\nПредседателят на КЗП каза още, че ако самолетът не излети до 5 часа, потребителите имат право да се откажат от пътуването, а авиокомпанията да им възстанови в 7-дневен срок средствата за платените билети. „Ако решат за изберат премаршутиране с варианти, предложени от превозвача, имат право на настаняване в хотел, пълната информация през кои точки ще бъде пътуването, колко време ще отнеме и т.н.”, добави той.   \r\n„При повреден куфар имаме право на рекламация за това, че авиокомпанията не се отнесла с необходимата грижа към багажа, който е бил предоставен за транспортиране. Веднага след пристигането, когато видим, че багажът ни е пострадал, в отдел „Рекламации” се попълва протокол. Добре е да предоставим документи, които показват стойността на куфара, когато е бил закупен или линк към сайт с цени, за да има база за изчисление на обезщетението”, обясни още председателят на КЗП.  \r\nМаргаритов коментира и изчисленията, според които средните цени за настаняването по празниците в чужбина ще са два пъти по-високи от тези в България. „Данните за средностатистическите цени на туристическите пакети за Коледа и Нова година показват, че посрещането на празниците извън дома ще бъде два пъти по-скъпо в чужбина, отколкото в България. Не съм сигурен, че навсякъде, особено в южната част на Европа, където преимуществено ще се ориентират българите, предложеното качество ще бъде два пъти по-високо. Така, че си заслужава човек да помисли дали в България няма да получи едно златно сечение между цена и качество”, каза още той. Според него не следва да бъдат пренебрегвани като дестинации и местата в Северния и Северозападния регион на България, където има курорти с минерални извори и места за културен туризъм. Затова той прикани потребителите да помислят и не непременно да изберат примамливите оферти за екзотични дестинации.  \r\nВ края на разговора Маргаритов напомни, че в случай на възникнал казус, който не е намерил решение в комуникация с авиокомпанията или мястото за настаняване зад граница, потребителите могат да потърсят съдействие от функциониращия към КЗП Европейски потребителски център. При проблеми с български търговци, хората да се обръщат към Комисията.", "date": "2018.11.26", "title": "Димитър Маргаритов, КЗП: Потребителите могат да намерят златното сечение цена - качество, ако изберат български курорт за посрещането на Коледа и Нова година"}
{"url": "http://www.focus-news.net/news/2018/11/26/2594730/sofiya-prodalzhavat-zapisvaniyata-na-detsa-i-roditeli-v-nedelnoto-uchilishte-kam-hram-sv-nikolay-sofiyski.html", "text": "Продължават записванията на деца и родители в неделното училище към храм „Св. Николай Софийски“, предаде репортер на  Агенция „Фокус“ . Храмът е един от най-величествените православни храмове в страната и се намира в градината на улиците „Пиротска“ и „Опълченска“. Заниманията ще се провеждат всяка неделя, след светата Литургия, от 11.00 до 12.00 часа. Всяка седмица ще се говори по различни теми и ще се запознават децата с основите на православната вяра. \r\nТази седмица ще се говори за светците. Какви хора са те и защо ги наричаме така. \r\nВ навечерието на Никулден, ще се засегне по-специално житието на свети Николай Мирликийски Чудотворец. Децата ще се запознаят с неговия живот и дело. \r\nНикола ПЕТКОВ", "date": "2018.11.26", "title": "София: Продължават записванията на деца и родители в неделното училище към храм „Св. Николай Софийски“"}
{"url": "http://www.focus-news.net/news/2018/11/26/2594729/varna-40-godishen-mazh-e-blasnat-ot-avtobus-na-peshehodna-pateka-na-krastovishteto-na-bul-treti-mart-i-ul-asen-raztsvetnikov.html", "text": "40-годишен мъж е блъснат от автобус на пешеходна пътека на кръстовището на бул. „Трети март“ и ул. „Асен Разцветников“. Това съобщиха от  ОДМВР - Варна . Инцидентът е станал на 25 ноември т.г. около 17.40 часа в град Варна. 62-годишен шофьор на автобус „Фолксваген“, по време на движение при ляв завой на зелен сигнал на светофар, не пропуска и блъска пешеходец, пресичащ пътното платно на пешеходна пътека. Вследствие на инцидента 40-годишният мъж е получил контузни наранявания, прегледан е и освободен за домашно лечение, без опасност за живота.", "date": "2018.11.26", "title": "Варна: 40-годишен мъж е блъснат от автобус на пешеходна пътека на кръстовището на бул. „Трети март“ и ул. „Асен Разцветников“"}
{"url": "http://www.focus-news.net/news/2018/11/26/2594731/delyan-dobrev-gerb-uchastieto-na-balgariya-v-lng-terminala-v-aleksandrupolis-shte-bade-s-minoritaren-protsent-i-nyama-da-natovari-bulgarstransgaz.html", "text": "Участието на България в LNG терминала в Александруполис ще бъде с миноритарен процент и няма да натовари „Булгарстрансгаз“. Това каза народният представител от ГЕРБ и председател на Комисията по енергетика в Народното събрание Делян Добрев по време на кръгла маса на тема „Рискове и перспективи за енергийната сигурност на Югоизточна Европа“, предаде репортер на  Агенция „Фокус“ . \r\nДобрев коментира и темата за интерконектора България - Гърция. „Няма как да не отбележим, че проектът започна през 2009 г., а вече сме 2018 г., а ние нямаме още първа копка“, каза той и посочи, че този интерконектор става от все по-голяма важност за развитието на България и региона. \r\n„Но да не бъдем толкова критични. Бих искал да отбележа някои полезни неща, които се случат. В парламента тази седмица ще разгледаме промени в енергийната стратегия на България и две са особено важни – една от тях е решение „Булгарстрансгаз“ да участва като акционер в LNG терминала в Александруполис. Нашето участие ще бъде с миноритарен процент и не би натоварило „Булгарстрансгаз“ по никакъв начин. Даже средствата, които операторът ще отдели за този проект, бих казал, че са символични“, посочи председателят на парламентарната енергийна комисия.  Като втора много положителна промяна в енергийната стратегия Добрев посочи създаването на енергийна борса в България.  \r\n„В момента се провежда трети проучвателен сондаж в Черно море. Сондажните дейности ще приключат в края на декември и се надявам другата година да имаме добри новини. Като непотвърдена информация, която имам към момента, мога да кажа, че Shell също планира проучвателен сондаж в техния блок в Черно море“, заяви Добрев. \r\nЦветилена СИМЕОНОВА", "date": "2018.11.26", "title": "Делян Добрев, ГЕРБ: Участието на България в LNG терминала в Александруполис ще бъде с миноритарен процент и няма да натовари „Булгарстрансгаз“"}
{"url": "http://www.focus-news.net/news/2018/11/26/2594728/verislava-benova-predstavitel-na-fabrika-za-proizvodstvo-na-elhi-v-rakovski-nay-populyarniyat-model-koledna-elha-dnes-e-3d-elhata-koyato-e-nay-blizo-do-estestvenata.html", "text": "Най-популярният модел коледна елха днес е 3D елхата, която е най-близо до естествената и наподобява борчетата в скандинавските страни. Това показва неформално проучване, направено в 8 страни от българска фабрика за производство на елхи, която се намира в Раковски, съобщи за  Радио „Фокус” - Пловдив  представителят на фирмата Верислава Бенова. Проучването е направено в България, Румъния, Унгария, Сърбия, Хърватска, Македония, Словения и Австрия. Най-популярният модел елха в 6 от 8-те държави е „жилковата“, а 3D елхата се търси най-вече в Хърватска и Унгария. \r\nИзборът и украсяването на коледна елха е семейна традиция, която се предава от поколение на поколение. Има обаче различия в предпочитанията към цвят, форма, големина и вид, времето и средствата за покупка, прибирането на украсата и др. Най-популярният цвят е зеленият. Семействата предпочитат този цвят, в различни негови нюанси. На второ място са „заскрежените“ елхи и тези в бяло, които са най-търсени в България, Румъния, Сърбия, Словения, Хърватска. Някои балкански държави, като Македония и Хърватска, са по-смели и избират елхи в червено. Най-голямо разнообразие има в Австрия, където експериментират със сини, розови и оранжеви дръвчета. На цветни елхи или цветна украса се спира и частният сектор – търговски центрове, магазини, банки, застрахователи и др. \r\nПри критериите за избор няма съществени разлики между 8-те държави. На първо място е критерият „реалистичност“ –  колко близко е декоративната елха до естествената. На второ – цената, на трето – формата. Четвъртият по важност критерий е височината. В България и Хърватия семействата поръчват най-често елха с височина 1.80 (стандарт за апартамент), а в Словения – размер нагоре, 2.20 метра. \r\nНовост е търсенето на елхи, подходящи за външни условия. Най-често се поръчват от организации от частния и публичния сектор. Има търсене и от домакинства, които поставят елхата в градината пред къщата и я украсяват с LED светлини. \r\nЦветана ТОНЧЕВА", "date": "2018.11.26", "title": "Верислава Бенова, представител на фабрика за производство на елхи в Раковски: Най-популярният модел коледна елха днес е 3D елхата, която е най-близо до естествената"}
{"url": "http://www.focus-news.net/news/2018/11/26/2594734/kmetat-na-sofiya-yordanka-fandakova-shte-prisastva-na-otkrivaneto-na-konsultantski-ofis-za-podkrepa-na-inovativni-startirashti-i-sotsialni-predpriemachi.html", "text": "От 14.30 часа в присъствието на кмета Йорданка Фандъкова ще бъде открит консултантски офис за подкрепа на иновативни, стартиращи и социални предприемачи. Инициативата се реализира от Столична община чрез Общинският гаранционен фонд за малки и средни предприятия и „София Тех Парк“ АД. Това съобщиха от пресцентъра на  Столична община . Офисът се намира в бизнес инкубатора на „София Тех Парк“ -  ет. 1, фоайе. На събитието ще присъства и изпълнителния директор и зам.-председател на Управителния съвет на „София Тех Парк“ АД Тодор Младенов.  \r\nАмбицията на Столична община и „София Тех Парк“ е съвместната инициатива да бъде пример за партньорство между публичните институции в подкрепа на предприемачеството, малкия и среден бизнес, стартъпите и иновационната екосистема. Офисът е продължение на усилията на Столична община и Тех Парка за осигуряване на достъпна инфраструктура и информационна среда за насърчаване на иновационния потенциал на столицата.", "date": "2018.11.26", "title": "Кметът на София Йорданка Фандъкова ще присъства на откриването на консултантски офис за подкрепа на иновативни, стартиращи и социални предприемачи"}
{"url": "http://www.focus-news.net/news/2018/11/26/2594735/pazardzhik-vik-uslugi-dostavi-i-montira-po-edna-nova-hidroforna-pompa-na-vsichki-zhilishtni-blokove-v-grada.html", "text": "През тази година „ВиК услуги“-Пазарджик достави и монтира по една нова хидрофорна помпа на всички жилищни блокове в града, каза за  Радио „Фокус“ – Пазарджик  инж. Димитър Мишев от дружеството. Той обясни, че тези помпи са поставяни при строителството на големите блокове над 8 етажа. „Това са комплекс „Марица“, тези на улица „Дунав“ и на улиците „Лозенград“ и „Васил Левски“. През годините само на някои са подменени помпите, а през тази година доставихме и монтирахме на всички по една нова“, посочи инж. Мишев. Той коментира, че това ще доведе до по-малък разход на електроенергия и наличието на по-надеждни съоръжения. По думите му дружеството продължава с дейностите по подмяна на водопроводна мрежа в района на междублоковите пространства южно от улица „Мария Луиза“, приключва и работата по монтирането на такава мрежа в района на новото кръгово кръстовище на улиците „Петър Бонев“ и бул. „Александър Стамболийски“ в Пазарджик.", "date": "2018.11.26", "title": "Пазарджик: „ВиК услуги“ достави и монтира по една нова хидрофорна помпа на всички жилищни блокове в града"}
{"url": "http://www.focus-news.net/news/2018/11/26/2594740/dobrich-v-obshtinata-se-priemat-zayavleniya-za-podpomagane-na-grazhdani-zasegnati-pri-vandalski-proyavi-v-grobishtniya-park.html", "text": "В Общината вече се приемат заявления за подпомагане на граждани, засегнати при вандалски прояви в гробищния парк. Това съобщи зам.-кметът с ресор „Финанси и общинска собственост“ Елка Димова, предаде кореспондент на  Радио „Фокус” – Варна . Ще бъдат подпомагани както граждани, които пострадаха от прояви на вандализъм на 6 септември тази година в мюсюлманската част на Гробищния парк, така и други граждани, също станали през 2018 г. жертва на вандалски прояви там, извън конкретния случай. „Решението за подпомагане бе взето на последното редовно заседание на Общинския съвет на Добрич. Заявленията и документите за финансово подпомагане на правоимащи лица се приемат в Центъра за услуги и информация\", посочи Елка Димова. По думите ѝ за улеснение на гражданите е подготвен образец на заявление. Трябва да се представи фактура за извършено плащане за ремонт по конкретното основание. Общината разполага с протокол от полицията след направена проверка по случая от 6 септември. Служебна проверка до колко дадено лице е наследник се прави в служба ГРОН. Общината отправя апел потърпевшите да проявят търпение за периода на обработка на документите и изплащането на сумите. „За другите случаи, извън този на 6 септември, гражданите трябва да представят документ от компетентен орган за извършена вандалска проява', допълни Елка Димова. Условието бе гласувано от общинските съветници с цел да се предотвратят злоупотреби.  \r\nЖулиета НИКОЛОВА", "date": "2018.11.26", "title": "Добрич: В Общината се приемат заявления за подпомагане на граждани, засегнати при вандалски прояви в гробищния парк"}
{"url": "http://www.focus-news.net/news/2018/11/26/2594737/plovdiv-druzhestvo-na-hudozhnitsite-v-grada-predstavya-koledna-izlozhba-ikoni-na-toshko-vachev.html", "text": "Дружество на пловдивските художници организира коледна изложба – икони на Тошко Вачев в Галерия „Пловдив“ (ул. „Авксентий Велешки“ 20), която ще бъде открита от 18.00 часа, съобщиха от  Община Пловдив . \r\nСред интересните изработки са икони на Света Богородица, Светите Пълководци Георги и Димитър, закрилникът на град Бургас – Свети Николай Чудотворец, Светиците Марта, Юлия, Татяна, Ана, Светите Мъченици Вяра, Надежда и Любов и други. \r\nБургаският художник Тошко Вачев се занимава с иконопис от 20 години. Първата икона, която изписва, е на Пресвета Богородица „Достойно ест“, която до ден днешен покровителства семейството и всички посетители в дома му. За изработката на иконите си Тошко Вачев използва дъски, като спазва всички указания на канона и някои специфични техники, взаимствани от старите майстори.", "date": "2018.11.26", "title": "Пловдив: Дружество на художниците в града представя коледна изложба – икони на Тошко Вачев"}
{"url": "http://www.focus-news.net/news/2018/11/26/2594738/spetsializiranata-prokuratura-i-gdbop-razkriha-grupa-za-kompyutarni-izmami-izzeta-e-kriprovaluta-za-okolo-5-mln-leva.html", "text": "Специализираната прокуратура и ГДБОП неутрализираха организирана престъпна група за компютърни измами и незаконно придобиване на криптовалута на обща стойност над 5 милиона щатски долара. Това съобщиха от пресцентъра на  Апелативна специализирана прокуратура . Криптовалута за около 3 милиона долара (равняващи се на около 5 млн. лева) е „иззета“ при извършените претърсвания на компютри, ползвани от български граждани, обект на разследването. Образуваното в края на юни 2018 г. досъдебно производство по случая и резултатите от разследването нямат аналог както в България, така и в Европа. \r\nСпециализираната прокуратура повдигна обвинения на три лица, след като на 22 ноември 2018 г. бяха иззети ползвани от тях компютри и флаш памети, хардуерни портфейли, тефтери с данни за множество акаунти на съществуващи и несъществуващи физически лица, които са били използвани в незаконната схема за придобиване на криптовалута. Иззет е и лек автомобил на стойност 60 000 лв., купен с пари от престъпната дейност. Открити са също множество цифрови комбинации - кодове за достъп до конкретни платформи, предлагащи услуги за съхранение и придобиване на криптовалута, както и за достъп до хардуерни портфейли (места за съхранение на криптовалута). \r\nТримата обвинени са действали изключително професионално и конспиративно. \r\nИзползвали са иновативни механизми, специализирани софтуери и най-вече, високи компютърни познания в областта на търговията с криптовалута. \r\nС определение на Специализирания наказателен съд на двама от обвинените са взети мерки за неотклонение „Задържане под стража“. На третия участник наблюдаващият делото прокурор определи „Парична гаранция“ в размер на 50 000 лева.", "date": "2018.11.26", "title": "Специализираната прокуратура и ГДБОП разкриха група за компютърни измами, „иззета“ е крипровалута за около 5 млн. лева"}
{"url": "http://www.focus-news.net/news/2018/11/26/2594739/blagoevgrad-23-000-lv-sa-bili-otkradnati-ot-chasten-dom-v-oblastniya-grad.html", "text": "Полицейски служители на 01 Районно управление на МВР – Благоевград работят по получен сигнал за кражба на сумата от около 23 000 лв. от частен дом в Благоевград, извършена за времето от 04.00 часа до 06.30 часа на 24 ноември. Това съобщиха от пресцентъра на  ОДМВР – Благоевград . По случая е образувано досъдебно производство.", "date": "2018.11.26", "title": "Благоевград: 23 000 лв. са били откраднати от частен дом в областния град"}
{"url": "http://www.focus-news.net/news/2018/11/26/2594733/veliko-tarnovo-s-9-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 9 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 17 см, а температурата на водата - 8.1 градуса.  \r\nЩе бъде облачно, на много места - с валежи. Максималните температури ще достигнат до 16°-17°, в Свищов – 9°.", "date": "2018.11.26", "title": "Велико Търново: С 9 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/26/2594741/blagoevgrad-63-godishna-zhena-ot-oblastniya-grad-e-stanala-zhertva-na-telefonna-izmama-za-okolo-2-300-lv.html", "text": "На 23 ноември, около 17.15 часа, в 02 Районно управление на МВР – Благоевград е получен сигнал от 63-годишна жена от Благоевград за това, че на същата дата непознато за нея лице, което се е представило за полицейски служител, й поискало парична сума като съдействие за залавяне на телефонни измамници. Това съобщиха от пресцентъра на  ОДМВР – Благоевград . На потърпевшата е нанесена щета на приблизителна стойност около 2 300 лева. По случая е образувано досъдебно производство.", "date": "2018.11.26", "title": "Благоевград: 63-годишна жена от областния град е станала жертва на телефонна измама за около 2 300 лв."}
{"url": "http://www.focus-news.net/news/2018/11/26/2594747/pazardzhik-nezakonno-pritezhavani-boepripasi-i-starinni-moneti-i-predmeti-sa-otkriti-v-kashta-v-rakitovo.html", "text": "Служители на сектор „Противодействие на икономическата престъпност“ при ОДМВР-Пазарджик са открили незаконно притежавани старинни монети и предмети, както и различни по вид боеприпаси. Това съобщиха от  ОДМВР-Пазарджик . Екипи от сектора са извършили претърсване в къщата на 44-годишен мъж от Ракитово. Там били намерени 19 старинни монети и предмети, както и металдетектор. Освен това органите на реда открили 88 патрона от различен вид и калибър, всичките - незаконно притежавани. Цялото количество археологически находки, оборудване и боеприпаси са иззети. Мъжът е задържан, а спрямо него е образувано полицейско производство.", "date": "2018.11.26", "title": "Пазарджик: Незаконно притежавани боеприпаси и старинни монети и предмети са открити в къща в Ракитово"}
{"url": "http://www.focus-news.net/news/2018/11/26/2594746/plovdiv-9-godishno-dete-e-blasnato-ot-lek-avtomobil-v-selo-golyam-chardak.html", "text": "9-годишно дете е блъснато от лек автомобил в село Голям Чардак. Това съобщиха от  ОДМВР - Пловдив . Инцидентът е станал около 14.00 часа на 23 ноември. Детето е ударено от товарен автомобил „Мерцедес“ с 51-годишен водач. По случая е образувано досъдебно производство в РУ –Труд. \r\nСъщия ден са регистрирани още два инцидента с деца. Едното от децата е блъснато на бул. „Марица“ при пресичане на пешеходна пътека. На момиченцето било отнето предимството от лек автомобил „Опел“, управляван от 67-годишен мъж. Другото дете е 12-годишно момче. То е блъснато от лек автомобил „Тойта“ с 37-годишен шофьор на кръстовището между бул. „Шести септември“ и  ул. „Владивосток“, след като изскочило внезапно на пътното платно.  \r\nИ в трите случая алкохолните проби на водачите са отрицателни.", "date": "2018.11.26", "title": "Пловдив: 9-годишно дете е блъснато от лек автомобил в село Голям Чардак"}
{"url": "http://www.focus-news.net/news/2018/11/26/2594743/plovdiv-87-godishna-zhena-e-blasnata-ot-lek-avtomobil-v-sopot.html", "text": "87-годишна жена е блъсната от лек автомобил в Сопот. Това съобщиха от  ОДМВР - Пловдив . Сигналът е получен около 14.30 часа на ул. „Възраждане“. Жената е блъсната от движещ се на заден ход лек автомобил „Ленд Ровър“ с 27-годишен водач. Пострадалата е оставена под лекарско наблюдение в пловдивска болница. Шофьорът е тестван с дрегер за алкохол, резултатът е отрицателен. Случаят е отработен по административен ред от служители на РУ – Карлово.", "date": "2018.11.26", "title": "Пловдив: 87-годишна жена е блъсната от лек автомобил в Сопот"}
{"url": "http://www.focus-news.net/news/2018/11/26/2594745/vidin-selata-podgore-i-bela-rada-sa-bez-voda-zaradi-avarii.html", "text": "Водоснабдяването ще бъде затруднено в три населени места във Видинска област, съобщиха за  Радио „Фокус“ - Видин  от ВиК - Видин. Вобластния град няма вода по ул. „Княз Дондуков“ от №39 до Мелницатам до 13.00 часа, за отстраняване на авария на уличен водопровод. В селата Подгоре и Бела Рада, също до 13.00 часа, водоподаването е спряно заради аварии на улични водопроводи. \r\nАнна ЛОЗАНОВА", "date": "2018.11.26", "title": "Видин: Селата Подгоре и Бела Рада са без вода заради аварии"}
{"url": "http://www.focus-news.net/news/2018/11/26/2594742/nova-makedoniya-makedoniya-parlamentarnoto-mnozinstvo-pred-novi-izkusheniyai.html", "text": "Въпреки официалното становище на управляващата партия СДСМ, че решенията на депутатите в парламента не зависят от решенията на съда, в македонската общественост обаче не отшумяват реакциите, че в този политически момент в страната всички процеси, които протичат в трите основни стълба на държавата (законодателната, съдебната и изпълнителната власт) се преплитат и неизбежно се засягат един друг. Същевременно след задържането на няколко бивши държавни служители, обвинени в случаите на Специализираната прокуратура, особено след ареста на бившия директор на УБК (Службата за сигурност и контраразузнаване) Сашо Миялков, но и след предоставянето на убежище в Унгария на бившия премиер Никола Груевски, все по-силно се задават и въпроси за устойчивостта на постигнатото парламентарно мнозинство от две трети, формирано на 19 октомври за иницииране на процеса за промяна на Конституцията, произтичащ от споразумението от Преспа за името. Една от причините за тези въпроси и публичните обвинения от опозиционната ВМРО-ДПМНЕ, която изключи осмината депутати от редиците си, защото гласуваха за промени в Конституцията, че решаващо влияние за тази тяхна постъпка и отмятането от позицията на партията е имал точно Миялков. Ако е възможна логика в политиката и ако има истина в обвиненията на ВМРО-ДПМНЕ по отношение на Миялков (той междувременно пише отворени писма до партията, отхвърляйки своето участие в някаква конспирация), тогава е логично и обществеността явно да постави въпроса за стабилността на парламентарното мнозинство, пише  онлайн изданието на вестник „Нова Македония“ . \r\nПървоначалната реакция на независимата депутатска група, която се формира от изключените депутати от ВМРО-ДПМНЕ, е, че серията задържания на бивши държавни служители могат да навредят на преговорите за укрепване и разширяване на парламентарното мнозинство за конституционни промени. Но от друга страна, в обществото се пласират и тези, че е възможно и ново и голямо окрупняване на парламентарното мнозинство, което ще бъде предизвикано именно от последните развития и разочарованието преди всичко от постъпката на бившия премиер и неговото бягство от държавата. Остава неясно как последните промени ще бъдат отразени в консолидацията или дестабилизирането на парламентарното мнозинство от две трети, коментира изданието. \r\n„Задържането на Сашо Миялков е текущата работа на съдебните органи в страната. Работата на съда не засяга решенията, които се вземат в парламента. Квалифицираното мнозинство в парламента, т.е. решенията на депутатите, не зависят от работата на съда. Що се отнася до решенията на осмината депутати от независимата депутатска група, известно е, че те гласуваха за започване на конституционните промени, участваха в дебатите и бяха приети техните предложения за изменения и се очаква да участват в по-нататъшния процес на дискусията за конституционни промени и разбира се, да гласуват по свое собствено усмотрение“,  заяви Костадин Костадиновски, депутат в парламента и говорител на СДСМ. \r\nДепутатите от ВМРО-ДПМНЕ  заявяват, че предпочитат да се въздържат от коментари в този момент. \r\n„Слушаме твърде много спекулации в медиите по този въпрос, но не бихме искали да участваме в това. Текущото състояние на парламентарната група на ВМРО-ДПМНЕ е стабилно и депутатите работят по текущата проблематика“, заяви Никола Мицевски, координатор на парламентарната група на опозиционната партия. \r\nЕдин от текущите процеси в парламента е и подготовката на закона за амнистия за участниците в събитията от 27 април миналата година, от парламентарния орган за помирение, създаден по предложение на новата независима депутатка група, като едно от условията на осмината депутати, за да дадат своята подкрепа за конституционните промени на 19 октомври беше точно намиране начин за амнистия, т.е. помилване на народните представители, обвинени за нахлуването в парламента на страната на 27 април м.г., както и по други дела на Специализираната прокуратиура. \r\n„Окончателното решение за нашата по-нататъшна подкрепа на парламентарното мнозинство зависи от работата и резултатите на парламента орган за помирение, крайната версия на измененията, както и от Законите за реформата. Напразно работим, ако един от тези процеси бъде изолиран от цялостния процес“, заяви народният представител Нола Исмайловска-Старова част от независимата депутатка група на осемте депутати. \r\nПревод и редакция:", "date": "2018.11.26", "title": "„Нова Македония“ (Македония): Парламентарното мнозинство пред нови изкушения?"}
{"url": "http://www.focus-news.net/news/2018/11/26/2594744/dots-ivan-ivanov-kevr-s-dostavkite-na-rumanski-gaz-ot-sledvashtata-godina-balgariya-i-tseliyat-region-shte-navlyazat-v-edna-savsem-razlichna-faza-na-dostavki-na-priroden-gaz.html", "text": "С доставките на румънски газ от следващата година България и целият регион ще навлязат в една съвсем различна фаза на доставки на природен газ. Това каза председателят на Комисията за енергийно и водно регулиране (КЕВР) доц. Иван Иванов по време на кръгла маса на тема „Рискове и перспективи за енергийната сигурност на Югоизточна Европа“, предаде репортер на  Агенция „Фокус“ . \r\n„Темата на днешната кръгла маса безспорно е актуална. Ще отбележа, че ако България през 2009 г. беше енергиен остров по отношение на снабдяването с природен газа, то преминаването в един съвсем друг статут на страна, която има нормално развитие на снабдяване с природен газ, изисква изпълнението на няколко задачи. Първо трябва да бъде развита газовата инфраструктура на страната. Задължително трябва да се търси и диверсификация на източниците и на маршрутите на доставка на природен газ. И е важно да се пристъпи към създаването на либерализиран пазар за природен газ в страната, а в последствие и на региона“, каза още доц. Иванов.  \r\nПо думите му всичко това трябва да стане със спазване на европейското законодателство.  „Защото само така можем да осигурим участието на България в европейския газов пазар и превръщането й в страна, която притежава газоразпределителен център. Ролята на енергийния регулатор в тази ситуация е да създаде една устойчива регулаторна рамка за един бъдещ пазар на природен газ в страната – рамка, която даде гаранции на инвеститорите и търговците, че действително страната подчинява тази търговия с правила, изцяло според изискванията на ЕС“, каза още той. \r\nДоц. Иванов обясни, че изграждането на интерконектора с Гърция е от изключително значение за страната ни. „Той ще даде възможност България да получава природен газ от Южния газов коридор. И наше задължение е да спазим срока за изграждането на българо-гръцката връзка. Считам, че изискванията, които ЕК имаше, бяха изпълнени от двата регулатора – българския и гръцкия“, заяви той и посочи, че ще се осъществят и всички необходими последващи действия. „Трябва добре да научим уроците си от миналото и при пълна прозрачност и спазване на европейските правила за обществени поръчки да осъществим тези последсващи действия, за да не стане както с неосъществения „Южен поток“. Това не трябва да се допуска, защото иначе няма да имаме растящо доверие от ЕК“, заяви той. \r\n„От следващата година ще можем да разчитаме на доставки на румънски природен газ през Русе - Гюргево с капацитет от 1,5 млрд. куб. м. А до края на 2019 г. и на нови 1,8 млрд. куб. м. природен газ, който е осигурен капацитет по интерконектора Негру вода – Кардам. Което ще означава, че от 2020 г. България и целият регион ще навлязат в съвсем една различна фаза. Като се надяваме и от юг да можем да очакваме големи количества природен газ“, заяви доц. Иванов. \r\nЦветилена СИМЕОНОВА", "date": "2018.11.26", "title": "Доц. Иван Иванов, КЕВР: С доставките на румънски газ от следващата година България и целият регион ще навлязат в една съвсем различна фаза на доставки на природен газ"}
{"url": "http://www.focus-news.net/news/2018/11/26/2594751/api-vazstanoveno-e-dvizhenieto-po-pat--1-vidin-montana-ot-km-52-do-km-55-v-rayona-na-s-skomlya.html", "text": "Възстановено е движението по път I-1 Видин - Монтана от км 52 до км 55 в района на с. Скомля. Това съобщиха от пресцентъра на  Агенция „Пътна инфраструктура“ . Трафикът временно се извършваше в една лента поради аварирал тежкотоварен камион.", "date": "2018.11.26", "title": "АПИ: Възстановено е движението по път I-1 Видин - Монтана от км 52 до км 55 в района на с. Скомля"}
{"url": "http://www.focus-news.net/news/2018/11/26/2594749/burgas-izlozhbata-burgazlii-zavinagi-shte-bade-predstavena-vav-vitrinite-sreshtu-chasovnika-na-6-dekemvri.html", "text": "Изложбата „Бургазлии завинаги“ ще бъде представена във витрините срещу Часовника на 6 декември. Това съобщиха от пресцентъра на  Община Бургас . Експозицията ще покаже хората, оставили ярка следа в развитието и духовния живот на Бургас. Видните личности ще бъдат представени чрез техни автентични снимки, биографични бележки и предмети. Изложбата е част от поредицата събития, посветени на празника на града - Никулден. Тя ще бъде експонирана във витрините срещу Часовника на празника на Бургас - 6 декември, и може да бъде разгледана до 6 февруари. В нея жителите и гостите на града ще могат да видят реплика на тефтерчето на Петя Дубарова, тромпета на Тончо Русев, ловния билет на Георги Шагунов и различни предмети, които най-именитите бургазлии са носили винаги в себе си. 17 портретни снимки, специално обработени от художника Мирослав Моновски, ще покажат благодетеля на Бургас Александър Георгиев - Коджакафалията, първия лекар на частна практика в града д-р Андреа Нидер, архитектите, придали облика на съвременен Бургас - Рикардо Тоскани и Мария-Луиза Досева, създателя на Морската градина л. арх. Георги Духтев, капелмайстора на 24-ти Черноморски пехотен полк и автор на химна на „Независимостта“ от 1908 г. Георги Шагунов, определяния за един от „големите хуманисти на Европа и света“ художник Георги Баев. Някои от тях са родени в Бургас, други идват от близки и далечни краища на България и на Европа, за да останат завинаги тук. \r\nСред „вечните бургазлии“ в експозицията са още индустриалецът Иван Хаджипетров, обществените деятели Ганка Хаджипетрова и Жени Патева, актьорите Апостол Карамитев и Георги Калоянчев, писателят Петко Росен, поетите Христо Фотев и Петя Дубарова, музикалните дейци Върбан Върбанов и Тончо Русев. \r\nДецата от клуб „Величието на България“ с ръководител Петя Кудева към Професионалната гимназия по туризъм „Проф. д-р Асен Златаров“ ще разказват на Никулден интересни и малко познати факти от живота на най-достолепните личности на Бургас.", "date": "2018.11.26", "title": "Бургас: Изложбата „Бургазлии завинаги“ ще бъде представена във витрините срещу Часовника на 6 декември"}
{"url": "http://www.focus-news.net/news/2018/11/26/2594752/dha-voenen-helikopter-padna-v-istanbul-chetirima-zaginali-i-edin-ranen-voennosluzheshti.html", "text": "Военен хеликоптер от състава на ВВС падна днес преди обяд на незастроен парцел в квартал „Санджактепе” в Истанбул, предаде  информационната агенция ДХА . По първоначални данни при хеликоптерната катастрофа са загинали четирима военнослужещи, а един е ранен. На мястото на тежкия инцидент са изпратени голям брой екипи на противопожарната служба и на полицията. Военният хеликоптер тип UH-1 е излетял за учебен полет от летище Самандра в 10.32 ч. и е трябвало пак да кацне на същото военно летище.  \r\nЗаедно с днешния случай, общо в Истанбул през последните 20 години са паднали пет хеликоптери. При предишните подобни инциденти са загинали общо 19 души, посочва още ДХА. \r\nПревод и редакция:", "date": "2018.11.26", "title": "ДХА: Военен хеликоптер падна в Истанбул – четирима загинали и един ранен военнослужещи"}
{"url": "http://www.focus-news.net/news/2018/11/26/2594753/veliko-tarnovo-profesionalen-somelierski-tsentar-shte-bade-otkrit-v-grada-chrez-savmesten-proekt-mezhdu-balgariya-i-rumaniya-po-programata-za-transgranichno-satrudnichestvo.html", "text": "Професионален сомелиерски център ще бъде открит в града. Той се изгражда по съвместен проект между България и Румъния, а финансирането е осигурено по Програмата за трансгранично сътрудничество ИНТЕРРЕГ V-A Румъния – България 2014-2020. Това стана ясно на пресконференция, на която бе представена бъдещата структура, предаде репортер на  Радио „Фокус“ – Велико Търново . Наименованието на проекта е „Sommilabour“, а негов ръководител е Станимир Стоянов, председател на Националната винарска асоциация в Сухиндол. Водещ партньор е Румънската асоциация за трансфер на технологии и иновации от Крайова. В събитието се включи и кметът на Община Сухиндол Пламен Чернев. Той припомни, че в региона се произвежда вино от хиляди години и традициите са много стари, но развитието им продължава и днес. „Ние искаме на първо място да направим много нови лозя, да възродим нашите традиционни сортове грозде, а след това да произведем вината, с които ни познава цяла България, но и да ги популяризираме в Европа, а защо не и в света. Аз приветствам проектът и смятам, че мястото на винения туризъм е именно тук във Великотърновския регион, защото той е наситен с много винарни и много богата история“, каза още Пламен Чернев и пожела успех на реализацията.  \r\nРъководителят на проекта Станимир Стоянов обясни, че основната идея на проекта е да спомогне развитието на лозарството и винарството в България и Румъния по много модерни начини. „Това, което ние трябва да продължим са връзките между лозаро-винарския сектор и всички съпътстващи сектори като туризъм, хотелиерство, ресторантьорство, за да може виното като продукт и то от нашия регион да стане все по-познато и разпознаваемо“, коментира Станимир Стоянов. Румънските партньори похвалиха Общината и подчертаха, че именно Велико Търново е най-подходящият град за развитие на проекта. \r\nОбщият бюджет е в размер на 495 138,65 евро. Основната цел на проекта е с изграждането на центъра в него да се обучат български и румънски младежи, застрашени от безработица в пограничните райони, за да могат да отговорят на увеличаващата се нужда от кадри за винарски изби, магазини за вино, хотели и ресторанти, туризъм и други. Професионалният обучителен център по сомелиерство вече се изгражда на Самоводската чаршия. В рамките на дейностите са предвидени общо 8 обучения в областта на сомелиерството и винения туризъм, в които ще участват 225 румънски и български младежи в риск. Ще бъде създаден и Българо-Румънски фразеологичен разговорник за сомелиери, който ще съдържа информация и специфични термини, които ще помогнат новообучените сомелиери в комуникацията им с чуждестранни клиенти – румънски туристи в България и български туристи в Румъния. В допълнение ще се издадат и Образователни наръчници за екскурзоводи за винени турове, което ще спомогне да се подкрепят целите на проекта, да се създаде заетост и да се обучат повече хора от групите в риск. \r\nЛуиза ТРАНЧЕВА", "date": "2018.11.26", "title": "Велико Търново: Професионален сомелиерски център ще бъде открит в града чрез съвместен проект между България и Румъния по Програмата за трансгранично сътрудничество"}
{"url": "http://www.focus-news.net/news/2018/11/26/2594748/prezidentat-rumen-radev-armiyata-prodalzhava-da-se-topi-a-vse-oshte-ne-namirame-neobhodimata-politicheska-volya-i-resursi-da-se-prekrati-otlivat-na-hora.html", "text": "Армията продължава да се топи, а все още не намираме необходимата политическа воля и ресурси да се прекрати отливът на хора. Това заяви президентът и върховен главнокомандващ на Въоръжените сили Румен Радев в тържественото си слово по повод отбелязването на 140 години от началото на военното образование в България и откриването на първото военно училище, предаде репортер на  Радио „Фокус“ – Велико Търново . Президентът подчерта, че днес военното образование е изправено пред сериозни изпитания. „Динамичната и непрекъснато изостряща се среда на сигурност и ограничените ресурси ограничават непрекъснато изискванията към вас да определяте точните приоритети, да усвоявате необходимите знания, да изграждате адекватните умения и способности. Професионално подготвените офицери, сержанти и войници са основата на модерната армия – тази армия, от която България има нужда“, каза още президентът. По думите му модерните оръжия и съвременните технологии никога няма да могат да компенсират липсата на хора. „Трябва да инвестираме повече в подготовката на бъдещите военни лидери. Точно тук е мястото, където се изграждат тези лидери – хора с характер и умения, възпитани в идеалите и ценностите на родолюбието, честта и дълга“, посочи Румен Радев. \r\nНадежда КРЪСТЕВА", "date": "2018.11.26", "title": "Президентът Румен Радев: Армията продължава да се топи, а все още не намираме необходимата политическа воля и ресурси да се прекрати отливът на хора"}
{"url": "http://www.focus-news.net/news/2018/11/26/2594754/sofiya-nad-41-litra-opasni-otpadatsi-sa-predadeni-v-mobilniya-punkt-na-stolichna-obshtina-v-ramkite-na-evropeyskata-sedmitsa-za-namalyavane-na-otpadatsite.html", "text": "На мобилния пункт за опасни отпадъци, разкрит във връзка с участието на Столична община в Европейската седмица за намаляване на отпадъците, са предадени 41.5 литра отпадъци. Това съобщиха от пресцентъра на  Столична община . Същите ще бъдат последващо обезвредени и така ще се гарантира правилното им третиране и ще се избегне замърсяване на околната среда. \r\nВъв връзка с участието на Столична община в Европейската седмица за намаляване на отпадъците, бяха разкрити два извънредни мобилни пункта – за опасни отпадъци и за електрическо и електронно оборудване. Събитията ще завършат с представяне на модна колекция, изработена от рециклиран стар текстил. Текстилът беше събран в рамките на организирана инициатива на Столична община, която се състоя през септември и беше насочена към повишаване на значението от разделното събиране на текстилни отпадъци за различните компоненти на околната среда, включително и за качеството на въздуха.  \r\nРевюто ще се състои от 19.00 часа в зала 6А на НДК, в рамките на модните ревюта, част от Sofia Green Fashion Days.", "date": "2018.11.26", "title": "София: Над 41 литра опасни отпадъци са предадени в мобилния пункт на Столична община в рамките на Европейската седмица за намаляване на отпадъците"}
{"url": "http://www.focus-news.net/news/2018/11/26/2594736/politika-sarbiya-parvi-etnicheski-skandal-v-novoto-pravitelstvo-na-bih-svaliha-znameto-na-rs-ot-pred-kabineta-na-dodik.html", "text": "Сръбският член на Президентството на Босна и Херцеговина Милорад Додик заяви, че „премахването през нощта“ на знамето на Република Сръбска от пред кабинета му в Източно Сараево е недопустимо и скандално и представлява опит на бошняшкия и хърватския членове на президентството Шефик Джаферович и Желко Комшич да изпратят послание, че с столицата няма място за сърбите, пише  онлайн изданието на белградския ежедневник „Политика“ . \r\nСъгласно съобщението на Федералната новинарска агенция (СРНА) на Федерация Босна и Херцеговина, знамето пред канцеларията на лидера на босненските сърби в сградата на Президентството е свалено по искане на кабинета на Джаферович „на основание, че това е обществено пространство“.  \r\nИзданието посочва, че флагът е поставен след церемонията по приемане на акредитивните писма на новия посланик на Сърбия в Сараево Александър Джорджевич. \r\n„Този символичен ход само потвърждава намерението на хегемонистичните кръгове в Сараево в нарушение на Дейтънския договор да елиминират Република Сръбска, като истеричното нощно нападение срещу знамето на Република Сръбска ясно демонстрира това“, е заявил Додик, съгласно цитата на СРНА. \r\nТой също така е уверил, че нощната атака срещу знамето няма да попречи на това, флагът винаги да се вее пред неговия кабинет и там, където се намира „колкото и дълго да е и докато и да е той в сградата на Президентството на БиХ, независимо дали това се харесва на някого, или не“. \r\nДодик е заявил още, че поставянето на знамето на РС пред офиса му по време на церемонията по предаването на акредитивните писма на новия сръбски посланик не е арогантност, безотговорност и оскверняване, „както посочват Джагерович и Комшич“, цитира думите му ТАНЮГ. \r\nТова е нужно, обяснява лидерът на босненските сърби, за символично представяне на своята идентичност и идентичността на народа, към който принадлежи и който представлява. \r\n„Цветът и символиката на знамето на РС не обижда никого и представлява нейната официална визуална идентичност. Кого може да притеснява това? Никой добронамерен“, подчерта Додик. \r\nШокиращо е, допълни той, че флагът е свален брутално след работно време, когато не е имало никой в кабинета. Това само говори, че сградата на Президентството на БиХ не е сигурно място за неговото нормално функциониране, смята Додик. \r\n„Предполага се, че из сградата и особено около моя кабинет, не би трябвало да се мотаят членове на различни разузнавателни служби, които контролират сараевския политически кръг“, посочи още членът на Президентството на БиХ от сръбския народ.  \r\nПревод и редакция:", "date": "2018.11.26", "title": "„Политика“ (Сърбия): Първи етнически скандал в новото правителство на БиХ, свалиха знамето на РС от пред кабинета на Додик"}
{"url": "http://www.focus-news.net/news/2018/11/26/2594756/veliko-tarnovo-vse-oshte-ne-e-zapochnala-masovata-prodazhba-na-elhi-po-pazarite-v-grada.html", "text": "Все още не е започнала масовата продажба на елхи във Велико Търново. Това показа репортерска проверка на  Радио „Фокус“ – Велико Търново . Търговците от Кооперативния пазар в центъра на града уточниха, че се очаква търсенето, съответно и предлагането, да се увеличат след първи декември. Тогава вече ще има и по-голям избор. Засега коледни дръвчета могат да се намеря в големите вериги за интериорен дизайн и стоки за бита и в т. нар. „магазини на един лев“. Масово се предлагат предимно изкуствени елхи, като тяхната цена започва от 2 лева и достига до над 250 лв. Естествените дръвчета в саксии струват средно между 35 и 45 лв. Въпреки че елхичките са рядкост, в почти всички магазини вече има коледна украса, лампички и гирлянди. \r\nПрез миналата година традиционните коледни дръвчета се продаваха на цени между 20 и 100 лв. Най-евтини бяха отсечените – около 20 лева. Цените на тези, които се продават в саксия, започваха от 50 и достигаха до 100 лева. Продаваха се и елхови клонки за тези, които не можеха да си позволят цяло дръвче. Цената им бе 3 лева. \r\nЛуиза ТРАНЧЕВА", "date": "2018.11.26", "title": "Велико Търново: Все още не е започнала масовата продажба на елхи по пазарите в града"}
{"url": "http://www.focus-news.net/news/2018/11/26/2594759/ministar-tsetska-tsacheva-blagodari-za-dobroto-satrudnichestvo-na-ek-i-na-darzhavite-chlenki-kakto-i-za-obektivnata-otsenka-ot-monitoringoviya-doklad-po-mehanizma-za-satrudnichestvo-i-proverka.html", "text": "Днес по покана на министъра на правосъдието Цецка Цачева се проведе работна среща с посланиците на държавите-членки на ЕС и ръководителя на Представителството на Европейската комисия в София. Това съобщиха от пресцентъра на  Министерството на правосъдието . В срещата взеха участие и министърът на вътрешните работи Младен Маринов и представляващият Висшия съдебен съвет Боян Магдалинчев.  \r\nТемата на дискусията беше докладът на Европейската комисия за постигнатото от България по линия на Механизма за сътрудничество и оценка, публикуван на 13 ноември 2018 г. \r\nМинистър Цачева благодари за доброто сътрудничество на Европейската комисия и на държавите-членки, както и за обективната оценка и констатацията от доклада, че три от шестте показатели на механизма могат да се смятат за условно затворени. \r\nБългарските институции предоставиха подробна информация за действията, които вече се предприемат в изпълнение на останалите показатели. Министърът на правосъдието изрази решимост за постигане на необратимост и устойчивост на резултатите, което да доведе до окончателното затваряне на всички показатели. \r\nПредставителите на дипломатическите мисии в София отчетоха постигнатия напредък и приветстваха избрания подход от България да бъдат информирани за конкретните действия по оставащите три показателя. Министър Цачева изрази надежда да бъде спазен принципът за оценка според собствените заслуги и изпълнение, както и да се запази посочената в Доклада перспектива Механизмът да приключи преди края на настоящия мандат на Комисията през 2019 г., като се отчита фактът, че три от шестте показателя са условно затворени.", "date": "2018.11.26", "title": "Министър Цецка Цачева благодари за доброто сътрудничество на ЕК и на държавите-членки, както и за обективната оценка от мониторинговия доклад по Механизма за сътрудничество и проверка"}
{"url": "http://www.focus-news.net/news/2018/11/26/2594760/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския граничен пункт. Трафикът не е интензивен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.26", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/11/26/2594757/doncho-barbalov-zam-kmet-na-sofiya-na-vsichki-detsa-ot-24-te-samostoyatelni-obshtinski-detski-yasli-shte-badat-napraveni-bezplatni-profilaktichni-pregledi-pri-saglasie-na-roditelite.html", "text": "Високоспециализирани безплатни профилактични прегледи на децата от самостоятелните детски ясли в София организира Столична община съвместно със Столична лекарска колегия на БЛС. Това съобщи зам.-кметът на София Дончо Барбалов в официалния си профил във  „Фейсбук“ . В лекарските екипи, които ще преглеждат децата в яслите ще има специалисти по УНГ, очни болести, травматолог, детски кардиолог и педиатър от общинските и университетските болници в София.  \r\nТози вид прегледи не се покриват от НЗОК, а са изключително важни за децата от най-ранна възраст, обясни днес д-р Асен Меджидиев, председател на Столичната лекарска колегия. Когато някое заболяване е открито в ранен етап, вероятността от пълното му излекуване е много по-голяма.  \r\nВ 24-те самостоятелните детски ясли в София се отглеждат общо около 2500 деца. \r\nПървите прегледи ще се проведат в 35 СДЯ в район „Триадица“ на 5 и 6 декември.  \r\nЗа провеждането на подобна инициатива предварително се иска писмено съгласие от родителите на децата.  \r\nАко кампанията премине успешно, Столична община и Столична лекарска колегия предвиждат подобни профилактични прегледи да обхванат и децата от яслените групи на детските градини, а по-нататък и следващите възрастови групи.  \r\nОбмисля се за тази цел да се ангажират Диагностично-консултативните центрове, където родителите да водят децата си в определени дни, с оглед облекчаване да процедурата за деклариране на съгласие. \r\nСтолична община от няколко години организира, финансира или подкрепя различни видове профилактични прегледи на територията на София, които обхващат определени целеви групи. През настоящата 2018 година скрининговите ни кампании са 4 – за рак на млечната жлеза, за рак на простатата, на щитовидната жлеза и на белите дробове.", "date": "2018.11.26", "title": "Дончо Барбалов, зам.-кмет на София: На всички деца от 24-те самостоятелни общински детски ясли ще бъдат направени безплатни профилактични прегледи, при съгласие на родителите"}
{"url": "http://www.focus-news.net/news/2018/11/26/2594762/pregled-na-mezhdunarodnite-novini-do-13-chasa-agentsiya-fokus.html", "text": "Специалният представител на американския президент за Украйна Кърт Волкър коментира инцидента в Черно море между Русия и Украйна на  профила си в социалната мрежа „Туитър“ . Той прави констатация, че „Русия задържа корабите и екипажите им, а след това обвини Украйна в провокация???“ \r\nЦялото съобщение на пратеника на Вашингтон в Киев гласи: „Русия протарани украински кораб, който плаваше мирно към украинско пристанище. Русия задържа корабите и екипажите им, а после обвини Украйна в провокация???“ \r\n***  Военен хеликоптер от състава на ВВС падна днес преди обяд на незастроен парцел в квартал „Санджактепе” в Истанбул, предаде  информационната агенция ДХА . По първоначални данни при хеликоптерната катастрофа са загинали четирима военнослужещи, а един е ранен. На мястото на тежкия инцидент са изпратени голям брой екипи на противопожарната служба и на полицията. Военният хеликоптер тип UH-1 е излетял за учебен полет от летище Самандра в 10.32 ч. и е трябвало пак да кацне на същото военно летище.  \r\nЗаедно с днешния случай, общо в Истанбул през последните 20 години са паднали пет хеликоптери. При предишните подобни инциденти са загинали общо 19 души, посочва още ДХА. \r\n***  В неделя три украински кораба незаконно пресякоха границата на Русия, влязоха в териториалните й води и маневрираха опасно, отказвайки да се подчинят на исканията на руските власти, коментира агенция  ТАСС . Какво се случи \r\n„На 25 ноември сутринта пограничното управление на Федералната служба за сигурност (ФСБ) на Русия за Крим съобщи, че три кораба от Военноморските сили на Украйна незаконно са пресекли държавната граница на Русия и са влезли в териториалните й води. Граничната служба е предприела мерки по обезпечаването на сигурността на съдоходството и регулирането на движението на корабите в акваторията на Черно и Азовско морета и Керченския пролив. \r\nИзточник от силовите структури на Южния федерален окръг е съобщил, че в териториалните води на Русия са влезли малките бронирани катери „Бердянск“ и „Никопол“, както и морският буксир „Красноперекопск“ (вероятно е преименуван от Украйна). \r\nКерченският пролив беше затворен за преминаване на граждански съдове от съображения за сигурност. Движението през пролива е възобновено рано сутринта на 26 ноември. \r\nОсвен това е било съобщено, че още два украински военни кораби са тръгнали от Бердянск към местоположението на трите кораба, но граничарите от ФСБ са предприели необходимите мерки, за да пресекат тази провокация. По-късно трите съда са се обърнали на обратно и са поели към Бердянск. Те са задържани от ФСБ. В хода на операцията на руските граничари се е наложило да използват оръжие. Има трима ранени, на които е оказана медицинска помощ. Няма опасност за живота им. За нарушението на руските граници е възбудено наказателно дело“, пише ТАСС. Реакцията на Русия \r\nОфициалният представител на  Министерството на външните работи на Русия  Мария Захарова определи като провокация действията на ВМС на Украйна, като отбеляза, че Киев използва „бандитски методи“. ФСБ  съобщи, че има неопровержими доказателства за провокацията от страна на украинските власти, които са използвали ВМС и обеща да ги обяви публично в най-скоро време. \r\nПо думите на  ръководителя на Крим Сергей Аксьонов , зад провокацията стоят „западните господари на киевския режим. Председателят на комитета на Съвета на Федерацията по международни работи Константин Косачев  смята, че провокацията е абсолютно безсмислена от военна гледна точка и перспективна от политическа, тъй като НАТО и Европейският съюз несъмнено ще застанат на страната на провокаторите. Първият заместник-председател на Комитета на Съвета на Федерацията по международните работи Владимир Джабаров   назова инцидента опит на Петро Порошенко да си вдигне рейтинга преди предстоящите президентски избори в страната. \r\nПо мнението на  вицепредседателя на Държавната Дума Пьотр Толстой , тази провокация доказва, че Петър Порошенко е „президент на войната“, при който не бива да се разчита и на разрешаване на конфликта в Донбас. \r\nПървият заместник постоянен представител на Русия при ООН Дмитрий Полянски обяви, че Русия е поискала свикване на извънредно заседание на Съвета за сигурност на ООН за ситуацията в Азовско море. По неговите думи, заседанието е предвидено за 18:00 българско време на 26 ноември. Коментари на Украйна МВнР на Украйна  обвини Русия за инцидента с трите украински кораба, които са извършвали преход от Одеса към Мариупол. От ведомството са уточнили, че „корабите на Руската Федерация неправомерно са използвали сила по отношение на корабите от ВМС на Въоръжените сили на Украйна“. Президентът на Украйна Петро Порошенко  насрочи извънредно заседание на военния комитет на страната на 25 ноември вечерта за обсъждане на ситуацията. Комитетът  нареди на  Съвета за национална сигурност и отбраната (СНБО)   да въведе военно положение в страната заради ситуацията в Азовско море. СНБО предложи да се въведе военно положение за 60 дни. Разглеждането на инициативата от депутатите от Върховната рада, по думите на  председателя на парламента Андрей Парубий  ще започне в 16:00 часа българско време на 26 октомври (понеделник). Представителят на украинското външно ведомство Мариана Беца  също съобщи за намерението на Киев да подаде заявка за свикване на Съвета за сигурност на ООН. Позицията на ЕС и НАТО Европейският съюз  призова Русия и Украйна да проявят сдържаност в Азовско море, за да се предотврати ескалация. По думите на  върховния представител на ЕС по сигурността и външните работи Федерика Могерини , Брюксел очаква от Москва да възобнови свободата на придвижване през Керченския пролив. \r\nОт  НАТО , освен призивите за сдържаност , заявиха, че изцяло поддържат „суверенитета на Украйна и нейната териториална цялост, включително навигационните й права в нейните териториални води“. Както отбеляза  представителят на Алианса Оана Лунгеску , Блокът се намира в контакт с украинските власти. \r\n*** Сръбският член на Президентството на Босна и Херцеговина Милорад Додик заяви, че „премахването през нощта“ на знамето на Република Сръбска от пред кабинета му в Източно Сараево е недопустимо и скандално и представлява опит на бошняшкия и хърватския членове на президентството Шефик Джаферович и Желко Комшич да изпратят послание, че с столицата няма място за сърбите, пише  онлайн изданието на белградския ежедневник „Политика“ . \r\nСъгласно съобщението на Федералната новинарска агенция (СРНА) на Федерация Босна и Херцеговина, знамето пред канцеларията на лидера на босненските сърби в сградата на Президентството е свалено по искане на кабинета на Джаферович „на основание, че това е обществено пространство“.  \r\nИзданието посочва, че флагът е поставен след церемонията по приемане на акредитивните писма на новия посланик на Сърбия в Сараево Александър Джорджевич. \r\n„Този символичен ход само потвърждава намерението на хегемонистичните кръгове в Сараево в нарушение на Дейтънския договор да елиминират Република Сръбска, като истеричното нощно нападение срещу знамето на Република Сръбска ясно демонстрира това“, е заявил Додик, съгласно цитата на СРНА. \r\nТой също така е уверил, че нощната атака срещу знамето няма да попречи на това, флагът винаги да се вее пред неговия кабинет и там, където се намира „колкото и дълго да е и докато и да е той в сградата на Президентството на БиХ, независимо дали това се харесва на някого, или не“. \r\nДодик е заявил още, че поставянето на знамето на РС пред офиса му по време на церемонията по предаването на акредитивните писма на новия сръбски посланик не е арогантност, безотговорност и оскверняване, „както посочват Джагерович и Комшич“, цитира думите му ТАНЮГ. \r\nТова е нужно, обяснява лидерът на босненските сърби, за символично представяне на своята идентичност и идентичността на народа, към който принадлежи и който представлява. \r\n„Цветът и символиката на знамето на РС не обижда никого и представлява нейната официална визуална идентичност. Кого може да притеснява това? Никой добронамерен“, подчерта Додик. \r\nШокиращо е, допълни той, че флагът е свален брутално след работно време, когато не е имало никой в кабинета. Това само говори, че сградата на Президентството на БиХ не е сигурно място за неговото нормално функциониране, смята Додик. \r\n„Предполага се, че из сградата и особено около моя кабинет, не би трябвало да се мотаят членове на различни разузнавателни служби, които контролират сараевския политически кръг“, посочи още членът на Президентството на БиХ от сръбския народ. \r\n*** Редица събития във вътрешната политика на Гърция и външни фактори засилват спекулациите, че премиерът Алексис Ципрас може да назначи предсрочни избори през март, преди европейския и местния вот през май, пише  електронното издание на вестник Kathimerini . \r\n„Независимо, че Ципрас повтори при всяка възможност намерението си да изкара целия четиригодишен мандат, което означава парламентарните избори да се проведат през есента на следващата година, източници близки до премиера изглеждат загрижени от потенциални последствия за Гърция от кризата в отношенията между Италия и Съюза“, отбелязва изданието. \r\nКакто посочва вестникът, катаклизмите, заедно с вътрешните проблеми, вече имат отрицателно въздействие върху доходността на гръцките облигации. Това, също така, затруднява властите да планират следващото навлизане на страната на пазарите, нещо, което Ципрас иска да направи, за да подкрепи думите си, че Гърция е излязла от международния надзор и се движи към самоуправление. \r\nНякои смятат, че правителството ще трябва да използва своя кеш буфер в началото на следващата година, тъй като ново искане за издаване на облигации няма да е препоръчително. (Партньорите на Гърция от еврозоната й помогнаха да създаде кешов буфер от около 30 милиарда евро за периоди на нестабилност – бел. Kathimerini). \r\nС оглед на това, смята авторът, Ципрас може да насрочи избори, преди да възникне нуждата от парична инжекция, тъй като отварянето на фонда ще разруши наратива му за самодостатъчността на страната. \r\nСъщо така, редица придобивки, които Ципрас обеща на държавните служители, ще бъдат раздадени на гърците с нисък доход и самонаетите професионалисти през първите два месеца и според „Катимерини“ премиерът ще иска да отиде на избори, докато споменът за тези помощи все още е пресен. \r\nНякои политически развития през следващите месеци също се очаква да бъдат решаващи. \r\nОпитът на Ципрас да сключи сделка с архиепископ Йероним за спиране на плащанията от бюджета на заплатите на свещениците може да се провали. \r\nМеждувременно първата фаза от преговорите на правителството за промяна на Конституцията трябва да бъдат завършени до края на февруари. \r\nНай-вероятно споразумението за името между Скопие и Атина ще бъде ратифицирано от македонския парламент през януари. \r\nС оглед на това, Ципрас може да избере да се раздели със своя коалиционен партньор – „Независимите гърци“ (АНЕЛ) и техния лидер Панос Каменос, който се противопоставя на сделката, по-скоро и да назначи предсрочни избори. \r\n***  Съветът за национална сигурност на Украйна предложи да бъде въведено военно положение в страната заради ситуацията в Азовско море. Предложението трябва да бъде разгледано от Върховната рада в понеделник от 16:00 часа българско време, отбелязва  ТАСС . \r\nРуската агенция посочва, че ако този закон бъде приет, това ще позволи въвеждането на комендантски час, забраняване на работата на медии, провеждане на събрания, митинги, демонстрации и други масови мероприятия, допуска се въвеждането на трудова повинност и принудително интерниране на граждани от други страни. \r\nПрезидентът на Украйна Петро Порошенко подчерта, че това решение не предвижда някакво изменение в действията на армията в зоната на силовата операция в Донбас и не предвижда спешна мобилизация. „Това не означава, че Украйна ще провежда каквито и да е настъпателни операции“, заяви украинският лидер. Какво е военно положение?  \r\nВоенното положение е специален правов режим, който се въвежда в Украйна, или в отделни нейни местности, със Закона „За правов режим на военно положение“ в случай на въоръжена агресия или заплаха за нападение, опасност за независимостта на държавата и нейната териториална цялост и предвижда предоставяне на съответстващите органи на държавната власт, военното командване, военната администрация и органите на местно самоуправление пълномощия, необходими за предотвратяването на заплахи, съпротивление срещу въоръжена агресия и обезпечаване на националната сигурност Какви могат да бъдат ограниченията \r\n•\tЗаконът позволява принудително отчуждаване на имущество, намиращо се в частна или държавна собственост за нуждите на държавата или армията. Например, могат да бъдат конфискувани автомобили. \r\n•\tМоже да бъде установен специален режим за придвижване на гражданите, пътуванията на гражданите на Украйна в чужбина може да бъде забранено изцяло. На ГКПП ще се проверяват документите, ще се оглеждат вещи, транспортни средства, багаж и товари, служебни помещения и жилища на гражданите. \r\n•\tЗаконът предвижда забрана за провеждане на мирни събирания, митинги, шествия и демонстрации. Под забрана могат да се окажат и други масови мероприятия. \r\n•\tВластите получават пълномощия да забраняват дейността на политически партии, обществени обединения, ако, по мнението на властите, тя цели ликвидацията на независимостта на Украйна. Комендантски час и трудова повинност   \r\n•\tЗаконът позволява да се въведе комендантски час, т.е., да се забрани пребиваването на гражданите в определен период на улиците и други обществени места без специално издадени пропуски и удостоверения, както да се установява специален режим на светомаскировка през нощта в големите градове. \r\n•\tЗаконът допуска въвеждане на трудова повинност за трудоспособни лица и принудително „интерниране“ (т.е. преселване) на граждани на чужди държави, които заплашват с нападение и/или осъществяват агресия срещу Украйна. Какво ще се промени в работата на медиите \r\nПри военно положение може да се забрани работата на медиите, ако кабинетът на министрите реши, че това заплашва националната сигурност. Също така може да се въведе забрана върху работата на приемно-предаващи радиостанции за лично и колективно ползване и предаване на информацията чрез компютърните мрежи. \r\n*** Министър-председателят на Италия Джузепе Конте обеща да „революционизира“ страната и все пак да постигне споразумение с Европейската комисия за бюджета на страната през 2019 година, пише  европейската редакция на Politico . \r\nПремиерът изрази увереността си за бюджетната сделка преди Европейския съвет за Брекзит в Брюксел, където политиците пристигнаха да подпишат проектодоговора за излизане на Великобритания от Съюза. \r\n„Сигурни сме, че можем да завършим процеса, така че и двете страни да са доволни“, заяви Конте. „През тези пет месеца ние революционизираме страната и ще продължим да го правим“. \r\nИзданието припомня, че Конте е бил в Брюксел в събота, за да обсъди бюджетните планове на Италия, които включват скъпи инициативи, за каквито ги определя про-брюкселската медия, като включването на плосък данък и базов доход за бедните, на вечеря с председателя на ЕК Жан-Клод Юнкер. \r\nPolitico припомня, че в сряда Комисията е обявила, че Рим трябва да бъде наказан за това, че не изпълнява нарежданията на Брюксел и срещу нея да бъде отворен дисциплинарен процес, който може да доведе до финансови наказания в размер от 0,5% на италианския брутен вътрешен продукт (БВП), което означава грубо около ?9 милиарда, ако бюджетът не бъде променен. \r\nВъпреки търгканията, Конте заяви пред журналистите, че „има добра атмосфера“ и „взаимно доверие“ между Италия и Съюза. \r\nПремиерът обаче настоя, че всякакви промени в проектобюджета на страната ще трябва да са в съответствие „с направените от нас обещания“ към избирателите. \r\n***  Министърът на външните работи на ФРГ Хайко Маас отхвърли обвинението, че федералното правителство е предоставило твърде късно информация за Глобалния пакт на ООН за миграцията, предизвиквайки по този начин кампания срещу споразумението, съобщава водещото германско издание  Der Spiegel . \r\nМаас подчерта, че в интернет и в социалните медии е налична достатъчно информация за документа, който трябва да бъде подписан в Маракеш следващия месец. Депутатите са били поканени да участват в преговорите за текста в Ню Йорк и Женева. В Бундестага разискванията са проведени през април, припомни първият дипломат на Берлин, като подчерта, че дори и депутат на „Алтернатива за Германия“ е бил сред поканените да чуят резултатите от тези преговори.  \r\nМаас сподели, че не се чувства притеснен от спора в коалицията за пакта. Съгласно думите му, напрежението се дължи на факта, че наближава денят за гласуването на споразумението. „Затова дискусиите набират скорост. Мисля, че това не е чак толкова лошо“, увери германският социалдемократ. Единствените му притеснения са свързани с разпространяването на фалшиви новини, призна Маас.  \r\nГлобалният пакт на ООН за миграцията ще бъде приет на конференция, която ще се проведе на 10 и 11 декември в Мароко. През юли тази година, след 18 месеца на преговори, ООН постигна съгласие за окончателния вариант на документа, който има за цел да предотврати незаконната имиграция и да контролира законната такава, припомня изданието.", "date": "2018.11.26", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/26/2594761/sport-sled-nikolay-kolev-ot-bfs-levski-vze-i-nikolay-mihaylov.html", "text": "Столичният Левски подписа договор със сина на президента на БФС Николай Михайлов до края на сезона с опция за продължаване с още две години. Вратарят е без отбор от месец май, когато бе освободен от Омония Никозия. Михайлов е юноша на „сините“  и има 15 мача за отбора.  Стражът бе обявен за футболист на България за 2011 година. По-рано от „Герена“ съобщиха, че са привлекли и заместник-изпълнителният директор на БФС Павел Колев като изпълнителен директор на клуба. От „Виваком Арена“ обявиха, че назначението на бившия журналист е сигнал за развитие и промяна.", "date": "2018.11.26", "title": "Спорт: След Николай Колев от БФС, Левски взе и Николай Михайлов"}
{"url": "http://www.focus-news.net/news/2018/11/26/2594755/ministar-mladen-marinov-uchastva-v-diskusiya-za-rezultatite-ot-monitoringoviya-doklad-na-ek-po-mehanizma-za-satrudnichestvo-i-proverka.html", "text": "Постигнатите резултати и набелязаните действия във връзка с констатациите на последния мониторингов доклад на ЕК по Механизма за сътрудничество и проверка бяха тема на работната среща с посланиците на страните членки на ЕС. Това съобщиха от пресцентъра на  МВР . В дискусията участваха министрите на вътрешните работи Младен Маринов и на правосъдието Цецка Цачева, председателят на ВСС Боян Магдалинчев и ръководителят на Представителството на Европейската комисия в България Огнян Златев.  \r\nМинистър Маринов се спря на положителната оценка по показател 6 – борба с организираната престъпност. Бяха положени системни усилия за укрепване - законодателно и кадрово, на ГДБОП. Към момента службата функционира изключително резултатно, в синхрон със Специализираната прокуратура. Продължава работата по линия на корупцията – както чрез укрепване на вътрешния капацитет, така и в сътрудничество с всички останали институции, които имат за задача да ѝ противодействат.  \r\nПолитическата воля на правителството и обнадеждаващите оценки в доклада са гаранция за устойчивост и необратимост на процесите. Ще продължим да работим така, че Механизмът да бъде приключен окончателно преди край на мандата на тази Комисия – подчерта вътрешният министър.", "date": "2018.11.26", "title": "Министър Младен Маринов участва в дискусия за резултатите от мониторинговия доклад на ЕК по Механизма за сътрудничество и проверка"}
{"url": "http://www.focus-news.net/news/2018/11/26/2594763/sotsialistite-ot-mladezhko-obedinenie-v-bsp-serdika-provedoha-aktsiyata-nie-iskame-sofiya-na-chisto.html", "text": "Социалистите от Младежко обединение в БСП – Сердика проведоха акцията „Ние искаме София на чисто!“. Това съобщиха от пресцентъра на  БСП - София . \r\nМлади социалисти от градската организация на МО в БСП – София, придружени от общинския съветник от групата на БСП в Столичен общински съвет Николай Николов, организираха информационна кампания в район „Сердика“, която цели да разкаже на гражданите за изграждането на нова инсталация за горене на отпадъци до ТЕЦ София. Столичният общински съвет отхвърли предложението на общински съветници от БСП и други политически сили да се проведе местен референдум, свързан с изграждането на тази инсталация. \r\n„Недопустимо е това, че Столичният общински съвет отхвърли предложението на БСП - София и други политически партии за провеждането на местен референдум. Изграждането на подобен тип инсталация в жилищната зона на София ще бъде сериозен проблем за поколения столичани. Важно е хората да бъдат информирани за негативите, които ще търпят от това решение”, посочи Петко Димитров, председател на МО в БСП – Сердика и лидер на младите социалисти в столицата.  \r\nМладежите изтъкнаха, че работата на такава инсталация допълнително ще увеличи замърсяването на атмосферния въздух в София. Те отбелязаха, че работата на инсталацията в района ще причини разрушаването на и без това неподдържаната инфраструктура в тази част от столицата, Отпадъците ще бъдат извозвани до нея с камиони, за които инфраструктурата на района не е пригодена.  \r\nМладите социалисти от столицата организираха четири информационни пункта в различни квартали на район „Сердика”. Стартът на инициативата те сложиха с обиколка на Централна гара и Централна автогара. Мобилни пунктове бяха позиционирани и пред главните входове на големи супермаркети в Банишора, Малашевци и Орландовци. На тях те раздаваха листовки, в които всеки можеше да прочете защо такава инсталация би имала изключително негативно влияние върху района и живеещите в него. Всеки един гражданин получи и медицинска маска, предпазваща от вредни за вдишване вещества. С раздаването на тези маски младите социалисти изразиха своето притеснение за въздуха, който ще дишат живущите в района, след изграждането на инсталацията за горене на боклук. \r\nМладежите се обявиха в подкрепа на една по-чиста София и прозрачност в изразходването на средства и ресурси за чистота от Столична община. \r\nИнициативата е част от кампанията на Младежко обединение в БСП - София „24 х 24”, на която месец домакин е район „Сердика\". „24 х 24” предвижда младите социалисти да посети всеки един район в София и да обърнат внимание на неговите проблеми, както и на възможните им решения.", "date": "2018.11.26", "title": "Социалистите от Младежко обединение в БСП – Сердика проведоха акцията „Ние искаме София на чисто!“"}
{"url": "http://www.focus-news.net/news/2018/11/26/2594766/sofiyska-gradska-prokuratura-povdigna-obvinenie-na-dvama-nadzirateli-ot-zatvora-v-burgas-zaradi-bezuchastie-pri-intsident-v-kiliya-pri-koyto-e-zaginal-zatvornik.html", "text": "Софийска градска прокуратура повдигна обвинение на двама надзиратели от затвора в Бургас заради безучастие при инцидент в килия, при който е загинал затворник. Това съобщиха от пресцентъра на  Прокуратура на Република България . Софийска градска прокуратура (СГП) повдигна обвинение на Стилиян К. и Ангел М. за причинена от тях по непредпазливост в условията на независимо съпричинителство смърт на Горан Горанов.  \r\nСтилиян К. и Ангел М. са привлечени като обвиняеми за това, че на 25 март 2017 г., за времето от 07.00 часа до 07.30 часа в град Бургас, като надзиратели в затвора в Бургас, при условията на независимо съпричиняване, чрез бездействие, по непредпазливост са причинили смъртта на лишения от свобода Горан Горанов, настанен в наказателна килия във II-ра зона с повишена сигурност. \r\nСутринта на 25 март 2017 г. възникнала повреда на парната инсталация в килията на лишения от свобода, при която имало свободно изтичане (пробив) на водна пара под налягане с температура 140 градуса по Целзий. \r\nПри съприкосновението ѝ с тялото на Горан Горанов тя предизвикала тежка термична травма, несъвместима с живота. \r\nПри аутопсията на трупа на Горан Горанов е установена мацерация на стъпалата със свличане на кожата на петите. Свличане на кожа е установено на задната повърхност на двете бедра, гърба, коленете на трупа, дясната длан, по външната повърхност на дясната предлакътница. По трупа са установени следи от изгаряния.  \r\nЕкспертното заключение сочи, че смъртта е настъпила вследствие на термична травма – попарване на дихателните пътища и на 53% от кожата на главата на починалия, причинена от повреда на парната инсталация. \r\nОсновна роля в леталния изход са термичните промени в дихателните пътища от вдишаната гореща пара. Липсата на епител по хода на дихателните пътища е довела до бързо настъпване на кислороден глад във всички органи и тъкани, което е довело до бързото развитие на дихателна/кислородна дихателна недостатъчност и развитие на термичния шок. \r\nПри термична травма се получава дехидратация (обезводняване) на организма и хемоконцентрация (сгъстяване на кръвта), което може да причини инфаркт на миокарда. Смъртта е в пряка причинно - следствена връзка с термичната травма. \r\nДвамата обвиняеми, въпреки че са били длъжни, не са изпълнили законовото си задължение да осигурят защитата, безопасността и сигурността на лишения от свобода. При възникналата аварийна ситуация с парното отопление, обвиняемите надзиратели не са реагирали на виковете за помощ на лишения от свобода. Обвиняемите не са предприели своевременно мерки за ограничаването, преодоляването и ликвидирането на последствията от нея и опазване на живота и здравето на лишения от свобода Горан Горанов, независимо че са забелязали излизащата пара от прозореца на неговата килия, която постепенно е изпълнила коридора на II-ра зона с повишена сигурност. \r\nСпрямо обвиняемите е наложена забрана за напускане на страната. Предстои внасяне на материалите по делото с обвинителен акт в съда.", "date": "2018.11.26", "title": "Софийска градска прокуратура повдигна обвинение на двама надзиратели от затвора в Бургас заради безучастие при инцидент в килия, при който е загинал затворник"}
{"url": "http://www.focus-news.net/news/2018/11/26/2594758/kart-volkar-v-tuitar-rusiya-zadarzha-ukrainskite-korabi-i-posle-obvinyava-kiev-v-provokatsiyaiii.html", "text": "Специалният представител на американския президент за Украйна Кърт Волкър коментира инцидента в Черно море между Русия и Украйна на  профила си в социалната мрежа „Туитър“ . Той прави констатация, че „Русия задържа корабите и екипажите им, а след това обвини Украйна в провокация???“ \r\nЦялото съобщение на пратеника на Вашингтон в Киев гласи: „Русия протарани украински кораб, който плаваше мирно към украинско пристанище. Русия задържа корабите и екипажите им, а после обвини Украйна в провокация???“ \r\nПревод и редакция:", "date": "2018.11.26", "title": "Кърт Волкър в „Туитър“: Русия задържа украинските кораби и после обвинява Киев в провокация???"}
{"url": "http://www.focus-news.net/news/2018/11/26/2594765/haskovo-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската граница трафикът е интензивен на изход за товарни автомобили, по данни към 13.00 часа. Това съобщиха от пресцентъра на  Главна дирекция \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2018.11.26", "title": "Хасково: На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2018/11/26/2594767/kyustendil-ot-nachaloto-na-godinata-v-obshtinskiya-priyut-za-zhivotni-sa-obraboteni-210-kucheta.html", "text": "От началото на годината в общинския приют за животни в Кюстендил са обработени 210 кучета. Това съобщи за  Радио „Фокус” – Кюстендил  Петър Велков, отговорник за приюта. По думите му за този период от време са обработени 78 жалби, осиновени са 33 кучета. В момента в приюта се отглеждат 112 кучета. „Манипулацията включва след залавянето или докарване на домашни кучета, за които също е безплатно кастрирането и обработката с цел намаляване популацията на бездомни кучета. Това е целта на приюта – да намалява популацията на бездомните кучета в Общината. Включва кастрация, ваксина бяс, обезпаразитяване вътрешно и външно и поставяне на чип, марка и татуировка на животното, което е обработено”, каза Петър Велков. По думите му в момента в приюта повече от две операции на ден не може да се извършват, тъй като се изисква време, в което животното се възстановява след операционно, клетки – капацитетът е две кучета на ден. „Ако кучето не е агресивно, се връща на мястото, където е заловено, тъй като не представлява опасност за хората. Ако е изоставено домашно куче, остава в приюта”, отбеляза Петър Велков. \r\nТой посочи също, че всички подавани жалби и сигнали в общинския приют за животни са с оплакване за агресивност при кучетата. „Всички сигнали са свързани с агресивни кучета, описват хората, обаждат се по телефона също, но за съжаление не винаги отговаря на истината това, което пишат хората и което дават като сигнал. Повечето от тях решават, че по този начин дадено куче, което им пречи на определено място като напишат или кажат, че кучето е агресивно или опасно, ще бъде прибрано. Няма как да се случи това нещо”, каза Петър Велков. По думите му се преценява на място и при престоя на кучето в приюта се преценява дали кучето наистина е агресивно или не, ако не е агресивно се връща на мястото. Според Петър Велков при събирането на кучетата на глутници, те стават по-агресивни едни към други и шумът, който вдигат и свадите между тях създават впечатление, че са агресивни. „Бих казал, че много малък е процентът когато агресията се обръща към хората. Те са агресивни едно към друго, защото адреналинът е доста висок вдигнат и създават впечатление, че са агресивни, но в същото време, това е просто природна даденост на кучето, по този начин да се размножават”, заяви Петър Велков. \r\nВенцеслав ИЛЧЕВ", "date": "2018.11.26", "title": "Кюстендил: От началото на годината в общинския приют за животни са обработени 210 кучета"}
{"url": "http://www.focus-news.net/news/2018/11/26/2594769/aktsenti-v-predavaneto-sofiyska-tribuna-po-radio-fokus.html", "text": "Днешното издание на предаването „Софийска трибуна“, продукция на Столичната организация на БСП, която се излъчва на честотите на софийската програма на  Радио „Фокус“ , поставя акцент върху проблема с чистотата на атмосферния въздух в столицата, който с настъпването на зимния сезон става все по-осезаем за гражданите. За същността, първоизточниците на замърсяването на въздуха и възможните решения ще разговаряме с Альоша Даков, общински съветник от БСП в Столичен общински съвет и член на Комисията по опазване на околната среда, земеделието и горите. Във втората част на предаването обръщаме внимание на казуса с предложението за промяна на границите на съдебни райони на територията на Столична община. Накърнява ли то правата и законните интереси на широкия кръг от граждани? Поставя ли предложението допълнителни прегради между гражданите, живеещи в центъра и тези от периферията на София, у които сякаш се създава усещането за \"столичани в повече\"? Повече за същността на проблема и каква е позицията на БСП - София ще научим от адвокат Даниел Тунчев, експерт на БСП към Комисията по местно самоуправление и нормативна уредба към Столичен общински съвет. \r\nГостите в студиото ни ще отговарят на слушателски въпроси на телефон 0882 802 802. \r\nТези и други теми – в предаването „Софийска трибуна“ от 17.00 часа на честотите на софийската програма на Радио „Фокус“ с водещ Веселка Иванова.", "date": "2018.11.26", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2018/11/26/2594764/prezidentat-rumen-radev-natsionalniyat-voenen-universitet-e-sred-nay-prestizhnite-nauchni-i-obrazovatelni-institutsii-v-stranata.html", "text": "Националният военен университет (НВУ) е сред най-престижните научни и образователни институции в страната. Това заяви президентът и върховен главнокомандващ на Въоръжените сили на Република България Румен Радев в тържественото си слово по повод отбелязването на 140 години от началото на военното образование в България и откриването на първото военно училище, предаде репортер на  Радио „Фокус“ – Велико Търново . Той припомни, че в учебното заведение се подготвят висококвалифицирани кадри – офицери и специалисти с висше образование, за нуждите на Българската армия, Въоръжените сили и всички останали структури от системата за национална сигурност. По думите му университетът се ориентира успешно и към високите изисквания на пазара на труда.  \r\n„Искам да изразя своята огромна признателност и уважение към ръководството и преподавателите към Националния военен университет за високите резултати и всеотдайност, за чувството за дълг, с които запазихте традициите и успявате да осъвремените учебните планове и програми, формите и методите на обучение, в тези трудни за България и за Българската армия времена. Искам да поздравя ръководството на университета и представителите на местната власт за отлично изградените през годините взаимодействие и сътрудничество, благодарение на които днес университетът има тези постижения, а и без които нямаше да има това благоприятно въздействие на университета върху град Велико Търново и областта. Вас, уважаеми курсанти и студенти, искам да ви уверя, че сте избрали правилното място. То ще ви даде много, стига да му се посветите напълно. Бъдете смели и всеотдайни, бъдете мъдри ръководители и служете с достойнство и чест на родината! Помнете, че да си български офицер не е просто професия, а призвание и дълг пред отечеството“, подчерта президентът Радев.  \r\nТой допълни, че дълго време дългът и родолюбието са били отпращани в миналото. „Днес българите ясно усещат, че във време, в което са изморени от корист, сметки и лъжи, имат все повече нужда от хора, отдадени и посветени на България, от хора, от които зависи самото оцеляване на нашето общество, а родолюбието и дългът винаги са били част от кредото на Националния военен университет. Убеден съм, че вие сте хората, на които България може да разчита и които България очаква“, заяви върховният главнокомандващ на на Въоръжените сили на Република България. \r\nПо думите му, като първоприемник на софийското военно училище, НВУ „Васил Левски“ може да се гордее с изминатия път. „Един от най-високите зрелостни изпити на българското офицерство винаги е бил този пред историята. Още първият випуск на военното училище се хвърля в Сръбско-българската война в защита на българската свобода. Впоследствие изнася на своите плещи войните за национално обединение. Випускниците на училището бележат бляскави победи и полагат кости в името на нашата свобода, независимост и благоденствие. Внушителна е цифрата на представителите на българския общественополитически елит, придобили своето образование и подготовка тук“, припомни президентът Радев. \r\nНадежда КРЪСТЕВА", "date": "2018.11.26", "title": "Президентът Румен Радев: Националният военен университет е сред най-престижните научни и образователни институции в страната"}
{"url": "http://www.focus-news.net/news/2018/11/26/2594750/tass-vsichko-za-intsidenta-v-cherno-more.html", "text": "В неделя три украински кораба незаконно пресякоха границата на Русия, влязоха в териториалните й води и маневрираха опасно, отказвайки да се подчинят на исканията на руските власти, коментира агенция  ТАСС . Какво се случи \r\n„На 25 ноември сутринта пограничното управление на Федералната служба за сигурност (ФСБ) на Русия за Крим съобщи, че три кораба от Военноморските сили на Украйна незаконно са пресекли държавната граница на Русия и са влезли в териториалните й води. Граничната служба е предприела мерки по обезпечаването на сигурността на съдоходството и регулирането на движението на корабите в акваторията на Черно и Азовско морета и Керченския пролив. \r\nИзточник от силовите структури на Южния федерален окръг е съобщил, че в териториалните води на Русия са влезли малките бронирани катери „Бердянск“ и „Никопол“, както и морският буксир „Красноперекопск“ (вероятно е преименуван от Украйна). \r\nКерченският пролив беше затворен за преминаване на граждански съдове от съображения за сигурност. Движението през пролива е възобновено рано сутринта на 26 ноември. \r\nОсвен това е било съобщено, че още два украински военни кораби са тръгнали от Бердянск към местоположението на трите кораба, но граничарите от ФСБ са предприели необходимите мерки, за да пресекат тази провокация. По-късно трите съда са се обърнали на обратно и са поели към Бердянск. Те са задържани от ФСБ. В хода на операцията на руските граничари се е наложило да използват оръжие. Има трима ранени, на които е оказана медицинска помощ. Няма опасност за живота им. За нарушението на руските граници е възбудено наказателно дело“, пише ТАСС. Реакцията на Русия \r\nОфициалният представител на  Министерството на външните работи на Русия  Мария Захарова определи като провокация действията на ВМС на Украйна, като отбеляза, че Киев използва „бандитски методи“. ФСБ  съобщи, че има неопровержими доказателства за провокацията от страна на украинските власти, които са използвали ВМС и обеща да ги обяви публично в най-скоро време. \r\nПо думите на  ръководителя на Крим Сергей Аксьонов , зад провокацията стоят „западните господари на киевския режим. Председателят на комитета на Съвета на Федерацията по международни работи Константин Косачев  смята, че провокацията е абсолютно безсмислена от военна гледна точка и перспективна от политическа, тъй като НАТО и Европейският съюз несъмнено ще застанат на страната на провокаторите. Първият заместник-председател на Комитета на Съвета на Федерацията по международните работи Владимир Джабаров   назова инцидента опит на Петро Порошенко да си вдигне рейтинга преди предстоящите президентски избори в страната. \r\nПо мнението на  вицепредседателя на Държавната Дума Пьотр Толстой , тази провокация доказва, че Петър Порошенко е „президент на войната“, при който не бива да се разчита и на разрешаване на конфликта в Донбас. \r\nПървият заместник постоянен представител на Русия при ООН Дмитрий Полянски обяви, че Русия е поискала свикване на извънредно заседание на Съвета за сигурност на ООН за ситуацията в Азовско море. По неговите думи, заседанието е предвидено за 18:00 българско време на 26 ноември. Коментари на Украйна МВнР на Украйна  обвини Русия за инцидента с трите украински кораба, които са извършвали преход от Одеса към Мариупол. От ведомството са уточнили, че „корабите на Руската Федерация неправомерно са използвали сила по отношение на корабите от ВМС на Въоръжените сили на Украйна“. Президентът на Украйна Петро Порошенко  насрочи извънредно заседание на военния комитет на страната на 25 ноември вечерта за обсъждане на ситуацията. Комитетът  нареди на  Съвета за национална сигурност и отбраната (СНБО)   да въведе военно положение в страната заради ситуацията в Азовско море. СНБО предложи да се въведе военно положение за 60 дни. Разглеждането на инициативата от депутатите от Върховната рада, по думите на  председателя на парламента Андрей Парубий  ще започне в 16:00 часа българско време на 26 октомври (понеделник). Представителят на украинското външно ведомство Мариана Беца  също съобщи за намерението на Киев да подаде заявка за свикване на Съвета за сигурност на ООН. Позицията на ЕС и НАТО Европейският съюз  призова Русия и Украйна да проявят сдържаност в Азовско море, за да се предотврати ескалация. По думите на  върховния представител на ЕС по сигурността и външните работи Федерика Могерини , Брюксел очаква от Москва да възобнови свободата на придвижване през Керченския пролив. \r\nОт  НАТО , освен призивите за сдържаност , заявиха, че изцяло поддържат „суверенитета на Украйна и нейната териториална цялост, включително навигационните й права в нейните териториални води“. Както отбеляза  представителят на Алианса Оана Лунгеску , Блокът се намира в контакт с украинските власти. \r\nПревод и редакция:", "date": "2018.11.26", "title": "ТАСС: Всичко за инцидента в Черно море"}
{"url": "http://www.focus-news.net/news/2018/11/26/2594772/petar-velkov-otgovornik-za-obshtinskiya-priyut-za-zhivotni-v-kyustendil-nalichieto-na-priyut-vav-vsyaka-edna-obshtina-shte-dovede-do-realno-namalyavane-na-populatsiyata-ot-bezdomni-kucheta.html", "text": "Наличието на приют във всяка една община ще доведе до реално намаляване на популацията от бездомни кучета. Това каза пред  Радио „Фокус” – Кюстендил  Петър Велков, отговорник за общинския приют за животни в Кюстендил. „Далеч съм от мисълта, че всички тези кучета са изоставени от собственици. Аз твърдя, че това са улични кучета, които са транспортирани от едно място на друго. Защото колкото и да се изхвърлят домашни кучета в нашия град или община – 10, 20, те не са никакъв проблем. Те могат да бъдат прибрани и обработени за много кратко време. Лошото е, че няма работещи приюти в другите градове. Ако във всеки един град има работещ приют, във всяка една община, който да работи на принципа хващане, кастрация и връщане на място, тогава ще се види намаляване на броя на бездомните кучета”, каза Петър Велков.  \r\nПо думите му работата на приюта е голямо преимущество за Кюстендил, хората има на кого да се обадят и да се реагира при такива случаи. В противен случай, ако няма приют и ако няма на кого да се обадят, ще има глутници и никой не може да реагира, освен служителите на приюта. „Нито пожарна, нито полиция, нито гражданска защита, нито който и да е. те просто нямат възможност и нямат необходимото оборудване, за да се справят с този проблем. Най – голямото преимущество на приюта, че съществува и че може да се откликне моментално на всяка една жалба, дори и фалшива”, каза Петър Велков. По думите му в града непрекъснато се докарват кучета. „Не можем да заловим транспортните средства, които извършват кучешки туризъм от други общини, тъй като в областта единствения приют работещ е в Кюстендил и то от 10 години работи. Но тъй като има много градове и населени места в областта, трудно се работи и трудно могат да се кастрират всички кучета с капацитета, който имаме”, отбеляза Петър Велков. \r\nВенцеслав ИЛЧЕВ", "date": "2018.11.26", "title": "Петър Велков, отговорник за общинския приют за животни в Кюстендил: Наличието на приют във всяка една община ще доведе до реално намаляване на популацията от бездомни кучета"}
{"url": "http://www.focus-news.net/news/2018/11/26/2594770/ministar-temenuzhka-petkova-energiynata-sigurnost-na-balgariya-e-garantirana-i-kam-tozi-moment-nyama-nikakvi-pritesneniya-zaradi-situatsiyata-v-azovsko-more.html", "text": "Енергийната сигурност на България е гарантирана и към този момент няма никакви притеснения заради ситуацията в Азовско море. Това каза пред журналисти министърът на енергетиката Теменужка Петкова, предаде репортер на  Агенция „Фокус“ . \r\n„Към настоящия момент доставките на природен газ са в обичайния си режим и няма абсолютно никакви притеснения и основания за такива. Но, разбира се, всяка една държава-членка, съгласно регламентите за енергийната сигурност в рамките на ЕС, е длъжна да предприема съответни действия и да има план за такива. И ние имаме план за действие. Имаме договор за обратен реверсивен поток от страна на Гърция, имаме и необходимите количества в Чирен, така че българските граждани трябва да бъдат спокойни – енергийната ни сигурност е гарантирана“, заяви Петкова. \r\nНа въпрос колко ще струва влизането на „Булгарстрансгаз“ в проекта „Александруполис“, тя отговори, че това предстои да се анализира. „20% ще бъде делът, който „Булгартрансгаз“ ще придобие в тази компания“, каза още тя и обясни, че държавата няма да има участие в този проект. \r\nПопитана дали има опасения, че „Турски поток“ може да последва съдбата на „Южен поток“, Петкова отговори, че няма такива притеснения. \r\nЦветилена СИМЕОНОВА", "date": "2018.11.26", "title": "Министър Теменужка Петкова: Енергийната сигурност на България е гарантирана и към този момент няма никакви притеснения заради ситуацията в Азовско море"}
{"url": "http://www.focus-news.net/news/2018/11/26/2594774/varna-stotitsi-zhiteli-na-grada-sa-bez-voda-zaradi-avariya-prichinena-ot-patnostroitelna-firma.html", "text": "Стотици жители на Варна ще бъдат без вода до около 17.00 часа поради ВиК авария, предизвикана от фирма, изпълняваща строителството на един от пътните обекти в града. Това съобщиха за  Радио „Фокус“ – Варна  от „Водоснабдяване и канализация“ - Варна. С нарушено водоподаване са адресите в района между ул. „Генерал Колев“, бул. „Владислав Варненчик“, ул. „Оборище“ и бул. „Сливница“. Заради друга авария вода няма да има и в зоната около улица „Стефан Стамболов“ и „Шишковата градинка“, също до около 17.00 часа. \r\nДиана СТОЕВА", "date": "2018.11.26", "title": "Варна: Стотици жители на града са без вода заради авария, причинена от пътностроителна фирма"}
{"url": "http://www.focus-news.net/news/2018/11/26/2594776/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Командващият силите на КФОР в Косово Салваторе Куочи даде интервю пред авторитетния  прищински ежедневник Koha Ditore , което е напечатано на първата страница на изданието в четвъртък. Италианецът посочва, че Косово няма пълен суверенитет в северната част на страната и че все още има проблеми с това, как тя да бъде направена пълноценна част от държавата. \r\n„Северно Косово е регион, където Прищина няма пълен суверенитет и затова има места, където все още не са разрешени проблемите как те да станат пълноценна част от Косово. Това определено се дължи на факта, че мнозинството от косовските сърби живеят там, а албанците са малцинство. Това е регион, където на Прищина й е трудно да бъде ефективно. Това, също така, е регион, където съществуват паралелни структури и те, като цяло, са ефективни. Смятам, че предизвикателствата са свързани с факта, че деликатната ситуация в този регион не се наблюдава в другите части на Косово“, цитира думите на Куочи вестникът. \r\nЩо се отнася до евентуалната трансформация на Косовските сили за сигурност (КСС) във Въоръжени сили на Косово, италианският генерал заяви, че позицията на НАТО е, че трябва да бъде постигнат консенсус между всички заинтересувани страни, включително косовските сърби. „Това трябва да бъде направено чрез поправки в Конституцията, защото ще покаже, че всички граждани на Косово одобряват тази трансформация“,добави той. \r\n*** Сръбският член на Президентството на Босна и Херцеговина Милорад Додик заяви, че „премахването през нощта“ на знамето на Република Сръбска от пред кабинета му в Източно Сараево е недопустимо и скандално и представлява опит на бошняшкия и хърватския членове на президентството Шефик Джаферович и Желко Комшич да изпратят послание, че с столицата няма място за сърбите, пише  онлайн изданието на белградския ежедневник „Политика“ . \r\nСъгласно съобщението на Федералната новинарска агенция (СРНА) на Федерация Босна и Херцеговина, знамето пред канцеларията на лидера на босненските сърби в сградата на Президентството е свалено по искане на кабинета на Джаферович „на основание, че това е обществено пространство“.  \r\nИзданието посочва, че флагът е поставен след церемонията по приемане на акредитивните писма на новия посланик на Сърбия в Сараево Александър Джорджевич. \r\n„Този символичен ход само потвърждава намерението на хегемонистичните кръгове в Сараево в нарушение на Дейтънския договор да елиминират Република Сръбска, като истеричното нощно нападение срещу знамето на Република Сръбска ясно демонстрира това“, е заявил Додик, съгласно цитата на СРНА. \r\nТой също така е уверил, че нощната атака срещу знамето няма да попречи на това, флагът винаги да се вее пред неговия кабинет и там, където се намира „колкото и дълго да е и докато и да е той в сградата на Президентството на БиХ, независимо дали това се харесва на някого, или не“. \r\nДодик е заявил още, че поставянето на знамето на РС пред офиса му по време на церемонията по предаването на акредитивните писма на новия сръбски посланик не е арогантност, безотговорност и оскверняване, „както посочват Джагерович и Комшич“, цитира думите му ТАНЮГ. \r\nТова е нужно, обяснява лидерът на босненските сърби, за символично представяне на своята идентичност и идентичността на народа, към който принадлежи и който представлява. \r\n„Цветът и символиката на знамето на РС не обижда никого и представлява нейната официална визуална идентичност. Кого може да притеснява това? Никой добронамерен“, подчерта Додик. \r\nШокиращо е, допълни той, че флагът е свален брутално след работно време, когато не е имало никой в кабинета. Това само говори, че сградата на Президентството на БиХ не е сигурно място за неговото нормално функциониране, смята Додик. \r\n„Предполага се, че из сградата и особено около моя кабинет, не би трябвало да се мотаят членове на различни разузнавателни служби, които контролират сараевския политически кръг“, посочи още членът на Президентството на БиХ от сръбския народ. \r\n***  Въпреки официалното становище на управляващата партия СДСМ, че решенията на депутатите в парламента не зависят от решенията на съда, в македонската общественост обаче не отшумяват реакциите, че в този политически момент в страната всички процеси, които протичат в трите основни стълба на държавата (законодателната, съдебната и изпълнителната власт) се преплитат и неизбежно се засягат един друг. Същевременно след задържането на няколко бивши държавни служители, обвинени в случаите на Специализираната прокуратура, особено след ареста на бившия директор на УБК (Службата за сигурност и контраразузнаване) Сашо Миялков, но и след предоставянето на убежище в Унгария на бившия премиер Никола Груевски, все по-силно се задават и въпроси за устойчивостта на постигнатото парламентарно мнозинство от две трети, формирано на 19 октомври за иницииране на процеса за промяна на Конституцията, произтичащ от споразумението от Преспа за името. Една от причините за тези въпроси и публичните обвинения от опозиционната ВМРО-ДПМНЕ, която изключи осмината депутати от редиците си, защото гласуваха за промени в Конституцията, че решаващо влияние за тази тяхна постъпка и отмятането от позицията на партията е имал точно Миялков. Ако е възможна логика в политиката и ако има истина в обвиненията на ВМРО-ДПМНЕ по отношение на Миялков (той междувременно пише отворени писма до партията, отхвърляйки своето участие в някаква конспирация), тогава е логично и обществеността явно да постави въпроса за стабилността на парламентарното мнозинство, пише  онлайн изданието на вестник „Нова Македония“ . \r\nПървоначалната реакция на независимата депутатска група, която се формира от изключените депутати от ВМРО-ДПМНЕ, е, че серията задържания на бивши държавни служители могат да навредят на преговорите за укрепване и разширяване на парламентарното мнозинство за конституционни промени. Но от друга страна, в обществото се пласират и тези, че е възможно и ново и голямо окрупняване на парламентарното мнозинство, което ще бъде предизвикано именно от последните развития и разочарованието преди всичко от постъпката на бившия премиер и неговото бягство от държавата. Остава неясно как последните промени ще бъдат отразени в консолидацията или дестабилизирането на парламентарното мнозинство от две трети, коментира изданието. \r\n„Задържането на Сашо Миялков е текущата работа на съдебните органи в страната. Работата на съда не засяга решенията, които се вземат в парламента. Квалифицираното мнозинство в парламента, т.е. решенията на депутатите, не зависят от работата на съда. Що се отнася до решенията на осмината депутати от независимата депутатска група, известно е, че те гласуваха за започване на конституционните промени, участваха в дебатите и бяха приети техните предложения за изменения и се очаква да участват в по-нататъшния процес на дискусията за конституционни промени и разбира се, да гласуват по свое собствено усмотрение“,  заяви Костадин Костадиновски, депутат в парламента и говорител на СДСМ. \r\nДепутатите от ВМРО-ДПМНЕ  заявяват, че предпочитат да се въздържат от коментари в този момент. \r\n„Слушаме твърде много спекулации в медиите по този въпрос, но не бихме искали да участваме в това. Текущото състояние на парламентарната група на ВМРО-ДПМНЕ е стабилно и депутатите работят по текущата проблематика“, заяви Никола Мицевски, координатор на парламентарната група на опозиционната партия. \r\nЕдин от текущите процеси в парламента е и подготовката на закона за амнистия за участниците в събитията от 27 април миналата година, от парламентарния орган за помирение, създаден по предложение на новата независима депутатка група, като едно от условията на осмината депутати, за да дадат своята подкрепа за конституционните промени на 19 октомври беше точно намиране начин за амнистия, т.е. помилване на народните представители, обвинени за нахлуването в парламента на страната на 27 април м.г., както и по други дела на Специализираната прокуратиура. \r\n„Окончателното решение за нашата по-нататъшна подкрепа на парламентарното мнозинство зависи от работата и резултатите на парламента орган за помирение, крайната версия на измененията, както и от Законите за реформата. Напразно работим, ако един от тези процеси бъде изолиран от цялостния процес“, заяви народният представител Нола Исмайловска-Старова част от независимата депутатка група на осемте депутати. \r\n*** Редица събития във вътрешната политика на Гърция и външни фактори засилват спекулациите, че премиерът Алексис Ципрас може да назначи предсрочни избори през март, преди европейския и местния вот през май, пише  електронното издание на вестник Kathimerini . \r\n„Независимо, че Ципрас повтори при всяка възможност намерението си да изкара целия четиригодишен мандат, което означава парламентарните избори да се проведат през есента на следващата година, източници близки до премиера изглеждат загрижени от потенциални последствия за Гърция от кризата в отношенията между Италия и Съюза“, отбелязва изданието. \r\nКакто посочва вестникът, катаклизмите, заедно с вътрешните проблеми, вече имат отрицателно въздействие върху доходността на гръцките облигации. Това, също така, затруднява властите да планират следващото навлизане на страната на пазарите, нещо, което Ципрас иска да направи, за да подкрепи думите си, че Гърция е излязла от международния надзор и се движи към самоуправление. \r\nНякои смятат, че правителството ще трябва да използва своя кеш буфер в началото на следващата година, тъй като ново искане за издаване на облигации няма да е препоръчително. (Партньорите на Гърция от еврозоната й помогнаха да създаде кешов буфер от около 30 милиарда евро за периоди на нестабилност – бел. Kathimerini). \r\nС оглед на това, смята авторът, Ципрас може да насрочи избори, преди да възникне нуждата от парична инжекция, тъй като отварянето на фонда ще разруши наратива му за самодостатъчността на страната. \r\nСъщо така, редица придобивки, които Ципрас обеща на държавните служители, ще бъдат раздадени на гърците с нисък доход и самонаетите професионалисти през първите два месеца и според „Катимерини“ премиерът ще иска да отиде на избори, докато споменът за тези помощи все още е пресен. \r\nНякои политически развития през следващите месеци също се очаква да бъдат решаващи. \r\nОпитът на Ципрас да сключи сделка с архиепископ Йероним за спиране на плащанията от бюджета на заплатите на свещениците може да се провали. \r\nМеждувременно първата фаза от преговорите на правителството за промяна на Конституцията трябва да бъдат завършени до края на февруари. \r\nНай-вероятно споразумението за името между Скопие и Атина ще бъде ратифицирано от македонския парламент през януари. \r\nС оглед на това, Ципрас може да избере да се раздели със своя коалиционен партньор – „Независимите гърци“ (АНЕЛ) и техния лидер Панос Каменос, който се противопоставя на сделката, по-скоро и да назначи предсрочни избори.", "date": "2018.11.26", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/26/2594773/api-zavarshi-rehabilitatsiyata-na-blizo-21-km-ot-pat-ii-49-targovishte-razgrad-predstoi-izdavaneto-na-akt-16-i-razreshenieto-za-polzvane.html", "text": "Завърши рехабилитацията на близо 21 км от път II-49 Търговище - Разград. Предстои издаването на Акт 16 и разрешението за ползване. Това съобщиха от пресцентъра на  Агенция „Пътна инфраструктура“ . Участъкът е включен в лот 13 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. През юли т. г. приключи ремонтът на още 10 км от същия път в участъка Кубрат – Тутракан, на територията на област Силистра. С успешното изпълнение на двата проекта тази година са ремонтирани общо 31 км от второкласния път - основна транспортна връзка за областите Търговище, Разград и Силистра. \r\nС рехабилитацията на отсечката се повишава безопасността при пътуване и се подобрят връзките с път I-2 Русе - Разград, път I-4 Търговище - Шумен, път II-21 Русе - Силистра, път ІІ-51 Попово - Лозница и ІІ-23 Русе – Кубрат - Исперих, както и с Дунав мост при Русе.  \r\nОсновно ремонтирания участък в лот 13 е на територията на област Разград. Той започва преди кръстовището с път ІІ-51 Попово - Лозница и завършва при входа на Разград, като преминава през селата Трапище и Манастирско. Напълно е подменена пътната настилка и е подобрено отводняването. Положена е нова хоризонтална маркировка, пътни знаци и ограничителни системи. Ремонтирани са 4-те кръстовища за селата Тръбач, Сейдол, Синя вода и за Градина и Островче. Изградена е колекторна система и бетонови бордюри в с. Трапище, подменени са бордюрите в с. Манастирско. За повишаване на безопасността на движение на пешеходците в двете села са изградени повдигнати пешеходни пътеки. \r\nПодобряването на състоянието на второкласния път II-49 е сред приоритетите на Агенция „Пътна инфраструктура“. Освен рехабилитираните 31 км по ОПРР, включени в лот 13 и лот 14, през тази и миналата година със средства от бюджета на агенцията бяха ремонтирани още 9 км между разклона за с. Бисерци и границата със съседната област Силистра. На участъка е положен неплътен асфалтобетон и пътят вече е в добро състояние. За отсечката между селата Топчии и Каменово в област Разград, с дължина 9 км, в момента се изработва технологичен проект. Въз основа на него предстои ремонт и на този участък през следващия строителен сезон. \r\nИзпълнител на строително-монтажните работи на лот 13 е „Пътинженерингстрой-Т“ ЕАД. Стойността на договора е 14 730 557.56 лв. с ДДС. Строителният надзор е осъществен от „Пътинвест-инженеринг” АД. Техният договор е за 360 423.60 лв. с ДДС. Авторският надзор е на „Трансконсулт - 22“ ООД. Договорът им е за 9 949.50 лв. с ДДС. \r\nОбщата стойност на проекта BG16RFOP001-7.001-0012 Лот 13 ,,Път II-49 Търговище - Разград от км 9+800 до км 11+832.85 и от км 11+942.87 до км 30+658.87, с обща дължина 20.749 км, област Разград“ е 15 526 036.84 лв. с ДДС. Съфинансирането от Европейския съюз е 85% - 13 125 731.31 лв. с ДДС. Националното съфинансиране е 15% - 2 316 305.53 лв. с ДДС, а собственият принос е 84 000 лв. с ДДС.", "date": "2018.11.26", "title": "АПИ: Завърши рехабилитацията на близо 21 км от път II-49 Търговище - Разград, предстои издаването на Акт 16 и разрешението за ползване"}
{"url": "http://www.focus-news.net/news/2018/11/26/2594771/nachalnikat-na-otbranata-gen-andrey-botsev-nashata-armiya-ima-potrebnost-ot-motivirani-dostoyni-znaeshti-eksperti-komandiri-i-lideri-koito-da-se-vleyat-v-reditsite-y.html", "text": "Нашата държава и нашата армия имат потребност от мотивирани, достойни, знаещи експерти, командири и лидери, които да се влеят в редиците й и да работят за изграждането на съвременния й облик. Това каза в тържественото си слово по време на отбелязването на 140-ата годишнина от създаването на първото военно училище и началото на военното образование в България началникът на отбраната генерал Андрей Боцев, предаде репортер на  Радио „Фокус“ – Велико Търново . Той подчерта, че военното ръководство на Министерството на отбраната разчита в изключителна степен на кадрите на Националния военен университет „Васил Левски“.  \r\n„Оценявам факта, че всички вие, ръководство, преподаватели и командири, обучаеми - курсанти и кадети, сте високо мотивирани да отстоявате името на Националния военен университет, да се развивате и адаптирате, така че предоставеното и получено образование да съответства на високите изисквания, на които трябва да отговарят днешните офицери и сержанти. Вярваме, че, вливайки се в бойния строй, те ще дадат всичко от себе си за отличното изпълнение на задачите, стоящи пред военните формирования“, заяви генерал Андрей Боцев.  \r\nТой коментира, че преди 140 години е поставен основополагащ камък в темелите на новоосвободената ни държава. „Тогава е основана първата образователна институция, създаваща защитници на отечеството. Днес тя продължава да възпитава закрилници на родината и те не отстъпват като знания и способности на предците си. Горд съм, че самият аз съм завършил тук. Това училище даде на мен и на моите колеги самочувствие на специалисти във военното дело, но също така изгради у нас всички онези качества, които и днес са полезни в дейността ни като командири и началници във Въоръжените сили. Благодарен съм на моите преподаватели и командири за получените знания и умения. Като началник на отбраната ще кажа, че военното образование и военната наука са важна част от националната сигурност на страната ни. Успехът във високоотговорната ни дейност е в пряка зависимост от образованието и мотивацията на кадрите, които изграждат въоръжените сили“, допълни ген. Андрей Боцев. \r\nНадежда КРЪСТЕВА", "date": "2018.11.26", "title": "Началникът на отбраната ген. Андрей Боцев: Нашата армия има потребност от мотивирани, достойни, знаещи експерти, командири и лидери, които да се влеят в редиците й"}
{"url": "http://www.focus-news.net/news/2018/11/26/2594779/liderat-na-bsp-sofiya-kaloyan-pargov-shte-se-sreshtne-s-predstaviteli-na-taksimetroviya-bransh-v-stolitsata-na-27-noemvri.html", "text": "На 27 ноември лидерът на БСП – София Калоян Паргов, който е и заместник-председател на Комисията по транспорт и туризъм на Столичния общински съвет, ще се срещне с представители на таксиметровия бранш в столицата. Това съобщиха от пресцентъра на  БСП – София . Срещата ще се проведе от 15.00 часа в постоянната приемна на БСП - София на ул. \"Леге\"10, етаж 1. В нея ще вземат участие Петър Мутафчиев, бивш министър на транспорта и председател на Съвета по транспорт и съобщения към НС на БСП и народни представители от „БСП за България“, членове на Парламентарната комисия по транспорт, информационни технологии и съобщения.", "date": "2018.11.26", "title": "Лидерът на БСП – София Калоян Паргов ще се срещне с представители на таксиметровия бранш в столицата на 27 ноември"}
{"url": "http://www.focus-news.net/news/2018/11/26/2594768/hayko-maas-blokadata-na-kerchenskiya-proliv-e-nepriemliva.html", "text": "Министърът на външните работи на Германия Хайко Маас заяви в понеделник, че затварянето на достъпа до Азовско море от Русия е „неприемливо“ и призова за понижаване на напрежението с Украйна след събитията през почивните дни, предава  AFP . \r\n„Това развитие е тревожно“, написа той в „Туитър“. „Руската блокада на входа към Азовско море е неприемлива. Важно е блокадата да бъде вдигната. Призоваваме двете страни за деескалация. \r\nПревод и редакция:", "date": "2018.11.26", "title": "Хайко Маас: Блокадата на Керченския пролив е неприемлива"}
{"url": "http://www.focus-news.net/news/2018/11/26/2594778/sofiya-40-nelegalni-migranti-sa-zadarzhani-prez-pochivnite-dni.html", "text": "40 нелегални мигранти са задържани в района на Елин Пелин и Ихтиман. Това съобщиха от пресцентъра на  МВР . Нелегално пребиваващите чужденци са установени през почивните дни на територията на ОДМВР - София. Два от сигналите за забелязани мигранти са подадени в РУ - Елин Пелин на 24 и 25 ноември. При първия случай полицейските служители установили на главен път 1-8, на разклона в посока вилната зона „Побит камък“, четирима мъже, от които трима непълнолетни, без документи за самоличност, представили се за афганистанци. Още шестима, от които двама непълнолетни, самоопределили се като афганистанци и пакистанци, елинпелинските полицаи задържали на същото място и в неделния ден. Други 30 нелегално пребиваващи чужденци били установени от служители на РУ - Ихтиман в преди обед в неделя, в гориста местност в района на пътен възел „Вакарел“. След приключване на работата с тях от служители на група „Миграция“ към областната дирекция, всичките 40 са транспортирани в специализираните за целта домове.", "date": "2018.11.26", "title": "София: 40 нелегални мигранти са задържани през почивните дни"}
{"url": "http://www.focus-news.net/news/2018/11/26/2594777/d-r-mariya-racheva-kots-veliko-tarnovo-horata-ne-biva-da-se-strahuvat-che-imat-losha-diagnoza-kato-rak-na-beliya-drob-tehnologiite-veche-predostavyat-izklyuchitelni-vazmozhnosti-za-lechenie.html", "text": "Хората не бива да се страхуват, че имат „лоша диагноза“ като рак на белия дроб. Технологиите вече предоставят изключителни възможности за лечение, които удължават многократно средната продължителност на живота. Това коментира пред  Радио „Фокус“ – Велико Търново  д-р Мария Рачева, управител на Комплексния онкологичен център (КОЦ) във Велико Търново. Тя припомни, че Здравната каса поема цялото лечение, а отскоро плаща и медикамент, който е за имунотерапия на белия дроб и има перфектни резултати. „Сега вече има нова възможност чрез имунотерапията, даже има и нови медикаменти, които излизат в тази област, а тази година и Нобеловата награда за мир вече е към имунотерапията. Оказва се, че само химиотерапията и прицелната таргет терапия след генетичните изследвания не са достатъчни, а в комбинация с имунотерапията резултатите са много добри и перспективни“, коментира специалистът.  \r\nТя допълни, че от началото на годината в ръководената от нея болнична структура са регистрирани 123-ма новооткрити пациенти, като броят им се увеличава. Специалистът уточни, че конкретна цифра за броя на раково болните не може да се посочи, защото често те се лекуват на много места и това прави обобщението много трудно, а освен това има и хора с подобна диагноза, които не са регистрирани. \r\nЛуиза ТРАНЧЕВА", "date": "2018.11.26", "title": "Д-р Мария Рачева, КОЦ - Велико Търново: Хората не бива да се страхуват, че имат „лоша диагноза“ като рак на белия дроб, технологиите вече предоставят изключителни възможности за лечение"}
{"url": "http://www.focus-news.net/news/2018/11/26/2594780/sport-sashtestvuva-veroyatnost-rivar-pleyt-boka-huniors-da-se-igrae-v-oae.html", "text": "Ръководството на Южноамериканската футболна централа обмисля възможността да премести финала за Копа Либертадорес между Ривър Плейт и Бока Хуниорс на друг континент. Мачът трябваше да се играе в събота на стадиона на Ривър – „Монументал“, но бе отложен заради ексцесии, причинени от тифозите на домакините, които атакуваха автобуса на Бока. Все още не се знае кога ще се играе срещата, но според информация на ESPN, единият от вариантите е той да се играе в Обединените арабски емирства през декември, където ще се проведе и Световното клубно първенство малко след това.", "date": "2018.11.26", "title": "Спорт: Съществува вероятност Ривър Плейт – Бока Хуниорс да се играе в ОАЕ"}
{"url": "http://www.focus-news.net/news/2018/11/26/2594782/haskovo-500-grama-marihuana-sa-izzeti-pri-proverka-na-zhilishte-v-dimitrovgrad.html", "text": "500 грама марихуана са иззети при проверка на жилище в Димитровград. Това съобщиха от пресцентъра на  МВР . Марихуаната е намерена в жилището на 39-годишен мъж, познат на полицията. Образувано е бързо производство.  \r\nЗа притежание на наркотици е задържана и 37-годишна жена от Хасково. Тя пътувала в лек автомобил \"БМВ\", управляван от 40-годишен мъж. При проверка на водача дрегерът отчел наличие на амфетамин и метамфетамин в кръвта му. Последвало претърсване и в жилището на спътничката му в областния град. Там униформените открили бяло прахообразно вещество - 60 грама, реагирало при полевия наркотест на метамфетамин и електронна везна. Двамата са задържани до 24 часа.", "date": "2018.11.26", "title": "Хасково: 500 грама марихуана са иззети при проверка на жилище в Димитровград"}
{"url": "http://www.focus-news.net/news/2018/11/26/2594781/burgas-fakultetat-za-prilozhni-izkustva-v-grada-kam-natsionalnata-hudozhestvena-akademiya-predstavya-izlozhba-s-tvorbi-na-svoi-studenti-v-kulturen-tsentar-morsko-kazino-na-4-dekemvri.html", "text": "Факултетът за приложни изкуства в Бургас към Националната художествена академия представя изложба с творби на свои студенти. Това съобщиха от пресцентъра на  Общината . Експозицията се открива в Културен център „Морско казино“ на 4 декември и съдържа произведения на бакалаври и магистри от различни курсове и специалности във Факултета за приложни изкуства: „Резба“, „Метал“, „Керамика“, „Сценография“, „Индустриален дизайн“, „Рекламен дизайн“, „Текстил – изкуство и дизайн“, „Мода“, „Дизайн за порцелан и стъкло“ и „Дизайн за детската среда“, „Реставрация“. Изложбата има за цел да популяризира декоративните изкуства и дизайна в България, тяхното състояние към настоящия момент и тенденциите за бъдещото им развитие. Представените работи показват съвременните и творчески идеи на студентите, както и подготовката им, която получават в Националната художествена академия.", "date": "2018.11.26", "title": "Бургас: Факултетът за приложни изкуства в града към Националната художествена академия представя изложба с творби на свои студенти в Културен център „Морско казино“ на 4 декември"}
{"url": "http://www.focus-news.net/news/2018/11/26/2594786/rakovodstvoto-na-pp-abv-shte-dade-preskonferentsiya-v-tsentralata-na-partiyata-na-27-noemvri.html", "text": "Ръководството на ПП АБВ ще даде пресконференция. Събитието ще се проведе на 27 ноември 2018 г. от 12.30 часа в централата на партията на улица „Врабча“ 23. Това съобщиха от пресцентъра на  ПП АБВ . На пресконференцията ще бъдат обсъдени енергийната сигурност на България и основните политики и цели, заложени в Политическия манифест, с който ПП АБВ ще се яви на изборите през 2019 г.", "date": "2018.11.26", "title": "Ръководството на ПП АБВ ще даде пресконференция в централата на партията на 27 ноември"}
{"url": "http://www.focus-news.net/news/2018/11/26/2594783/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "Една от основните теми в предаването  „Садово в сърцето на Тракия”  на  Радио „Фокус“-Пловдив  ще бъде изпратено от председателя на Общински съвет – Садово Атанас Телчаров писмо до премиера Бойко Борисов. С него той настоява за отмяна на Решението на Министерски съвет за добив на инертни материали в село Катуница. В писмото Телчаров припомня категоричния резултат от провелия се преди малко повече от месец местен референдум, в който гласуваха близо 50% от имащите това право, а 98% от гласувалите изразиха волята си против разкриването на концесионна площ за добив на инертни материали.  \r\nДруг акцент в предаването ще бъде работата на Местната комисия за борба срещу противообществените прояви на малолетни и непълнолетни. Подробности по темата ще научим от секретаря на комисията Ели Стоянова.  \r\nЩе продължим и темата за подготовката на населените места в община Садово за зимата. Този път ще се отправим в селата Кочево и Караджово. Предаването   се излъчва всеки понеделник, от 16.00 до 17.00 часа. Водещ е Мария Русева.", "date": "2018.11.26", "title": "Акценти в предаването „Садово в сърцето на Тракия” на Радио „Фокус“-Пловдив"}
{"url": "http://www.focus-news.net/news/2018/11/26/2594784/sofiya-32-godishen-mazh-e-zadarzhan-za-telefonna-izmama.html", "text": "32-годишен мъж е задържан за телефонна измама. Това съобщиха от пресцентъра на  МВР . Работа по случая започнала в началото на 2016 година, когато 64-годишен мъж от София – жертва на престъплението, потърсил съдействие в Първо РУ. Потърпевшият обяснил пред полицаите, че на домашния му телефон позвънил мъж, който се представил за племенника му и го помолил да плати капаро за монтаж на климатици в размер на 400 лева. След обяд на входната врата на жилището му позвънил непознат мъж, представил се за служител на търговска верига за техника и взел „капарото“. В хода на предприетото разследване в рамките на образуваното досъдебно производство, извършителят - 32-годишен столичанин, бил установен и задържан. След доклад на събраните материали в Софийска районна прокуратура, на задържаният е повдигнато обвинение по чл. 209 от НК. Наложена му е мярка за неотклонение „Задържане под стража“ за срок до 72 часа.", "date": "2018.11.26", "title": "София: 32-годишен мъж е задържан за телефонна измама"}
{"url": "http://www.focus-news.net/news/2018/11/26/2594775/salvatore-kuochi-pred-koha-ditore-kosovo-nyama-palen-suverenitet-v-severnata-chast-na-stranata.html", "text": "Командващият силите на КФОР в Косово Салваторе Куочи даде интервю пред авторитетния  прищински ежедневник Koha Ditore , което е напечатано на първата страница на изданието в четвъртък. Италианецът посочва, че Косово няма пълен суверенитет в северната част на страната и че все още има проблеми с това, как тя да бъде направена пълноценна част от държавата. \r\n„Северно Косово е регион, където Прищина няма пълен суверенитет и затова има места, където все още не са разрешени проблемите как те да станат пълноценна част от Косово. Това определено се дължи на факта, че мнозинството от косовските сърби живеят там, а албанците са малцинство. Това е регион, където на Прищина й е трудно да бъде ефективно. Това, също така, е регион, където съществуват паралелни структури и те, като цяло, са ефективни. Смятам, че предизвикателствата са свързани с факта, че деликатната ситуация в този регион не се наблюдава в другите части на Косово“, цитира думите на Куочи вестникът. \r\nЩо се отнася до евентуалната трансформация на Косовските сили за сигурност (КСС) във Въоръжени сили на Косово, италианският генерал заяви, че позицията на НАТО е, че трябва да бъде постигнат консенсус между всички заинтересувани страни, включително косовските сърби. „Това трябва да бъде направено чрез поправки в Конституцията, защото ще покаже, че всички граждани на Косово одобряват тази трансформация“,добави той. \r\nПревод и редакция:", "date": "2018.11.26", "title": "Салваторе Куочи пред Koha Ditore: Косово няма пълен суверенитет в северната част на страната"}
{"url": "http://www.focus-news.net/news/2018/11/26/2594788/petya-sabeva-sdruzhenie-na-mladite-psiholozi-varna-sklonni-sme-da-neglizhirame-problema-s-detskata-agresiya.html", "text": "В България трябва да се дава повече гласност на случаите на детска агресия, за да може хората да започнат да обръщат повече внимание. Като че ли тук сме склонни да неглижираме проблема. Това коментира за  Радио „Фокус“ – Варна  Петя Събева, която е клиничен психолог и председател на „Сдружението на младите психолози в България“, реализирало по проект с еврофинансиране обучение за обмяна на опит със специалисти в Гърция. Според психолога в южната ни съседка когато се случи нещо лошо с деца, му се дава гласност и обществото реагира. „Самото дете е мотивирано и стимулирано от семейството и обществото да коригира своето поведение. Тук като че ли ние чуваме за разни случаи, но мерките, които се взимат са много индивидуални, те са на парче. Липсва цялостна ефективна, ефикасна стратегия и концепция“, коментира Петя Събева.  \r\nПо думите й докато в Гърция се инвестира изключително много не само в пряката работа с децата и младежите, но и в превенциите, у нас един психолог работи средно с 1200 – 1400 деца. „Сами разбирате, че няма как да ги обхване пълноценно“, добави тя. Според нея в Сдружението на младите психолози в България членуват близо 300 специалисти и доброволци. Организацията е готова да предостави целия си опит в работата с деца и младежи както на местните власти и учебните заведения, така и на държавните институции. „Културата, която ние имаме в България все още се развива, защото тази стигма, която се смята, че ще бъде лепната на човека, който търси помощ, все още я има. С това се налага да се борим ежедневно. Като че ли по-скоро децата са по-отворени, по-склонни да потърсят консултация с психолог. За родителите като че ли това е срамно“, обясни още председателят на Сдружението на младите психолози. \r\nДиана СТОЕВА", "date": "2018.11.26", "title": "Петя Събева, Сдружение на младите психолози – Варна: Склонни сме да неглижираме проблема с детската агресия"}
{"url": "http://www.focus-news.net/news/2018/11/26/2594785/nevrokopskiyat-mitropolit-serafim-sv-stiliyan-e-velik-i-chuden-svetiya-za-chiyto-zhivot-sa-zapazeni-mnogo-malko-neshta-v-zhitiepisnata-literatura-na-tsarkvata.html", "text": "Св. Стилиян е велик и чуден светия, за чийто живот са запазени много малко неща в житиеписната литература на църквата. Това каза пред  Радио „Фокус“ – Пирин  Негово Високопреосвещенство Неврокопският митрополит Серафим, който по-рано отслужи литургия и благословия жителите на Община Симитли по повод църковния празник, посветен на светеца. „Но прекрасно е възпят неговият живот и неговото значение в живота на църквата от хипнотистите и тази, които в по-ново време са съставили негови служби, каквато служба и днес изпълнявахме, от стареца Герасим от скита „Малката св. Ана“ от Света гора.  \r\nВ тропара, който е написал, се възпява св. Стилиян като осветен и посветен на Бога още от майчината си утроба, тоест - той е роден от благочестиви родители, които още от утробата на майката са го откърмили, отгледали и възпитали в духа на светото Евангелие, в истините на вярата“, каза още митрополит Серафим. Той добави, че още с раждането родителите на св. Стилиян са направили така, че той да бъде възпитан и отгледан като добродетелен християнин със силна вяра, ревност и преданост към Бог. „И, както виждаме в последствие, той със себеотричане в служба на Бога и на ближния приема монашеството и се посвещава на Бог и ближния“, посочи митрополит Серафим. Той подчерта, че всичко това е в основата по-късно св. Стилиян да бъде възприет като закрилник и защитник на децата. \r\nЛивия НИНОВА", "date": "2018.11.26", "title": "Неврокопският митрополит Серафим: Св. Стилиян е велик и чуден светия, за чийто живот са запазени много малко неща в житиеписната литература на църквата"}
{"url": "http://www.focus-news.net/news/2018/11/26/2594787/kmetat-na-plovdiv-ivan-totev-plovdiv-i-matera-prieha-shtafetata-na-evropeyska-stolitsa-na-kulturata-na-tarzhestvena-tseremoniya-v-holandskiya-grad-leuvarden.html", "text": "Град Пловдив и град Матера приеха щафетата на Европейска столица на културата на тържествена церемония в холандския град Леуварден, който заедно с Валета е носител на престижната титла през 2018 г. Това съобщи кметът на Пловдив Иван Тотев пред журналисти, предаде репортер на  Радио „Фокус”- Пловдив . Кметът Тотев и генералният директор на фондация „Матера Базилика“ Паоло Вери са получили статуетка като символ на домакинството. „Този проект променя не само облика на градовете, носители на титлата, но и прави хората, които живеят там, по-обединени и отворени към промени в заобикалящата среда. За мен като кмет на един от градовете, които ще бъдат културна столица през следващата година, е от голямо значение и висока отговорност да създаваме с моя екип условия, за да може градът ни по време на 2019-та и след нея да продължи да споделя с Европа и света своите хилядолетни културни ценности и съвременните форми на изява“, смята кметът Иван Тотев. „Мотото „Заедно” излезе от рамките на локалното си значение и успя да привлече повече от 1000 организации от страната и чужбина, които изявиха желание да се включат в официалната програма в Пловдив догодина”, каза още Тотев. \r\nНа събитието са били още заместник-министърът на културата Амелия Гешева и заместник-кметът Розалин Петков. Заедно с кмета Иван Тотев те са провели двустранни срещи с кмета на Леуварден Ферд Кроне и кралския комисар по културата на Холандия Арно Брок. Проведени са били и редица разговори, свързани с реализацията на проекта Европейска столица на културата. Преди това българската делегация заедно с представители на европейски градове и институции са присъствали на съвместен концерт между Пловдив и Леуварден под надслов „Открий Севера“, а кларнетистът Яшко Аргиров и музиканти от оркестър „Брестовица“ са вдигнали на крака залата със своите изпълнения. Иван Тотев показа пред журналисти скулптурата – символ, която Пловдив е получил в Леуварден. \r\nИван Тотев съобщи също, че Общината предвижда 10%-но увеличение на наемите на зали и сцени в града за провеждането на събития по време на домакинството на Пловдив за европейска столица на културата през 2019-та година. „В момента има огромен интерес към тези сцени, по 3-4 заявки за един ден за сцена, каквато е Античния театър, или други места в града. Интересът е невероятен”, каза кметът. По думите му, в момента наемът на Античния театър е 2 800 лева. Предвижда се да стане 3 100 лева. „Не се предвижда увеличение за входовете за музеи и галерии, въпреки, че цените в България са изключително низки в сравнение с тези в Европа”, каза още кметът. Той поясни, че все още големият процент от посетителите са българи, затова цените ще останат същите. Тотев каза още, че от скоро в Пловдив има и ново пространство за изложби и събития, което се намира в Тютюневия град. Това място също ще се използва много активно догодина и ще се вписва в културния живот на града. Активно се подготвя и сцената на откриващото събитие, която трябва да е готова до Коледа. „Хубавото е, че голямата част от програмата ни за Пловдив – Европейска столица на културата е на места, които съществуват и не се разчита на новостроящите се инфраструктурни обекти по проекта”, каза кметът и добави, че за галерията на бившия „Детмаг“ има жалба, има жалба и за Художествената галерия. Галерията на ул. „Гладстон“ пък ще има забавяне в строителството и се очаква да е готова през юни. \r\nДогодина активно ще се използват Зала „Колодрума”, Античен театър, Малката Базилика и др. \r\nКметът на Пловдив каза още, че вече са поръчани част от материалите за настилката на площад „Централен“. „Вече има поръчани материали. Поръчан е гранита, а земелрок настилката е налична”, посочи кметът. „Доставките ще започнат през януари, ще продължат през февруари, а последните ще бъдат направени през март”, добави Тотев. \r\nЦветана ТОНЧЕВА", "date": "2018.11.26", "title": "Кметът на Пловдив Иван Тотев: Пловдив и Матера приеха щафетата на Европейска столица на културата на тържествена церемония в холандския град Леуварден"}
{"url": "http://www.focus-news.net/news/2018/11/26/2594792/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с третите Годишни награди в туризма, връчвани от Министерството на туризма. Община Петрич има номинации в 8 категории тази година. Кои са те и защо Община Петрич трябва да спечели призовите места, ще попитаме заместник-кмета по „Култура“ Илияна Попова. На 17 ноември по случай Световният ден на недоносени бебета, Сдружение „Защото можем“ постави метално сърце за събиране на капачки с благотворителна цел. Сърцето се намира в градинката до новия пазар в града. Наш събеседник за инициативата и каузите, които подкрепя сдружението, ще бъде неговия председател Митко Станоев. Очакваме и Вас на телефоните в студиото: 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна община Петрич. \r\nПредаването   се излъчва на честотите на   всеки понеделник, от 15.00 до 16.00 часа, с водещ Натали Стефанова.", "date": "2018.11.26", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/11/26/2594790/kyustendil-obshtinskiyat-savet-v-dupnitsa-shte-razgleda-predlozheniya-za-podobryavane-i-dopalvane-na-normativnata-baza.html", "text": "Общинският съвет в Дупница ще разгледа предложения за подобряване и допълване на нормативната база. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Заседанието на съветниците е насрочено за 30 ноември, от 10.00 часа, в залата на Общината.  \r\nСред точките в дневния ред е предложение за приемане на план за създаване на необходимите условия за осъществяване на полудневната организация на учебния ден преди обяд на територията на община Дупница. В рамките на заседанието трябва да бъдат утвърдени одобрените кандидати и размерът на отпуснатата сума за финансово подпомагане на процедури и дейности по асистирана репродукция на семейства и лица, живеещи на семейни начала с репродуктивни проблеми на територията на община Дупница. Внесена е докладна записка за окончателна актуализация на поименния списък на обектите за капиталови разходи за настоящата година. Предстои изменение и допълнение на наредба за организация на движението, както и вземане на решение за разработване на наредба за насърчаване на инвестициите с общинско значение. Съветниците трябва да упълномощят представител на Община Дупница за участие в извънредно заседание на общото събрание на Асоциацията по ВиК. \r\nВенцеслав ИЛЧЕВ", "date": "2018.11.26", "title": "Кюстендил: Общинският съвет в Дупница ще разгледа предложения за подобряване и допълване на нормативната база"}
{"url": "http://www.focus-news.net/news/2018/11/26/2594791/unian-opitaha-se-da-zapalyat-ruskoto-konsulstvo-v-harkov.html", "text": "В Харков около петдесет души са излезли на демонстрация пред сградата на Генералното консулство на Русия, съобщава агенция  УНИАН . \r\nУчастниците в акцията са запалили огньове, а след това са се опитали да подпалят сградата на консулството, в резултат от което се е запалила елха в двора на дипломатическото учреждение. Освен това активистите са изгорили знаме на Русия. \r\nУчастниците в митинга са искали от властите да прекъснат дипломатическите  отношения с Москва, договора за съвместно използване на Азовско море и Керченския пролив, да се национализират всички руски бизнеси на територията на Украйна и да се въведе визов режим за руснаците. \r\nТова е третият подобен инцидент в понеделник: преди това огън и димки бяха метнати в посолството на Русия в Киев, а в Лвов пред сградата на руското консулство бяха запалени гуми. \r\nАкциите се провеждат на фона на инцидента в Черно море. \r\nПревод и редакция:", "date": "2018.11.26", "title": "УНИАН: Опитаха се да запалят руското консулство в Харков"}
{"url": "http://www.focus-news.net/news/2018/11/26/2594794/vratsa-63-godishen-mazh-e-zaginal-pri-katastrofa-na-glaven-pat-e-79-na-krastovishteto-pri-otsechkata-za-oryahovo.html", "text": "63-годишен мъж е загинал при катастрофа на главен път Е-79. Това съобщиха за  Агенция „Фокус“  от пресцентъра на  ОДМВР – Враца . Загиналият е шофьор на лек автомобил, който не е спрял на знак „Стоп“ при пресичане на главен път Е-79 на кръстовището при отсечката за Оряхово, вследствие на което ТИР с турска регистрация го e блъснал. Мъжът е починал на място. \r\nЦветилена СИМЕОНОВА", "date": "2018.11.26", "title": "Враца: 63-годишен мъж е загинал при катастрофа на главен път Е-79 на кръстовището при отсечката за Оряхово"}
{"url": "http://www.focus-news.net/news/2018/11/26/2594789/sergey-lavrov-rusiya-veche-ne-se-valnuva-ot-eventualni-zapadni-sanktsii-zaradi-situatsiyata-okolo-kerchenskiya-proliv.html", "text": "Русия вече не се вълнува от възможни санкции заради ситуацията около Керченския пролив, заяви в понеделник на пресконференция министърът на външните работи на страната Сергей Лавров, цитиран от  ТАСС . \r\n„Това отдавна престана да ни вълнува. Разбира се, санкциите винаги са лоши, но, когато заради инциденти, подобни на вчерашния, страната, чийто суверенитет е бил нарушен, може да се разглежда като обект на нови санкции, на нас ни е трудно да коментираме такава политика. Много е трудно да разчитаме, че ще можем да повлияем на хора, които са подвластни единствено на желанието да търсят нови и нови поводи за натиск над Русия“, заяви Лавров. \r\nВъншният министър определи като провокация нарушаването на границите на Русия от украинските кораби. \r\n„Това със сигурност беше провокация. Всичко, което трябва да бъде казано по този повод, беше казано и в заявленията на граничната служба на ФСБ (Федералната служба за сигурност), и в заявленията на МВнР, и в коментарите на нашия официален представител. Бяха нарушени ключови положения на международното право, включително уставът на ООН, включително конвенцията за морското право от 1982 година и други международно-правови инструменти, които многократно изискват от всички държави да уважават суверенитета на другите страни“, обясни Лавров. \r\nКакто отбеляза той, действията на корабите нарушители са заплашвали безопасността на движението по акваторията. „Това стана с доста опасни методи – маневриране в тесен пролив. Това създаде заплахи и рискове за нормалното движение на съдове по тази акватория“, подчерта първият дипломат на Русия. \r\nМинистърът счита, че провокацията очевидно е била извършена по пряко нареждане на висшето ръководство на Украйна. „Че това беше направено с благоволението, ако не и с прякото нареждане на висшето ръководство, не предизвиква съмнения за никого“, посочи Лавров. \r\n„Когато украинската страна е планирала тази провокация, навярно е разчитала на допълнителни изгоди, които иска да извлече от тази ситуация, в светлината на това, че САЩ и Европа, както винаги, безогледно ще застанат на страната на провокатора“, добави той. \r\nСергей Лавров добави, че му е трудно да каже какви са били целите на киевското ръководство. Срещата на Г-20 в Буенос Айрес приближава. Паралелно на Общото събрание на ООН преди седмица и половина украинците са внесли проекторезолюция за милитаризацията на Азовско море и, най-вероятно, на тях им е било важно под тази празна декларация, която са разпространили в ООН, да прибавят някакви факти, заключи министърът на външните работи на Русия. \r\nПревод и редакция:", "date": "2018.11.26", "title": "Сергей Лавров: Русия вече не се вълнува от евентуални западни санкции заради ситуацията около Керченския пролив"}
{"url": "http://www.focus-news.net/news/2018/11/26/2594795/api-vremenno-dvizhenieto-po-pat-i-2-ruse-razgrad-se-osashtestvyava-v-edna-lenta-v-uchastaka-ushintsi-beli-lom-do-razklona-za-selo-gorotsvet-poradi-patnotransportno-proizshestvie.html", "text": "Временно движението по път I-2 Русе - Разград се осъществява в една лента в участъка Ушинци - Бели Лом до разклона за село Гороцвет поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2018.11.26", "title": "АПИ: Временно движението по път I-2 Русе - Разград се осъществява в една лента в участъка Ушинци - Бели Лом до разклона за село Гороцвет поради пътнотранспортно произшествие"}
{"url": "http://www.focus-news.net/news/2018/11/26/2594799/razgrad-mazh-e-zaginal-a-chetirima-sa-s-opasnost-za-zhivota-sled-katastrofa-na-glaven-pat-razgrad-shumen-pri-razklona-za-selo-gorotsvet.html", "text": "Мъж е загинал, а четирима са с опасност за живота след катастрофа на главен път Разград - Шумен, при разклона за село Гороцвет. Това съобщиха за  Агенция „Фокус“  от пресцентъра на  ОДМВР – Разград . Сигналът за тежката катастрофа е подаден около 12.20 часа днес. По първоначални данни водачът на лек автомобил \"Мерцедес\" с разградска регистрация е предприел изпреварване и се е ударил челно в насрещно движещ се камион с добрички номера. Водачът е загинал на място. В леката кола е пътувало и четиричленно семейство – мъж и жена с две деца, които са настанени в отделението по анестезиология, реанимация и интензивно лечение на МБАЛ - Разград с опасност за живота. В камиона са пътували двама души, които са с леки наранявания. Продължава огледът на местопроизшествието. Движението се регулира в едната лента за движение. \r\nЦветилена СИМЕОНОВА", "date": "2018.11.26", "title": "Разград: Мъж е загинал, а четирима са с опасност за живота след катастрофа на главен път Разград - Шумен, при разклона за село Гороцвет"}
{"url": "http://www.focus-news.net/news/2018/11/26/2594801/plovdiv-zala-za-dinozavri-shte-zaraboti-do-sredata-na-sledvashtata-godina-kam-prirodonauchniya-muzey-v-grada.html", "text": "До средата на следващата година към Природонаучния музей в Пловдив ще заработи Зала за динозаври. Това съобщи пред журналисти директорът на музея Огнян Тодоров, предаде репортер на  Радио „Фокус” - Пловдив.  Тя ще се намира в бившата зала за младоженци „Лотос“, която е обновена идейно, за да е пригодна за поставянето на интерактивни аниматроник модели на динозаври. „Предвидено е да бъдат поставени 12 вида динозаври, като акцентът на композицията ще е един тиранозавър в реален размер, или леко умален. „Той ще е дълъг около 8 метра, в извита позиция. В момента на влизането посетителите ще виждат главата му, като в средата ще има специално създаден постамент за яйца на динозаври. В залата ще има и още два по-едри екземпляра, а другите ще са с размери около 2-3 метра“, каза още Огнян Тодоров. Все още се доуточняват видовете. „Динозаврите ще бъдат и летящи, и плуващи, като се предвижда те да са доста атрактивни. Макетите ще се движат, дишат и намигат. Залата ще бъде оформена и като пейзаж от ранна креда – с папрат и растителност, а по стените ще има движещи се обекти. Това ще са анимирани рисунки, които ще създават движенията”, поясни още Тодоров. „Логото, което следват експозициите в музея ни е „Добре дошли в различните светове”, добави Огнян Тодоров. \r\nВ момента интериорът на залата вече е оформен. По думите на директора на музея макетите ще се закупуват от производители на такъв вид играчки, каквито са най-вече китайците. Те предлагат и голямо разнообразието от животни. \r\n„74 000 лева е отпуснала до момента община Пловдив за подготовката на новата зала. Отделно от това ще са нужни между 170 и 180000 лева за 12-те модела динозаври. За тяхната изработка предстои обявяването на обществена поръчка”, добави директорът на музея. Най-големият екземпляр ще струва около 3000 лева. \r\nПредвижда се също и изграждането на топла връзка между зала „Ботаника” и новата зала за динозаври, която трябва да е готова до края на годината. \r\nОбмисля се и създаването на зала с истински телескоп в същата тази сграда, от който посетителите ще наблюдават в реално време звездите. \r\nЦветана ТОНЧЕВА", "date": "2018.11.26", "title": "Пловдив: Зала за динозаври ще заработи до средата на следващата година към Природонаучния музей в града"}
{"url": "http://www.focus-news.net/news/2018/11/26/2594800/zam-ministar-boyko-penkov-i-predstaviteli-na-sdruzhenie-rodilnitsa-obsadiha-predlozheniyata-na-organizatsiyata-za-podobryavane-na-akushero-ginekologichnata-deynost-v-stranata.html", "text": "На среща със зам.-министъра на здравеопазването д-р Бойко Пенков, националния консултант по акушерство и гинекология проф. Асен Николов и националния консултант по неонатология проф. Боряна Слънчева представители на Сдружение „Родилница“ изложиха предложенията си, внесени по-рано днес в Министерството на здравеопазването с петиция, във връзка с подобряването на акушеро-гинекологичната помощ в страната. Това съобщиха от пресцентъра на  Министерството на здравеопазването . Основните аспекти, които бяха обсъдени, са интегрирането на препоръките на Световната здравна организация в медицински стандарт „Акушерство и гинекология“, зачитането на основните човешки права на родилките, самостоятелно водене раждането от акушерки и други.  \r\n„Поемам ангажимент ваш представител да участва в работната група по създаването на новия медицински стандарт „Акушерство и гинекология“, заяви зам.-министър Пенков. Той обясни, че след 1 януари медицинските стандарти ще бъдат разработвани по нова процедура. Стандартите ще съдържат административните изисквания за осъществяване на съответната медицинска дейност, а отделно от тях ще бъдат изготвени алгоритми за медицинско поведение по специалности, основани на правила за медицинска практика. Именно предмет на последните са предложенията, отправени от Сдружение „Родилница“. Алгоритмите за медицинско поведение по всички специалности ще бъдат  изготвени от Българския лекарски съюз, съвместно с научните дружества и университетските преподаватели. От тях като субекти зависи определянето на членовете в работните групи. Правилата за добра медицинска практика трябва да бъдат изготвени в рамките на 6 месеца от влизането в сила на Закона за бюджета на НЗОК, в който е разписана новата процедура – създаване на медицински стандарт, определящ административните изисквания, и отделно – създаване на алгоритми за медицинско поведение.  \r\n„Работата тепърва започва и от тази гледна точка настоящата среща може да се определи като навременна и всички ние да си бъдем полезни при работата по новите правила в областта на акушерството и гинекологията, с оглед на това същата да бъде съобразена с правата на родилките и с приложимото от добрите европейски практики“, посочи д-р Пенков.", "date": "2018.11.26", "title": "Зам.-министър Бойко Пенков и представители на Сдружение „Родилница“ обсъдиха предложенията на организацията за подобряване на акушеро-гинекологичната дейност в страната"}
{"url": "http://www.focus-news.net/news/2018/11/26/2594802/kyustendil-avtorat-na-gerba-na-kyustendil-profesor-kiril-gogov-e-predlozhen-za-pocheten-grazhdanin.html", "text": "Авторът на герба на Кюстендил професор Кирил Гогов е предложен за почетен гражданин на Кюстендил. Това съобщиха за  Радио „Фокус” – Кюстендил  от Общински съвет – Кюстендил. Предложението е направено от общинския съветник Росен Димитров.  \r\nПрофесор Кирил Гогов е роден през 1944 година в Кюстендил. Той е член на Съюза на българските художници. Автор е на гербовете на Кюстендил, Плевен, Белоградчик, Сандански, Бургас и Правец. Кирил Гогов е един от авторите на герба на Република България. Художник-дизайнер на държавните платежни парични средства, емисии 1996–2002. Автор на националното лого за Европейска година на междукултурния диалог – 2008. В предложението се посочват като мотиви, че професор Кирил Гогов е виден деец на културата и изкуството, с принос за тяхното популяризиране в света. С цялостната си творческата дейност се явява и като достоен представител на кюстендилската изобразителна школа. \r\nВенцеслав ИЛЧЕВ", "date": "2018.11.26", "title": "Кюстендил: Авторът на герба на Кюстендил професор Кирил Гогов е предложен за почетен гражданин"}
{"url": "http://www.focus-news.net/news/2018/11/26/2594797/ministar-krasimir-karakachanov-ot-28-godini-se-pravyat-eksperimenti-v-balgarskata-armiya.html", "text": "От 28 години се правят експерименти в Българската армия – съкращават се средства, личен състав и не се отдава нужното уважение на онези хора, които отдадоха живота си за изграждането на едни модерни и силни Въоръжени сили, които защитават Република България. Това каза в тържественото си слово по време на отбелязването на 140-ата годишнина от създаването на първото военно училище и началото на военното образование в България министърът на отбраната Красимир Каракачанов, предаде репортер на  Радио „Фокус“ – Велико Търново . По думите му това няма как да се промени, ако не започне да се променя образователната система. „Ако не си възпитан в дух на родолюбие и патриотизъм още в основното или средното училище, да наваксаш това във висшето образование е малко късно. Въпреки това, вашите преподаватели ви дават едно достойно образование, с което вие можете да се гордеете – не само като командири, не само като специалисти, но и като хора, които трябва да живеят със самочувствието, че вие се възпитавате да водите, да ръководите и сте част от елита на българската нация. Така е било винаги и тази традиция не трябва да се прекратява по никакъв начин. Тежките времена, които изживява армията, ще бъдат изживени. Голямата част от обществото и политическия елит смятаха, че след като сме членове на НАТО, ще има кой да ни пази, кой да ни подарява въоръжение, но тази илюзия започва да се изживява. Няма държава, която може да бъде силна, стабилна и просперираща, ако чака някой друг да гарантира нейната сигурност“, посочи Каракачанов.  \r\nТой подчерта, че сигурността на България, нейната териториална цялост, нейната независимост е зависила и ще продължава да зависи единствено от българските офицери. По думите му без национално съзнание и без кауза няма държава. „Всички тези велики военачалници, които изброяваме, са знаели защо влизат във военно училище, са знаели как да възпитават своите войници и са знаели защо отиват и умират, защото са имали свой национален идеал – освобождението на останалите под турско робство българи и обединението на България. Какъв е днес нашия национален идеал? Трудно може да бъде казано. 45 години ни обясняваха, че националният идеал е световната пролетарска революция и създаването на световен социализъм или справедливост по света. 28 години ни обяснявам, че някакви нови европейски ценности са нашия национален идеал. Идеологиите идват и си отиват. Българската нация е вървяла напред, когато е уважавала своите национални идеали. Българските офицери трябва да имат един национален идеал – силна, просперираща и благоденстваща България“, допълни министърът на отбраната. \r\nНадежда КРЪСТЕВА", "date": "2018.11.26", "title": "Министър Красимир Каракачанов: От 28 години се правят експерименти в Българската армия"}
{"url": "http://www.focus-news.net/news/2018/11/26/2594804/pazardzhik-dvizhenieto-se-osashtestvyava-v-avariynata-lenta-po-avtomagistrala-trakiya-pri-km-89-v-posoka-sofiya-poradi-remontni-deynosti.html", "text": "Движението се осъществява в аварийната лента по автомагистрала „Тракия“ при км 89 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Ограничено е движението в изпреварващата и част от активната лента. Шофьорите трябва да се движат с повишено внимание и съобразена скорост като спазват поставената сигнализация.", "date": "2018.11.26", "title": "Пазарджик: Движението се осъществява в аварийната лента по автомагистрала „Тракия“ при км 89 в посока София поради ремонтни дейности"}
{"url": "http://www.focus-news.net/news/2018/11/26/2594806/sport-napoli-izostana-seriozno-ot-yuventus-sled-00-s-posledniya-na-san-paolo.html", "text": "Наполи и последния в класирането Киево завършиха 0:0 в мач от италианската Серия „А“, игран на Сан Паоло. В другите мачове от програмата на кръга в неделя: \r\nЛацио – Милан 1:1 \r\nДженоа – Сампдория 1:1 \r\nЕмполи – Аталанта 3:2 \r\nБолоня – Фиорентина 0:0 \r\nНачело във временното класиране е Ювентус с 37 точки, пред Наполи с 29 и Интер с 28.", "date": "2018.11.26", "title": "Спорт: Наполи изостана сериозно от Ювентус  след 0:0 с последния на „Сан Паоло“"}
{"url": "http://www.focus-news.net/news/2018/11/26/2594796/afp-donald-tusk-osadi-rusiya.html", "text": "Председателят на Европейския съвет Доналд Туск в понеделник осъди „употребата на сила от Русия“ в „сблъсъците с украински кораби“ край Кримския полуостров и обеща подкрепа от Брюксел за Киев, предава  AFP . \r\n„Осъждам употребата на сила в Азовско море. Руските власти трябва да върнат украинските моряци и кораби и да се въздържат от нови провокации“, написа Туск в „Туитър“ за инцидента в Черно море, като, по неговите думи, „Европа е обединена в подкрепата си за Украйна“. \r\nПревод и редакция:", "date": "2018.11.26", "title": "AFP: Доналд Туск осъди Русия"}
{"url": "http://www.focus-news.net/news/2018/11/26/2594805/varna-vodata-ot-dve-cheshmi-v-oblastta-e-negodna-za-piene.html", "text": "Водата, която тече от „Галиповия кладенец“ в село Горен чифлик и от чешмата в центъра на село Искър, е негодна за битово-питейни нужди. Това сочи последният мониторинг за качеството на питейната вода в областта, съобщиха за  Радио „Фокус“ – Варна  от Регионалната здравна инспекция (РЗИ). През първите 15 дни на месеца, специалистите са изследвали 20 проби при консуматорите от централно водоснабдени населени места по микробиологични показатели. От тях завишени нива на ентерококи са открити в питейната вода в село Солник. В село Зорница са установени превишени нива на титрати. По данни на РЗИ установените отклонения по микробилогичните показатели на водите от местните обществени чешми се дължат на това, че същите не се обеззаразяват. Издадени са предписания до кметовете на общини за поставяне на табели, че водата не се препоръчва за пиене и приготвяне на храна. Издадено е едно предписание до ръководителя на ЕТР при ВиК-Варна ООД за проучване на причините и отстраняване на несъответствието по показател „ентерококи” и провеждане на учестен мониторинг на питейната вода до стандартен резултат. \r\nДиана СТОЕВА", "date": "2018.11.26", "title": "Варна: Водата от две чешми в областта е негодна за пиене"}
{"url": "http://www.focus-news.net/news/2018/11/26/2594798/deny-ukrayna-poroshenko-i-stoltenberg-se-dogovoriha-za-speshno-svikvane-na-komisiyata-ukrayna-nato.html", "text": "Президентът на Украйна Петро Порошенко е провел разговор с генералния секретар на НАТО Йенс Столтенберг, по време на който събеседниците са се договорили за спешно свикване на извънредно заседание на Комисията Украйна – НАТО, пише  киевският ежедневник „День“ . \r\nСпоред съобщението във „Фейсбука“ на прессекретаря на Порошенко Святослав Циголко, двамата са се договорили за спешното свикване на заседанието заради „агресията на Русия“. \r\nПо неговите думи, украинският държавен глава е информирал Столтенберг за „грубия акт на агресия на Русия срещу Украйна в Азовско-Черноморската акватория и ответните действия на Украйна, включително въвеждането на режим на военно положение“. \r\n Президентът също е призовал за усилване на международния натиск над Москва за незабавно освобождаване на украинските моряци и кораби. \r\n„Генералният секретар на НАТО изрази подкрепа за териториалната цялост и суверенитета на Украйна и призова Русия да спазва нормите на международното право и свободата на корабоплаването в акваторията на Азовско и Черно море“, отбелязва още прессекретарят. \r\nДвамата са обсъдили и заплахите за регионалната сигурност вследствие на непредсказуемите действия на Русия, добавя Циголко, като посочва, че по време на разговора е постигната договорка да бъдат продължени контактите на най-високо ниво. \r\nПревод и редакция:", "date": "2018.11.26", "title": "„День“ (Украйна): Порошенко и Столтенберг се договориха за спешно свикване на Комисията Украйна – НАТО"}
{"url": "http://www.focus-news.net/news/2018/11/26/2594807/veliko-tarnovo-akademik-georgi-markov-poluchi-pochetnoto-zvanie-doktor-honoris-kauza-na-nvu-vasil-levski.html", "text": "Академик Георги Марков получи почетното звание „Доктор хонорис кауза“ на Национален военен университет (НВУ) „Васил Левски“. Това бе обявено по време на тържественото честване на Празника на военния университет и отбелязването на 140-ата годишнина от създаването на първото военно училище и началото на военното образование в България, състояло се в Музикално-драматичен театър „Константин Кисимов“ във Велико Търново, предаде репортер на  Радио „Фокус“ – Велико Търново . Поради отсъствието му инсигниите ще му бъдат връчени утре в Дома на културата на НВУ „Васил Левски”, където ще бъде открита Юбилейната научна конференция „140 години военно образование, традиции и перспективи”. По предложение на Академичния съвет началникът на НВУ „Васил Левски“ бриг. генерал Пламен Богданов награди с почетното звание „професор на годината“ доц. д-р Марко Златев. \r\nТържествените чествания започнаха с празнично слово на началника на НВУ „Васил Левски“ бриг. ген. Пламен Богданов, който припомни историята на първото военно училище, чиито приемник днес е Националния военен университет във Велико Търново. Той пососи, че от Велико Търново са излезли редица личности от обществения и политически живот на държавата, в това число и сегашният президент Румен Радев. „Военното училище става ядрото, в което се концентрира българското родолюбие, където се стичат най-прогресивните, най-пламенните и възторжени младежи на освободеното ни Отечество. То става център на духа, ковачница на волята и извор на знанията, в които се подготвят българските военноводачи, осъществили подема на българското военно изкуство“, каза генерал Богданов. \r\nСред официалните лица на честванията бяха президентът и върховен главнокомандващ на Въоръжените сили Румен Радев, началникът на отбраната Андрей Боцев, министърът на отбраната Красимир Каракачанов, народни представители от всички политически сили, митрополит Григорий, областният управител проф. Любомира Попова, кметът на Велико Търново Даниел Панов,  председателят на Общински съвет Венцислав Спирдонов, общински съветници, офицери, общественици и други, Каракачанов връчи награди на заслужили офицери, курсанти и служители. \r\nНа 27 ноември честването щe продължи от 10.00 часа с ритуал по полагане на пръст от връх Каймак-Чалан и височина Калатепе в криптата на храм „Свети Седмочисленици”. От 10.30 часа в Дома на културата на НВУ „Васил Левски” ще бъде открита Юбилейната научна конференция „140 години военно образование, традиции и перспективи”. Конференцията ще открие началникът на Университета бригаден генерал д-р Пламен Богданов. Ще бъде представена книгата „Пагони в изпълнителната власт” на доцент Марко Златев – преподавател по военна история в НВУ, който е и пленарен докладчик на Юбилейната конференция. След поздравленията от официалните гости, поздравителен концерт ще изнесе Представителния ансамбъл на Въоръжените сили. \r\nНадежда КРЪСТЕВА", "date": "2018.11.26", "title": "Велико Търново: Академик Георги Марков получи почетното звание „Доктор хонорис кауза“ на НВУ „Васил Левски“"}
{"url": "http://www.focus-news.net/news/2018/11/26/2594810/anton-minev-zamestnik-kmet-na-karlovo-knigata-karlovo-kascheta-istoriya-zvuchi-savremenno-i-dnes-a-nyakoi-ot-temite-v-neya-oshte-sa-neizsledvani.html", "text": "Книгата „Карлово – късчета история“ звучи съвременно и днес, а някои от темите в нея още са неизследвани. Това каза за предаването „Без Ботев няма България“ на  Радио \"Фокус\"  заместник-кметът на Карлово Антон Минев за книгата „Карлово – късчета история“ и нейният автор Никола Славчев. „Той е забравено име на достоен български историк, краевед и музеен работник. Той е и първият уредник на къщата музей на Васил Левски. Целта му е била да проучи не само историческото минало, но и стопанското културното и революционното минало на карловския край и да напише неговата история. Той е бил човек с енциклопедични знания в много сфери на обществения и политически живот на тогавашната епоха“, каза заместник кметът. Антон Минев каза още, че акцент в книгата са някои карловски възрожденци като Теофан Райнов, който е спомогнал за формирането на възгледите на Васил Левски в ранният му период и създателят на  първото взаимно училище в Карлово, Калофер и Пловдив Брайко Хаджигенов. В книгата се разглежда и дебат за родното място на поета и революционер Христо Ботев, обясни заместник кметът. За съжаление в Карлово няма паметни знаци на Никола Славчев и малцина, вън от родния му град и от специализираните по епохата на Възраждането историци, знаят името му.", "date": "2018.11.26", "title": "Антон Минев, заместник-кмет на Карлово: Книгата „Карлово – късчета история“ звучи съвременно и днес, а някои от темите в нея още са неизследвани"}
{"url": "http://www.focus-news.net/news/2018/11/26/2594808/ministerstvo-na-pravosadieto-arestite-na-bul-g-m-dimitrov-42-i-ul-m-r-g-vekilski-2-otgovaryat-na-usloviyata-za-prebivavane-na-zadarzhani-litsa-v-saotvetstvie-sas-zakona.html", "text": "Арестите на бул. „Г. М. Димитров“ 42 и ул. „М-р Г. Векилски“ 2 отговарят на условията за пребиваване на задържани лица, в съответствие със Закона. Това съобщиха от пресцентъра на  Министерството на правосъдието  във връзка с постъпили до Министерството запитвания, отнасящи си до условията и реда в ареста на ул. „Майор Г. Векилски“, Областна служба „Изпълнение на наказанията“ - София, която ръководи и контролира изпълнението на мярката за неотклонение „Задържане под стража“ на територията на град София и София-област. \r\nОт Министерството уточняват, че арестът на бул. „Г. М. Димитров“ 42 и арестът на ул. „М-р Г. Векилски“ 2 са съобразени и отговарят на условията за пребиваване на задържани лица, в съответствие с чл.43 от Закона за изпълнение на наказанията и задържането под стража (ЗИНЗС). Всички задържани лица в двата ареста са поставени в еднакви условия за пребиваване, които са необходими за поддържане на физическото и психическото им здраве, и уважаване на човешкото им достойнство. \r\nСпоред Министерството спалните помещения (килии) в арест „М-р Г. Векилски“ 2 са еднотипни като изграждане и оборудване. Те отговарят на изискванията за минимална жилищна площ от 4 кв. м.  в спално помещение за всяко задържано лица и са оборудвани със самостоятелни легла за настаняване, метални маса и столове, метални шкафчета за съхранение на разрешени вещи и предмети. Във всяка килия има достъп до дневна светлина чрез два прозореца, укрепени със защитни решетки, които се демонтират през лятото, а през зимата достъпът до свеж въздух се осъществява чрез метални клапи. Във всички спални помещения се осигурява изкуствено осветление – постоянно и резервно. Изградена е аспирационна система, която осигурява непрекъсната циркулация на въздуха в килиите и общите помещения.  \r\nОт Министерството на правосъдието посочват, че всички помещения разполагат със собствен санитарен възел с непрекъснат достъп до течаща вода. Санитарният възел е отделен от останалата част на килията с масивна преградна стена с височина 1,2 м. Подът на санитарния възел е с трайно подово покритие – плочки теракота, а стените са облицовани с фаянсови плочки, което дава възможност хигиената в помещението да се поддържа на необходимото ниво.  Хигиената в килиите се поддържа от задържаните под стража лица, на които се предоставят необходимите препарати и средства за поддържане – кофи, метли, парцали и др.  \r\nНа всяко задържано лице най-малко два пъти седмично се осигурява време за къпане. Всекидневно, при тяхно желание, се осигурява достъп до топла вода за хигиенизиране на помещенията, в които пребивават, личен тоалет и пране на дрехи и бельо, както и други нужди по тяхно искане.\t \r\nВсяко задържано лице има право на храна – закуска, обяд и вечеря, като в двата ареста тя се доставя три пъти на ден от Затвора - София. Храната отговаря на разпоредбите на ЗИНЗС, според които следва да е достатъчна по химически и калориен състав, съгласно таблици, утвърдени от министъра на правосъдието, съгласувани с министъра на здравеопазването и министъра на финансите.  \r\nЗа нуждите на задържаните лица в двата ареста има обособени лавки, в които е предоставена възможност с лични средства да пазаруват хранителни и битови продукти по избор. Задържаните под стража лица могат да получават хранителни пратки и други разрешени вещи по време на свиждане, които могат да съдържат до 5 кг. хранителни продукти и до 5 кг. плодове и зеленчуци. Според нормативната уредба, те биват подлагани на проверка от надзорно-охранителния състав на ареста. \r\nВ двата ареста се осигурява ежедневен престой на открито на задържаните лица през светлата част на денонощието.  В ареста на ул. „М-р Г. Векилски“ 2, престоят на открито се осъществява в обособени три отделни заграждения във вътрешния двор на ареста, с цялостен достъп до външна среда с пряка слънчева светлина, естествен достъп и циркулация на свеж въздух, гимнастически уреди. \r\nЗадържаните под стража лица имат право на телефонни разговори за времето от 08:30 часа до 17:00 часа на определените за целта места - престой на открито и арестните коридори. \r\nОбискът на задържаните лица и претърсване на помещенията, съгласно ЗИНЗС, се извършва планово и извънредно при наличие на основания за откриване на неразрешени вещи и предмети. Обискът на задържаните лица се извършва от длъжностни и поемни лица от същия пол, по начин, който не уронва достойнството на задържаните лица. \r\nКъм двата ареста има обособен Медицински център, който осъществява медицинска помощ и грижа за всяко задържано лице. Центърът се състои от директор, който се намира в ареста на ул. „М-р Г.Векилски“№2, лекар ординатор, отговарящ за задържаните лица в ареста на бул. „Г. М. Димитров“ 42, лекар по дентална медицина, който обслужва задържаните лица от двата ареста, фелдшер и медицинска сестра. Към Медицинския център са привлечени външни специалисти-консултанти: невролог, кардиолог и дерматолог, които осъществяват консултации на място, без да е необходимо допълнително извеждане на задържаните лица. На задържаните лица всяка седмица се осъществява амбулаторен медицински преглед. При спешна необходимост, прегледът е незабавен. Задържаните лица при необходимост и по съответен законоустановен ред биват настанявани за лечение във външни болнични заведения. \r\nВсяка жалба и сигнал на задържано в ареста лица се проверява от административен ръководител. За последните шест месеца в ареста на ул. „М-р Г. Векилски“ 2 са постъпили 109 жалби и сигнали само от три задържани лица с претенции относно битовите условия в ареста. Задържаните лица са уведомени по надлежния ред за резултатите от проверките. Проверки се извършват и от Инспектората по чл.46 от Закона за администрацията към министъра на правосъдието.", "date": "2018.11.26", "title": "Министерство на правосъдието: Арестите на бул. „Г. М. Димитров“ 42 и ул. „М-р Г. Векилски“ 2 отговарят на условията за пребиваване на задържани лица, в съответствие със Закона"}
{"url": "http://www.focus-news.net/news/2018/11/26/2594811/stara-zagora-priklyuchva-izpalnenieto-na-mladezhkiya-proekt-karta-na-tolerantnostta-v-grada.html", "text": "Открита дискусия на тема „Толерантността - същност и измерения” ще проведат участниците в Клуб „Дебати” с ръководител Станка Стойчева към Центъра за подкрепа за личностно развитие на Община Стара Загора. Това съобщиха от пресцентъра на  Общината . Това е и заключително заседание по проекта „Карта на толерантността“. Дискусията ще се състои от 19.30 часа на 27 ноември 2018 година в залата на Младежкия дом. \r\nВ продължение на два месеца в изпълнение на проекта младежите проведоха обучения, дебати, творчески работилници. Обсъждани са теми свързани с разбиране и осмисляне същността на толерантността като ценност, както и за мястото и присъствието на бежанците и мигрантите в нашето общество и вникване в проблемите на тази социална общност. Младите хора са стимулирани да търсят ефективни и надеждни подходи за приемането им от местните общности и за оказване на подкрепа.  \r\nПроектът „Карта на толерантността” се осъществява с подкрепата на Обществения дарителски фонд чрез Глобален фонд на обществените фондации.", "date": "2018.11.26", "title": "Стара Загора: Приключва изпълнението на младежкия проект „Карта на толерантността” в града"}
{"url": "http://www.focus-news.net/news/2018/11/26/2594803/mvnr-na-rusiya-moskva-shte-presicha-reshitelno-posegatelstvata-sreshtu-suvereniteta-i-sigurnostta-na-stranata.html", "text": "Линията на Киев към провокиране на конфликт с Русия в координация със САЩ и ЕС може да доведе до сериозно последствия, се казва в разпространено в понеделник заявление от Министерството на външните работи на Русия във връзка с инцидента в Керченския пролив на 25 ноември, предава  ТАСС . \r\n„МВнР на Русия изразява решителен протест във връзка с грубото нарушаването от кораби на Военноморските сили на Украйна на 25 ноември на правилата за мирно преминаване през териториалните води на Русия в Черно море“, заявяват от руското външно ведомство. „Руската страна поиска спешно свикване на заседание на Съвета за сигурност на ООН за обсъждане на ситуацията“. \r\n„Бихме искали да предупредим украинската страна, че провежданата от Киев в координация със САЩ и ЕС линия на провокиране на конфликт с Русия в акваторията на Азовско и Черно море може да доведе до сериозни последствия“, пишат още от министерството. „Руската Федерация ще пресича решително всички посегателства срещу нейния суверенитет и сигурност“. \r\nОт външното ведомство напомнят, че вече нееднократно са предупреждавали киевския режим и неговите западни покровители за опасността от изкуственото раздуване на истерия около Азовско море и Керченския пролив. „Очевидна щателно премислена и планирана по място и форма провокация, целяща да запали още едно огнище на напрежение в този регион и създаване на предлог за въвеждане на нови санкции срещу Русия“, заключват от министерството. „Всичко това, очевидно, цели да отвлече вниманието от вътрешнополитическите проблеми на самата Украйна“. \r\n„Потвърждение на това стана намерението на Киев да въведе в страната военно положение, което, в светлината на предстоящите през пролетта на 2019 година президентски избори, изглежда много одиозно“, добавят от дипломатическото ведомство. \r\nПревод и редакция:", "date": "2018.11.26", "title": "МВнР на Русия: Москва ще пресича решително посегателствата срещу суверенитета и сигурността на страната"}
{"url": "http://www.focus-news.net/news/2018/11/26/2594812/inzh-yanko-georgiev-darzhavno-lovno-stopanstvo-nesebar-ot-drugata-sedmitsa-v-darzhavnite-gorski-razsadnitsi-poroy-i-pomorie-vseki-shte-mozhe-da-se-sdobie-s-zhivo-koledno-darvo.html", "text": "От другата седмица в държавните горски разсадници „Порой” и „Поморие” всеки ще може да се сдобие с живо коледно дърво. Това каза за  Радио „Фокус“ – Бургас  инж. Янко Георгиев от Държавно ловно стопанство „Несебър”. По думите му основните видове дървета, които ще бъдат предлагани са три вида ели, смърч, черен бор и кедър.  \r\n„Най-предпочитани са обикновената, испанската и гръцката ела, тъй като техните корони са най-кичести. За коледни елхи се използват освен това и другите видове ели – кавказка и едролистна“, каза още Георгиев. Той добави, че кампанията по предоставяне на живи дървета се провежда от 6-7 години, а основната идея е след употребата им, закупилите ги да продължат живота на елхите, като ги засадят в градинка, двор или на друго подходящо място.  \r\n„Според размера дръвчетата се предлагат в контейнери от 20 л до 90 л А относно това в какъв размер ще бъде поставено съответното дръвче, зависи от диаметъра на стъблото. Дръвчетата, които са високи около метър, се слагат в контейнер от 25 литра“, обясни Георгиев. Според него подходящият обем на контейнера спомага за правилното циркулиране на хранителните вещества в дръвчето, което пък подобрява неговият живот. „Цената на едно живо дръвче, подходящо за коледна украса, може да варира от 30 до 80-90 лева, в зависимост от вида и големината му. Едно малко дръвче с размери 1-1,5 м излиза на цена от около 30 лева“, каза също лесничеят. Той добави, че дръвчетата задължително се дават на новите си стопани заедно с указания за това как трябва да бъдат отглеждани.  \r\n„Дръвчетата не трябва да стоят на затворено помещение повече от 2 седмици, трябва да се оросяват и да не стоят в близост до отплителните уреди“, посочи още Георгиев. \r\nМария ГЕОРГИЕВА", "date": "2018.11.26", "title": "Инж. Янко Георгиев, Държавно ловно стопанство „Несебър”: От другата седмица в държавните горски разсадници „Порой” и „Поморие” всеки ще може да се сдобие с живо коледно дърво"}
{"url": "http://www.focus-news.net/news/2018/11/26/2594814/ministar-nikolina-angelkova-rabotim-v-satrudnichestvo-s-biznesa-za-privlichane-na-investitori-v-turizma-i-hotelski-verigi-ot-nay-visok-klas.html", "text": "Министерството на туризма работи усилено за привличане на инвеститори в сектора и световни брандове от най-висок клас хотелски вериги като Four Seasons, Taj, Marriott и др. Това заяви министърът на туризма Николина Ангелкова по време на работна среща с Асоциацията на индустриалния капитал в България (АИКБ), съобщиха от пресцентъра на  Министерството на туризма . Тя добави, че световни вериги като Hyatt и Marriott вече изграждат няколко нови луксозни обекта в София и предстои да насочат вниманието си към Черноморието и вътрешността на страната. \"Преди броени седмици бе официално открит в столицата и най-новият луксозен хотел от веригата InterContinental в Европа, който носи името на София\", поясни министърът.  \r\nМинистър Ангелкова разясни, че една от основните цели на министерството е утвърждаването на България като търсена и конкурентна туристическа дестинация за четири сезона. „Фактът, че географски страната ни е разположена в непосредствена близост до едни от най-силните туристически държави в Европа и света, не ни обезкуражава, напротив - амбицира ни“, поясни тя. \r\nПрез последните три години след създаването на Министерството на туризма като самостоятелна институция в края на 2014 г. България отбелязва рекордни резултати в цялата история на отрасъла. За периода от януари до септември 2018 г. посещенията на чужди туристи у нас вече са с 31% повече от същия период на 2015, приходите пък са нараснали с 38%. \r\nМинистърът цитира и данни, според които страната ни става все по-разпознаваем и привлекателен маршрут за милиони туристи, които превишават собственото й население. Статистиката на НСИ сочи, че общо над 7,9 млн. чуждестранни туристи са посетили България за периода януари-септември 2018 г., като ръстът е 5,5% спрямо същия период на миналата година.  \r\nПред членовете на АИКБ тя спомена, че от януари до септември значителни ръстове се отбелязват на повечето от пазарите, включени в топ 50 за входящ туризъм у нас. Гостите от Великобритания са с 15,9% повече, от Украйна – 26,2 на сто увеличение, от Израел се отбелязва 22,4 на сто ръст. От САЩ нарастването на туристите е с 12,2 на сто, а от Испания и Финландия чуждестранните посещения нарастват съответно с 17,6% и 16,8%. \r\nПриходите от международен туризъм пък възлизат на 3,2 млрд. евро през периода януари-септември тази година, показват последните данни на БНБ. Ръстът спрямо същите месеци на 2017 г. е 7 на сто.  \r\nМинистър Ангелкова съобщи още, че в началото на следващата година се очаква да бъде пусната демоверсията на Единната система за туристическа информация (ЕСТИ), която ще свързва в реално време информационните регистри на местата за настаняване с Министерството на туризма, Националната агенция за приходите и Министерството на вътрешните работи. „Целта е да направим пребиваването на туристите още по-сигурно, но и да се изсветли секторът с отчитане на реалния брой нощувки. До тази информация ще имат достъп само оторизираните по закон лица“, заяви министърът на туризма. Тя поясни, че в помощ на бизнеса ще бъдат организирани информационни курсове, а специалисти и представители на фирмата изпълнител ще бъдат на разположение за въвеждане на промените.  \r\n\"С измененията в Наредбата за категоризация въвеждаме възможност за електронно подаване на всички заявления до регистрите ни не само чрез електронен подпис, а и с лицево разпознаване. Министерството на туризма е сред първите администрации, които ще предлагат лицева идентификация на ползващите услугите му. Това ще става по електронен път и до дни ще го демонстрираме. С такава идентификация потребителите ще заявяват конкретна услуга и достъп до нашите регистрационни режими. Промяната ще улесни предприемачите и инвеститорите, а предоставянето на административни услуги ще става в много съкратени срокове\", увери министър Ангелкова. \r\nПред представителите на бизнеса министърът припомни, че министерството вече предприе мерки за намаляване на административната тежест в съответствие с правителствената програма. \"Вече са факт 19 вида по-малко на брой документи на хартиен носител по регистрационните ни режими\", обясни министърът. \r\nВасил Велев, председател на УС на АИКБ заяви, че за асоциацията и за бизнеса въобще сектор \"Туризъм\" е от изключително голямо значение и заради свързаните с туризма дейности и индустрии, производство, авиокомпании, пътища.  \r\nЧленовете на АИКБ и министър Ангелкова обсъдиха съвместни инициативи за осигуряване на кадри в туризма, за подобряване на транспортната инфраструктура към туристическите обекти, мерки и стимули за удължаване на летния сезон и др. И двете страни изразиха удовлетворението си от доброто сътрудничество след създаването на самостоятелно Министерство на туризма и увереност, че то ще бъде още по-ползотворно.  \r\nРумен Драганов от Националния борд по туризъм заяви, че организацията на инвеститорите в туризма работи много добре с министерството. Той поздрави ведомството за проведения само преди дни Международен конгрес на световните цивилизации и историческите маршрути.  \r\nМинистър Ангелкова връчи грамота на г-н Велев за ползотворно сътрудничество в туризма с АИКБ и изказа  удовлетворение за добрата съвместна работа.", "date": "2018.11.26", "title": "Министър Николина Ангелкова: Работим в сътрудничество с бизнеса за привличане на инвеститори в туризма и хотелски вериги от най-висок клас"}
{"url": "http://www.focus-news.net/news/2018/11/26/2594815/emil-gushterov-obshtinski-savet-dupnitsa-proektat-za-integriran-gradski-transport-e-izklyuchitelno-vazhen-za-grada.html", "text": "Проектът за интегриран градски транспорт е изключително важен за града. Това каза пред  Радио „Фокус” – Кюстендил  Емил Гущеров, председател на Общински съвет – Дупница. По думите му този проект позволява някои от улиците в лошо състояние да бъдат изцяло ремонтирани. Над 7,3 млн. лева е стойността на проекта. Ще бъдат закупени четири нови автобуса, които ще пътуват по създадена нова автобусна линия, свързваща два от кварталите на града. Предвижда се създаване на ремонтна база, монтиране на нови автобусни спирки и други.  \r\n„Реално следващата година този проект ще промени изцяло облика на Дупница”, каза Емил Гущеров. По думите другият голям проект е този за благоустрояването на жилищен комплекс „Бистрица”. „Тези неща се случват благодарение на труда на изключително много хора. Това е кметският екип, това е и Общинският съвет”, каза Емил Гущеров. \r\nВенцеслав ИЛЧЕВ", "date": "2018.11.26", "title": "Емил Гущеров, Общински съвет-Дупница: Проектът за интегриран градски транспорт е изключително важен за града"}
{"url": "http://www.focus-news.net/news/2018/11/26/2594816/registrirani-sa-hakerski-ataki-kam-sayta-na-bsp-zashtitite-na-sayta-udarzhat-atakite.html", "text": "На 21 ноември е регистрирана масова хакерска атака към сайта на БСП -  . Тя е от типа DDoS и е осъществена чрез множество IP адреси от Тайланд. Това съобщиха от пресцентъра на  партията . Взети са допълнителни защитни мерки. Въпреки, че този тип атаки са трудни за преодоляване, сайтът на БСП не е спирал да функционира.", "date": "2018.11.26", "title": "Регистрирани са хакерски атаки към сайта на БСП, защитите на сайта удържат атаките"}
{"url": "http://www.focus-news.net/news/2018/11/26/2594820/sliven-sadat-zadarzha-pod-strazha-bashta-i-sin-obvinenie-v-proizvodstvo-na-narkotitsi.html", "text": "Окръжен съд – Сливен задържа под стража Вангел С. и Стефан С. Те са обвинени за това, че на 15 ноември 2018 г. на път в обл. Сливен, в съучастие по между си като съизвършители, без надлежно разрешително държали с цел разпространение високорискови наркотични вещества - около 4 гр. метамфетамин и около 5 кг. марихуана – престъпление по чл.354а, ал.1, изр.1, предл.4, вр. чл.20, ал.2 от НК. Това съобщиха от  Апелатовна прокуратура - Бургас . \r\nТе са обвинени и за това, че на същата дата в гр. Сливен, в съучастие по между си, без надлежно разрешително произвели и държали с цел разпространение високорискови наркотични вещества – хашишово масло и марихуана – престъпление по чл.354а, ал.1, изр.1, предл.1 и 4, вр. чл.20, ал.2  от  НК. \r\nТе са обвинени и за това, че на 15.11.2018г. в местността „Адата“, в землището на с.Ковачите, общ.Сливен, в съучастие по между си, без надлежно разрешително държали с цел разпространение високорисково наркотично вещество – около 1 кг. марихуана – престъпление по чл.354а, ал.1, изр.1, прел.4, вр. чл.20, ал.2 от НК. \r\nСпоред прокурора, налице е обосновано предположение за това, че двамата обвиняеми са извършили престъплението, в което са обвинени. Представителят на държавното обвинение е категоричен, че Вангел С. и Стефан С. могат да се укрият или да извършат ново престъпление. \r\nСъдът прие мотивите на прокурора и задържа под стража двамата мъже. \r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2018.11.26", "title": "Сливен: Съдът задържа под стража баща и син, обвинение в производство на наркотици"}
{"url": "http://www.focus-news.net/news/2018/11/26/2594793/zam-ministar-lazar-lazarov-po-publichen-protses-na-vazstanovyavane-na-naseleno-myasto-ot-bedstvie-kato-hitrino-nyama.html", "text": "По-публичен процес на възстановяване на населено място от бедствие като Хитрино няма. Това каза на пресконференция Лазар Лазаров, зам.-министър на труда и социалната политика, предаде репортер на  Радио „Фокус“ - Шумен . Лазаров оцени процеса като „партньорство за възстановяване“ - между държавните институции, местната власт, професионалните общности и БЧК. „Веднага след неблагоприятния инцидент в Хитрино, първите служби, които се отзоваха, бяха представители на социалното министерство - раздадени са над 440 помощи“, каза Лазаров. Той посочи, че правителството е одобрило безпрецедентна програма за възстановяване на Хитрино. В селището започва церемония по връчване на ключови на новопостроени къщи. \r\nИвелина ИВАНОВА", "date": "2018.11.26", "title": "Зам.-министър Лазар Лазаров: По-публичен процес на възстановяване на населено място от бедствие като Хитрино няма"}
{"url": "http://www.focus-news.net/news/2018/11/26/2594809/unian-nikopol-e-vzet-na-abordazh-ekipazhat-ne-se-e-predal-do-posledno.html", "text": "Малкият артилерийски катер „Никопол“ от Военноморските сили на Украйна е взет на абордаж от руските сили в Черно море, но екипажът му не се е предавал до последно, предава  агенция УНИАН , като се позовава на информация от украинските медии. \r\nКакто пише медията, по другия украински брониран катер – „Бердянск“ е стреляно и в резултат от това са ранени членове на личния състав. \r\nУНИАН коментира, че за момента няма достоверна информация за състоянието на моряците и че руснаците може и да лъжат. \r\nПревод и редакция:", "date": "2018.11.26", "title": "УНИАН: „Никопол“ е взет на абордаж, екипажът не се е предал до последно"}
{"url": "http://www.focus-news.net/news/2018/11/26/2594819/sport-glasyat-arsen-venger-za-naslednik-na-kovach-v-bayern-myunhen.html", "text": "Все по-вероятно е Нико Ковач да бъде уволнен от поста старши-треньор на Байерн Мюнхен още преди края на есенния полусезон на германската Бундеслига, като германските медии все по-активно спекулират с името на заместника му. Според вестник „Билд“ фаворитът за поста е бившият мениджър на Арсенал Арсен Венгер, който е без отбор от май т.г., когато напусна лонондските артилеристи след 22 години начело на отбора. Тогава той обяви, че ще почива до края на годината и след това ще е готов за ново предизвикателство.", "date": "2018.11.26", "title": "Спорт: Гласят Арсен Венгер за наследник на Ковач в Байерн Мюнхен"}
{"url": "http://www.focus-news.net/news/2018/11/26/2594825/sliven-okrazhnata-prokuratura-predade-na-mazh-obvinen-v-izvarshvane-na-ubiystvo-v-selo-sotirya.html", "text": "Окръжна прокуратура – Сливен предаде на съд Тодор Я. Той е обвинен за това, че на 20-21 март 2018 г., в село Сотиря, област Сливен, умишлено умъртвил 74-годишен мъж – престъпление по чл.115 от НК. Това съобщиха от  Апелатовна прокуратура - Бургас . \r\nПодсъдимият живеел в района на с.Сотиря, общ.Сливен. Употребявал редовно големи количества алкохол, нямал дом, в който да живее. Според неговите съселяни, бил конфликтен и раздразнителен, злоупотребяващ с алкохола. Пострадалият 74-годишен мъж живеел сам в къщата си.  \r\nПрез зимата, в началото на 2018 г. Тодор Я., като бездомник намерил подслон и заживял при пострадалия. Той приютил обвиняемия, а освен подслон, го хранил със средства от пенсията си. Тъй като средствата от пенсията на пострадалия не стигали за издръжка на двамата, а и подсъдимият не си тръгвал доброволно, се наложило последният да бъде изгонен от къщата, от снахата на пострадалия. \r\nНа процесната дата Тодор Я. отново отишъл в дома на пострадалия и останал да спи в него, въпреки нежеланието на домакина. Последвал спор между двамата, по време на който Тодор Я. ударил няколко пъти в главата пострадалия със сап на брадва, като в резултат на тези удари 74-годишният мъж починал. \r\nОкръжен съд – Сливен е насрочил заседанието си за 27 ноември 2018 г.", "date": "2018.11.26", "title": "Сливен: Окръжната прокуратура предаде на мъж, обвинен в извършване на убийство в село Сотиря"}
{"url": "http://www.focus-news.net/news/2018/11/26/2594823/dobrich-obshtinata-e-kandidat-po-proekt-krasiva-balgariya-za-osiguryavane-na-dostapna-sreda-na-stadion-druzhba.html", "text": "Община град Добрич е кандидат по проект „Красива България“ за осигуряване на достъпна среда на стадион „Дружба“, предаде кореспондентът на  Радио „Фокус” . Общинските съветници на Добрич ще разгледат на утрешното си редовно заседание предложение за кандидатстване за финансиране по мярка „Подобряване на обществената среда в населените места”. Общата максимална стойност е 120 729 лева. Община град Добрич ще съфинансира дейностите по проекта, като стойността на съфинансиране е в рамките на 60% от общата стойност на проекта – 72 437 лв. Отчита се, че с възможността стадион „Дружба“ да поеме домакински мачове на отбора на  „Добруджа 1919“ би отпаднала необходимостта от ползване под наем на друг лицензиран стадион в областта. Освен това с реализирането на проектното предложение ще бъдат създадени трайни благоприятни условия за провеждане на спортни прояви и мероприятия в града и нормално функциониране на обекта. От 1962 година не са извършвани строително-монтажни работи и строително-ремонти работи по санитарните помещения към стадиона, като  към момента липсват изградени ВиК и ел. инсталации в тях. Проектът ще даде възможност да бъдат обособени зони на трибуните (отбор „гост“ и отбор „домакин“) и достъп до тях, както и извършване на строително-монтажни работи на санитарни помещения, приспособени за хора с намалена подвижност и хора с увреждания. \r\nЖулиета НИКОЛОВА", "date": "2018.11.26", "title": "Добрич: Общината е кандидат по проект „Красива България“ за осигуряване на достъпна среда на стадион „Дружба“"}
{"url": "http://www.focus-news.net/news/2018/11/26/2594822/vladimir-toshev-gerb-vidin-gord-sam-che-sam-naslednik-na-horata-sazdali-i-voyuvali-za-novata-balgarska-darzhava.html", "text": "Горд съм, че съм наследник на хората, създали и воювали за новата Българска държава, каза за  Радио „Фокус“ – Видин  депутатът от ГЕРБ Владимир Тошев, който е и зам.-председател на Комисията по отбрана в Народното събрание. Владимир Тошев е завършил Висшето артилерийско училище в Шумен. По време на службата си Българската армия е заемал различни длъжности, отговарял е за научно-техническото развитие, автоматизацията и компютъризацията на войските за Противовъздушна отбрана на Сухопътните войски, носител е на осем медала за добра служба. Във връзка 140-та годишнина от началото на военното образование в  България Владимир Тошев заяви: „Веднага след Освобождението на България  Временното руско управление на Княжество България създава с приказ Първото военно училище първоначално в турския конак в Пловдив. Първите випускници са били 163 души, за гордост наша 36 от тях стават генерали. Две години след това училището се премества в София на мястото на сегашния Централен военен клуб“.  \r\nТой допълни, че необходимостта от създаването на подготвени кадри за Българската армия налага създаването на 4-ри висши военни училища и Военна академия. „В момента като заместник председател на комисията по отбрана допринасям за Българската армия с изготвянето на нормативна база, която дава решение за пълното ни интегриране на армията в структурата на НАТО. Считам, че подготовката, която се получава  във военните ни училища е много добра“, каза Владимир Тошев. Той допълни, че за добрата подготовка, която се получава във военните ни училища говорят и високите оценки, които получаваме при обучения в структурите на НАТО. \r\nАнна ЛОЗАНОВА", "date": "2018.11.26", "title": "Владимир Тошев, ГЕРБ-Видин: Горд съм, че съм наследник на хората, създали и воювали за новата Българска държава"}
{"url": "http://www.focus-news.net/news/2018/11/26/2594813/strana-ukrayna-obnarodvaha-ukaza-na-petro-poroshenko-za-vavezhdane-na-voenno-polozhenie-v-ukrayna.html", "text": "На 26 ноември е обнародван указ за въвеждане в действие на решението на СНБО (Съветът за национална сигурност и отбрана на Украйна) „За извънредни мерки по осигуряването на държавния суверенитет и независимостта на Украйна и въвеждане на военно положение в Украйна“, предава  местният портал „Страна“ , като се позовава на съобщение в сайта на държавния глава Петро Порошенко. \r\nРешението на СНБО е от 12 точки, от които последната е секретна. Сега указът на президента трябва да бъде разгледан на заседание на Върховната рада на 26 ноември от 17:00 часа българско време, което ще бъде закрито за медиите. \r\nПревод и редакция:", "date": "2018.11.26", "title": "„Страна“ (Украйна): Обнародваха указа на Петро Порошенко за въвеждане на военно положение в Украйна"}
{"url": "http://www.focus-news.net/news/2018/11/26/2594826/stara-zagora-bezplatno-i-anonimno-oncyltipane-i-izcledvane-za-xib-c-bapzi-tectove-shte-se-provede-v-kazanlak.html", "text": "Безплатно и aнoнимнo ĸoнcyлтиpaнe и изcлeдвaнe зa XИB c бъpзи тecтoвe ще се проведе на 27 нoeмвpи на площад „Ceвтoпoлиc“ в Казанлък, каза за  Радио „Фокус“  Катя Василева от БЧК – Казанлък. Тя поясни, че изследването е във връзка със стартиралата Eвpoпeйcĸa ceдмицa нa тecтвaнeтo зa XИB и виpycен xeпaтит, която се отбелязва в цялата страна.  \r\nПаралелно с тази кампания ще се проведат и oбyчитeлнo-пpeвaнтивни дeйнocти сред подрастващите в yчeбни зaвeдeния на територията на община Казанлък. \r\nEвpoпeйcĸaтa ceдмицa ce пpoвeждa вeчe шecтa гoдинa.  \r\nВ област Стара Загора ĸaмпaнията зa бeзплaтнo и анонимно изследване за ХИВ и вирусни хепатити се осъществява от Peгиoнaлнa здpaвнa инcпeĸция - Cтapa Зaгopa, cъвмecтнo c БЧK, Πpeвaнтивнo-инфopмaциoнeн цeнтъp пo зaвиcимocти, Сдружение \"Mлaдeжĸи глac“, Сдpyжeниe „Cвят бeз гpaници“, Oбщинa Kaзaнлъĸ, Oбщинa Cтapa Зaгopa и cдpyжeниe „Caмapяни“. \r\nСлавяна ГАЙДАРОВА", "date": "2018.11.26", "title": "Стара Загора: Безплатно и aнoнимнo ĸoнcyлтиpaнe и изcлeдвaнe зa XИB c бъpзи тecтoвe ще се проведе в Казанлък"}
{"url": "http://www.focus-news.net/news/2018/11/26/2594830/ognyan-todorov-direktor-na-prirodonauchniya-muzey-v-plovdiv-nad-200-000-leva-sa-ochakvanite-prihodi-na-muzeya-v-kraya-na-godinata.html", "text": "Над 200 000 лева са очакваните приходи на Природонаучния музей в края на годината. Това съобщи пред журналисти директорът на музея Огнян Тодоров, предаде репортер на  Радио „Фокус” - Пловдив . „Бюджетът на музея като собствени приходи силно надвишава този от миналата година”, каза Тодоров, като посочи, че приходите до момента са се вдигнали с около 35 000 лева спрямо миналата година. Според него, със сигурност тази година общият бюджет, формиран от собствени приходи, ще се вдигне на над 200 000 лева. „Колелото тръгна да се върти, музеят генерира доста добри приходи и аз очаквам с новата Зала за динозаври и ъпгрейдите, които сме предвидили за следващата година, да се мине вече на много високо ниво”, каза още Огнян Тодоров. Той посочи, че миналата година приходите са били в размер на 160 000 лева, а до момента те са 190 000 лева, като до края на годината остава още цял месец. Огнян Тодоров каза още, че се предвиждат и нови дейности, както и доста нови експонати. Подготвя се и една витрина, в която посетителите ще могат да влизат. „Тя представлява широколистна гора, с надморска височина около 1500 м, която представя пейзажа на Родопите, със звук и светлина, за да се чувстват посетителите като част от този пейзаж”, посочи Тодоров. \r\nСпоред директора на музея, Аквариумът и Залата с пеперудите са сред най-посещаваните досега, като проектът с пеперудите се е оказал доста успешен. „Инвестираме доста средства в Залата с живите екземпляри, с рибите”, каза още Тодоров и добави, че се подготвя още една допълнителна зала, която ще отвори врати другата година, с около 6 броя 1500-литрови аквариуми. „Експонатите ни са със сигурност повече от тези на Националния природонаучен музей”, каза още директорът, като уточни, че става въпрос за експонатите във витрините, но не и за колекцията, която със сигурност е най-богата в Националния музей. \r\nКметът Иван Тотев коментира, че това, което се случва в последните шест години в Регионалния природонаучен музей в Пловдив, го е направило един от най-посещаваните обекти. По думите му от място, застрашено от затваряне, тъй като е опасно за посетителите, музеят се е превърнал в най-посещавания културен обект в града. „Музеят днес има най-голям бюджет от собствени приходи, колкото са приходите от музеи в целия Старинен Пловдив. Очаква се приходите да подминат сумата от 200 000 лева тази година”, каза още Тотев. Природонаучния музей се посещава от туристи от цяла България. По думите на кмета, след реализирането и на проекта за Дондуковата градина посетителите ще нараснат още повече. Предвижда се там да има две оранжерии върху около 300 кв. метра, с живи растения, които да се отглеждат от служителите на музея, така че изживяването на посетителите да е още по-голямо и то в центъра на Пловдив. По този начин чудесните преживявания, свързани с различните места и експонати в музея ще финишират в една прекрасна Дондукова градина”, каза Иван Тотев. \r\nТой посочи още, че преди две седмици в музея са идвали представители на община Бургас, които също ще инвестират в Планетариум, като в Пловдив. В момента Планетариумът също е сред най-посещаваните зали в музея. Общината предвижда да закупи нов филм през следващата година, за да се задържи потокът от хора там. „Музеят се превръща в едно от най-предпочитаните места в Пловдив“, смята кметът. Мястото ще бъде включено във всички пътеводители за догодина и в системата за електронни билети. По думите на кмета Иван Тотев Пловдив тепърва ще отчита още приходи от туризма и ще показва един невероятен ръст. \r\nЦветана ТОНЧЕВА", "date": "2018.11.26", "title": "Огнян Тодоров, директор на Природонаучния музей в Пловдив: Над 200 000 лева са очакваните приходи на музея в края на годината"}
{"url": "http://www.focus-news.net/news/2018/11/26/2594817/vanshniyat-ministar-na-ukrayna-kiev-si-zapazva-vazmozhnostta-za-silovi-deystviya-sreshtu-rusiya.html", "text": "Украйна ще търси дипломатическо разрешаване на ситуацията в Азовско море, но си запазва правото на самозащита, е заявил на пресконференция министърът на външните работи на Украйна Павел Климкин, цитиран от кореспондент на  агенция УНИАН . \r\n„Искам да отбележа една много важна теза: в съответствие с Устава на ООН, Украйна ще търси начини за мирно разрешаване на спора, както е предвидено в член 33 на Устава на ООН, но, безусловно, си запазва правото за възможно прилагане на правото на самозащита, както това е определено в член 51 на Устава на ООН“, заяви Климкин. \r\nПревод и редакция:", "date": "2018.11.26", "title": "Външният министър на Украйна: Киев си запазва възможността за силови действия срещу Русия"}
{"url": "http://www.focus-news.net/news/2018/11/26/2594832/panda-ip-voennoto-ministerstvo-narushava-zakona-s-porachka-za-dostavka-na-hrana.html", "text": "Министерството на отбраната нарушава закона с поръчка за доставка на храна и не зачита решение на Върховния административен съд и Комисията за защита на конкуренцията по казуса. Самата тя е стартирана през 2015 г., но и досега от министерството отказват да я проведат докрай въпреки решенията на КЗК и ВАС това да се направи. Не е ясно тогава как през този период армията е била изхранвана и как парите са били изхарчени, без да има прозрачност, съобщиха от  „Панда ИП“ ЕООД . \r\nПрез август тази година със заповед на министъра на отбраната е прекратена процедурата за доставка на храна, която е на стойност 31 млн. лева.  \r\nКато мотив е посочен дългият период, който е изминал от стартирането на поръчката без да е избран изпълнител. През това време настъпили промени и трябвало да се изготви нов разчет за планиране и осигуряване на финансовите средства от възложителя. \r\nРешението е обжалвано пред КЗК от три компании - \"Панда ИП\", \"Ийт уел\" и \"Чех груп пред\". Регулаторът е уважил жалбите и е отменил прекратяването на процедурата, а от военното министерство на са обжалвали. КЗК посочва, че не е отпаднала необходимостта от провеждане на поръчката. \r\nСпоред Ивайло Пандов - собственик на фирма „Панда ИП“, над 50% от обявените 31 млн. лв. са отишли в чуждестранна търговска верига без обществена поръчка. В същото време въпросната верига е участник в процедурата, което е най-скандалното. Останалата част от парите е отишла при фирми, които нямат право на дейност или имат ограничен обхват за търговия с храни.  \r\nСпоред закона за отбраната хранителните продукти, които са посочени в поръчката, са необходими и се полагат на военнослужещите и цивилните служители при дежурства, занятия, учения, тренировки, лагери и при извършване на дейности със специфичен характер. Има и възможност за заплащане на левовата им равностойност като алтернатива. Но тя е практически неприложима при учения, занятия, бойни дежурства на кораби и др.  \r\nЗа въпросните три години това означава, че министерството е осигурявало хранене, но при нарушения на Закона за обществените поръчки, което поражда съмнения за корупционни схеми.", "date": "2018.11.26", "title": "„Панда ИП“: Военното министерство нарушава закона с поръчка за доставка на храна"}
{"url": "http://www.focus-news.net/news/2018/11/26/2594833/reuters-otvoreno-obshtestvo-na-soros-spira-da-funktsionira-v-turtsiya.html", "text": "От фондацията „Отворено общество“ на интернационалиста Джордж Сорос обявиха в понеделник, че спират всичките си операции в Турция, няколко дни, след като президентът Реджеп Таийп Ердоган обвини американския милиардер, че се опитва да предизвика разделение в държавите и да ги унищожи, предава  Reuters . \r\nФондацията заяви, че е мишена на „недоказани твърдения“ от турските медии, което е направило невъзможно продължаването на работата й в тази страна. \r\nФондацията е предмет на разследване от Вътрешното министерство на Турция, което иска да докаже връзката между нея и демонстрациите в истанбулския парк Гези през 2013 година. \r\nЕдин от основателите на „Отворено общество“ в Турция Хакан Алтинай е сред 13-те задържани преди 10 дни. Те са обвинени, че са защитавали Осман Кавала, за когото британската агенция пише, че е активист за човешките права“, който е арестуван за опит за сваляне на правителството чрез масови протести. \r\n„Ройтерс“ припомня, че миналата седмица Ердоган свърза тези арести със Сорос. „Този човек (Кавала), който финансира терористите по време на инцидентите в Гези, вече е в затвора“, заяви турският лидер по време на среща на местните администрации. \r\n„И кой е зад него? Известният унгарски евреин Сорос. Това е човек, който назначава хора да предизвикват разделение в нациите и да ги унищожават. Той има толкова много пари и ги харчи по този начин“, обясни Ердоган. \r\nОт фондацията пък посочват, че „новите разследвания“ се опитват да я свържат с протестите в парка Гези преди пет години. „Тези опити не са нови и са далеч от реалността“, казват интернационалистите. \r\nФондацията съобщи, че ще подаде документи за юридическа ликвидация и ще спре операциите си, колкото е възможно по-скоро. \r\nПревод и редакция:", "date": "2018.11.26", "title": "Reuters: „Отворено общество“ на Сорос спира да функционира в Турция"}
{"url": "http://www.focus-news.net/news/2018/11/26/2594829/rtk-kosovo-prishtina-i-tirana-podpisaha-reditsa-vazhni-sporazumeniya-za-satrudnichestvo.html", "text": "Правителствата на Албания и Косово подписаха редица важни споразумения за сътрудничество на съвместно заседание в Печ в понеделник, съобщава  държавната „Радио и телевизия Косово“ (RTK) . \r\nПредставителите на властите на двете албански държави подписаха меморандум за индустриалната собственост и се съгласиха за признаване и унификация на ветеринарните сертификати в животновъдството, отбелязва медията. \r\nСред другите подписани споразумения са тези за премахването на роуминга между държавните телекомуникационни компании на Албания и Косово, протокол за съвместни митнически активности на граничния пункт Морине – Вермице, споразумение за сътрудничество в областта на публичния дълг, чуждестранното финансиране и отношенията с международните финансови институции. \r\nПревод и редакция:", "date": "2018.11.26", "title": "RTK (Косово): Прищина и Тирана подписаха редица важни споразумения за сътрудничество"}
{"url": "http://www.focus-news.net/news/2018/11/26/2594831/veliko-tarnovo-kmetat-daniel-panov-uvazhi-praznika-na-nvu-vasil-levski-i-140-ata-godishnina-ot-sazdavaneto-na-parvoto-voenno-uchilishte-v-balgariya.html", "text": "Кметът на Велико Търново Даниел Панов уважи празника на Националния военен университет (НВУ) „Васил Левски“, който е посветен и на 140-ата годишнина от създаването на първото военно училище в България. Това съобщиха от пресцентъра на  Община Велико Търново . Тържествената сесия събра стотици гости и военнослужещи в залата на Музикално-драматичния театър „Константин Кисимов“, съобщават от пресцентъра на Община Велико Търново. Слово произнесе ректорът бриг. генерал Пламен Богданов, а малко по-късно той връчи диплома на Даниел Панов за придобита докторска степен по защита от бедствия и катастрофи. \r\nКметът на Велико Търново поздрави академичната общност и всички военнослужещи и подчерта, че Националният военен университет е сред висшите учебни заведения, чието високо ниво на образователен процес е за пример. \r\n„НВУ „Васил Левски“ е достоен приемник и наследник на първото военно училище в България, създадено още през есента на 1878 година в Пловдив, по-късно преместено в София, а от 1958 година – във Велико Търново. Историята ясно показва – държавността, образованието и изграждането на силна войска вървят ръка за ръка и са неразривно свързани още след Освобождението, а нашите предци ясно са осъзнавали, че една държава е силна, когато има силна армия. Като възпитаник на Националния военен университет „Васил Левски“ отлично знам колко голяма роля има висшето военно училище, за да бъде човек образован, да се развие като личност, да се научи на ред и дисциплина, да знае що е отговорност и решителност. Затова и много випускници заемат важни държавни постове още от времето на цар Борис III. Националният военен университет ни учи и на искрено родолюбие и нашият дълг днес е да възпитаваме нашите деца в този дух на искрен патриотизъм“, обърна се към аудиторията Даниел Панов. \r\n„Благодаря на ръководството на  НВУ „Васил Левски“ и на всички военнослужещи за отличното партньорство, което имаме – заедно сме както по време на празниците и обществените събития, така и по време на бедствия и аварии. Заедно се справихме по време на наводнението през 2014 година, а това доказва, че когато има единство, можем да преодолеем всяка една ситуация, колкото и страшна да е“, каза още градоначалникът. Той пожела всички военнослужещи да бъдат здрави, да се радват на много лично и семейно щастие. \r\nТържествената сесия уважиха представители на редица държавни институции, както и много военнослужещи от състава на Българската армия и НВУ „Васил Левски“. Сред гостите бяха президентът на България Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, великотърновският митрополит Григорий, общественици и жители на старата столица. След края на сесията бяха поднесени цветя и венци пред паметниците на Васил Левски и на възпитаниците на НВУ „Васил Левски“, намиращи се в базата на висшето военно училище.", "date": "2018.11.26", "title": "Велико Търново: Кметът Даниел Панов уважи празника на НВУ „Васил Левски“  и 140-ата годишнина от създаването на първото военно училище в България"}
{"url": "http://www.focus-news.net/news/2018/11/26/2594834/blagoevgrad-707-kg-tyutyun-e-izzet-ot-pomeshtenie-za-varene-na-rakiya-i-tri-avtomobila-v-mestnostta-chiflika-v-rayona-na-simitli.html", "text": "На 25 ноември 2018 г. служители от Гранично полицейско управление (ГПУ) \"Благоевград\" и ГПУ \"Гоце Делчев\" са извършили проверка на помещение за варене на ракия в местността Чифлика в района на град Симитли. Там те установили трима мъже, режещи тютюн с машина. Това съобщиха от  Главна дирекция \"Гранична полиция\" . В помещението са отрити и три метални варела, приспособени с газови горелки и свързани към газови бутилки, пълни със овлажнена нарязана жълтокафява листна маса тютюн.  \r\nРазследващ граничен полицай е извършил претърсване и изземване в сградата и в три автомобила, паркирани пред нея. Иззети са  машина за рязане на тютюн с електромотор и трансформатор, листа тютюн, намиращи се върху машината и в метални казани, чували ситно нарязана листна маса и бали - общо 707 кг тютюн.  \r\nПо случая е образувано досъдебно производство за извършено престъпление по чл. 234 от НК. Тримата са задържани, работата по случая продължава.", "date": "2018.11.26", "title": "Благоевград: 707 кг тютюн е иззет от помещение за варене на ракия и три автомобила в местността Чифлика в района на Симитли"}
{"url": "http://www.focus-news.net/news/2018/11/26/2594821/varhovniyat-kasatsionen-sad-potvardi-prisada-na-apelativen-sad-burgas-za-nakazanie-ot-8-godini-zatvor-za-78-godishen-mazh-ot-selo-ravda-ubil-s-bradva-brat-si.html", "text": "Осем години лишаване от свобода за 78-годишен мъж от село Равда, който през 2016 г. уби  с брадва брат си. Това съобщиха от пресцентъра на  Апелативен съд – Бургас . Върховният касационен съд остави в сила решението на Апелативен съд – Бургас, с което е потвърдена ефективната първоинстанционната присъда. Възрастният мъж е признат за виновен в това, че на 27.06.2016 год. около 16.00 часа в землището на с. Равда, общ. Несебър, обл. Бургас чрез нанасяне на удари с брадва в тилната повърхност на шията умишлено е умъртвил К.П., като убийството е извършено с особена жестокост. Обвиняемият ще търпи наказанието си при първоначален строг режим. Решението на ВКС е окончателно и не подлежи на обжалване.", "date": "2018.11.26", "title": "Върховният касационен съд потвърди присъда на Апелативен съд – Бургас за наказание от 8 години затвор за 78-годишен мъж от село Равда, убил  с брадва брат си"}
{"url": "http://www.focus-news.net/news/2018/11/26/2594818/lyubomira-gancheva-abv-evtin-priroden-gaz-e-po-vazhna-tsel-za-balgariya-ot-diversifikatsiya-na-vsyaka-tsena-vseki-nov-dostavchik-e-dobre-doshal-no-na-baza-na-konkurentnoto-nachalo.html", "text": "Гарантирането на енергийна сигурност и просперитет на България е въпрос на осъзната необходимост. Ние от АБВ казахме достатъчно ясно „НЕ на двойните стандарти! Не може г-жа Меркел да заявява, че вижда „Северен поток“ като икономически проект, а за нас „Южен поток“ да е политика и зависимост! Политика е да гарантираш евтина газ за своя народ. Това заяви по време на форум под надслов „Рискове и перспективи за енергийната сигурност на Югоизточна Европа“ зам.-председателят на АБВ Любомира Ганчева, съобщиха от пресцентъра на  партията .  \r\n„За нас от АБВ диверсификацията на пазара на природен газ е изключително нужна. Разбира се, може да се намери елемент на диверсификация и в това да получаваме руска газ от Турция. И все пак, колкото и да е важна диверсификацията, то по-важна и водеща е защитата на интереса на народа, а това е свързано с цената на този природен ресурс! Трябва ясно и категорично да се казва, че България има най-евтината доставна цена на газ в Европа, и то в момента! И това го дължим на някои от присъстващите в тази зала“, заяви тя. \r\n„Истината е, че в момента България получава от един-единствен доставчик - „Газпром“ (компанията, която през 2018 г. бележи ръст от над 20 млрд. кубични метра газ доставка за Европа), синьо гориво на най-добра цена – 22,1 евро за мегаватчаса (мВтч), при 27 евро за мВтч за Румъния (която има 10 млрд. кубични метра газ собствено производство), 26 евро за мВтч за Гърция и 32 евро за мВтч  За Украйна. Считаме, че всеки нов доставчик е добре дошъл, но на база на конкурентното начало“, посочи Ганчева.  \r\nСпоред нея, когато говорим за цена, ние с някои наши труднообясними действия на институциите си вдигаме изкуствено стойността на природния газ за крайните потребители. „Намираме се в ситуация на „нова Гинка в енергетиката“! Не може българска компания с 2 лв. регистриран капитал и без какъвто и да е опит в сектора, свързан с природния газ, да бъде носещата конструкция на изпълнение на поръчка за изграждане на газопровод на стойност 22 млн. лв. без ДДС. При подобни обстоятелства няма как и на кого да обясним, че сме сериозни“, каза Ганчева.  \r\n„Не може газопроводът Лозенец-Недялско да се реализира с една година забавяне, упорито да се говори, че той е реализиран чрез подмяна на немски с китайски тръби и никой да не предприема мерки! Липсва отговор от страна на институциите на въпросите така ли е, не е ли и ако е така, какви са мерките за регулиране на сектора?“, посочи още зам.-председателят на АБВ.  \r\nТя припомни, че през 2016 г. бяха модернизирани и съответно открити 4 компресорни станции (КС „Странджа“, КС „Лозенец“, КС „Ихтиман“ и КС „Петрич“) при съмнителна обща стойност на проекта в размер на 206 млн. лв. без ДДС. Въпреки това сега е обявена нова процедура за реконструкция на 3 от тях за над 152.6 млн. лв. без ДДС, като необходимостта от съществуването на 2 от тях (КС „Ихтиман“ и КС „Петрич“) най-вероятно ще отпадне поради спирането на транзитния пренос през България в посока Гърция и Македония.", "date": "2018.11.26", "title": "Любомира Ганчева, АБВ: Евтин природен газ е по-важна цел за България от диверсификация на всяка цена, всеки нов доставчик е добре дошъл, но на база на конкурентното начало"}
{"url": "http://www.focus-news.net/news/2018/11/26/2594827/ombudsmanat-maya-manolova-shte-sezira-ks-za-porednoto-otlagane-na-elektronnoto-glasuvane.html", "text": "Омбудсманът Мая Манолова ще сезира КС за поредното отлагане на електронното гласуване, този път през преходните и заключителни разпоредби в законопроекта за преминаването на чужди и съюзнически въоръжени сили през България. Това заяви общественият защитник днес на дискусията „За или против машинното и дистанционното електронно гласуване\", организирана от политическа партия „Движение България на гражданите“, съобщиха от  Пресцентър на Омбудсмана на Република България .    \r\n„Електронната идентификация трябваше да е факт от 1 януари 2018 г.,  отложи се за 1 януари 2019-та, а сега има законопроект на Министерския съвет за преминаване и пребиваване на чужди и съюзнически въоръжени сили през България и там ни в клин, ни в ръкав, в преходните и заключителни разпоредби се предлага отлагане на електронната идентификация за след 2020 г.“, съобщи Манолова. Тя бе категорична, че в случая става въпрос за нарушаване на  основно конституционно право на хората като изборното право и то не може да се „промушва“ през преходни и заключителни разпоредби на съвсем различен закон.   \r\n„С поведението си по отношение на машинното и на електронното гласуване държавни институции нарушават системно българските закон. Имам предвид Централната избирателна комисия, която буквално се превърна в рецидивист по отношение на Изборния кодекс, приет през 2016 г. Имам предвид и Министерския съвет, който за поредна година предлага на Народното събрание бюджет, в който не са предвидени средства за изпълнение на закона, за осигуряване на машинно и електронно гласуване“, аргументира се Манолова. \r\nТя подчерта, че днес е точният момент за организирането на тази обществена дискусия, защото утре народните представители ще гласуват на второ четене държавния бюджет на Република България за 2019 г. и от това дали депутатите ще включат в него още 50 млн. лв. за ЦИК - за изборите през следващата година, ще се определи дали Изборният кодекс ще бъде спазен, т.е. дали ще има машинно и електронно гласуване през следващата година. \r\n„Аз мисля, че да започваме тук дебат „за“ и „против“ машинното и електронното гласуване е абсолютно излишно. Всъщност, доста абсурден е и другият дебат, който ще водим днес, а той е - следва ли българските институции да спазват законите на България или не, наистина абсурдна ситуация, още повече, когато става дума за основни граждански права, каквито са изборните права, които са от порядъка политически права на българските граждани“, акцентира Мая Манолова и допълни, че машинното и електронното гласуване се отнасят и до честността на вота, до отстояване принципа на правовата държава и върховенството на закона. \r\nТя припомни, че машинното гласуване беше въведено единодушно с гласуване на всички политически партии и парламентарни групи от целия спектър и срещу него не е имало възражения, освен, че щяло да излезе скъпо. \r\n„Аз няма да напомням, че демокрацията няма цена. Но наистина вместо да се положат усилия в посока да бъдат спестени средства от купуване и вземане под наем на най-подходящите машини, от организиране по този начин на изборния процес, че например да се ползват едни и същи машини, в една сграда в различни секции, биха могли да се търсят варианти, ако имаше поне минимално количество воля от страна на институциите, да спазят закона по отношение на машинното гласуване“, обобщи общественият защитник. \r\nСпоред нея ЦИК би следвало да даде отговор и за обществената поръчка, публично обявена през месец май през т.г., за проучване на пазарните възможности за закупуване или наемане на машини за гласуване.  \r\n„Има такава поръчка, има такива пари, които са дадени на някакъв субект, който трябва да направи този анализ, но вместо да чуем наистина кое би било най-рентабилно, с оглед на българските условия, като купуване или наемане на машини, ние виждаме, че през следващата година няма да има машинно гласуване, тъй като няма предвидени пари“, отбеляза омбудсманът и допълни, че този сюжет - ЦИК да няма пари преди избори, се повтаря всеки път. \r\nМанолова подчерта още, че след като е била сезирана от граждани и сигнализирана от „Движение България за гражданите“ е изпратила писма до всички институции, включително и до парламента, но отговорът, който е последвал, бил законопроектът, предвиждащ отлагане за неопределено време на машинното и електронното гласуване.", "date": "2018.11.26", "title": "Омбудсманът Мая Манолова ще сезира КС за поредното отлагане на електронното гласуване"}
{"url": "http://www.focus-news.net/news/2018/11/26/2594828/gerb-stana-chlen-na-tsentristkiya-demokratichen-internatsional.html", "text": "Като най-голямата демократична партия в център-дясното политическо пространство в България, ПП ГЕРБ беше приета за пълноправен член на Центристкия демократичен интернационал (ЦДИ), съобщиха от пресцентъра на  партията . Решението е взето днес на заседание на Генералната асамблея на организацията, което се провежда в Кабо Верде. Центристкият демократичен интернационал обединява дясноцентристки християндемократически партии от пет континента - Азия, Африка, Северна Америка, Южна Америка и Европа. Организацията е учредена през 1961 година под името Световен християндемократически съюз. През 1999 година приема настоящото си име. В нея членуват Хрияндемократическия съюз на германския канцлер Ангела Меркел, френската дясна партия „Републиканците“, партията на унгарския премиер Виктор Орбан „Фидес“, гръцката „Нова демокрация“ и редица други партии, с които ПП ГЕРБ поддържа тесни връзки в рамките на политическото семейство на Европейската народна партия (ЕНП).", "date": "2018.11.26", "title": "ГЕРБ стана член на Центристкия демократичен интернационал"}
{"url": "http://www.focus-news.net/news/2018/11/26/2594836/razgrad-vazstanoveno-e-dvizhenieto-po-pat-i-2-ruse-razgrad-v-uchastaka-s-ushintsi-s-beli-lom-do-razklona-za-s-gorotsvet.html", "text": "Възстановено е движението по път I-2 Русе – Разград в участъка с. Ушинци - с. Бели Лом, до разклона за с. Гороцвет. Това съобщиха от пресцентъра на  Агенция \"Пътна инфраструктура\"  .", "date": "2018.11.26", "title": "Разград: Възстановено е движението по път I-2 Русе – Разград в участъка с. Ушинци - с. Бели Лом, до разклона за с. Гороцвет"}
{"url": "http://www.focus-news.net/news/2018/11/26/2594835/strana-ukrayna-zapochna-zasedanieto-na-koeto-shte-se-glasuva-za-voennoto-polozhenie-v-ukrayna.html", "text": "В понеделник ще се състои извънредното заседание на Върховната рада, На него депутатите могат да подкрепят или да отхвърлят президентският указ за въвеждане на военно положение в Украйна, съобщава украинският опозиционен  онлайн портал „Страна“ . \r\nКакто пише изданието, причина за обявяването на военното положение, както съобщават властите, е конфликтът в Черно море, който започна в неделя сутринта и се изостри рязко вечерта. Предисторията е такава: три украински кораба – два малки бронирани катера и един буксир – се приближиха към Керченския залив от страна на Крим, но Русия не ги пусна. Когато те се опитаха да се върнат назад, пограничната служба на ФСБ (Федералната служба за сигурност) на Русия със стрелба и ранени задържа украинските плавателни съдове. \r\nПри анонса за заседанието на парламента, президента Петро Порошенко заяви, че то ще бъде закрито. Т.е., обяснява „Страна“, нито медиите, нито – и което е по-важно – украинските граждани ще могат да наблюдават какво се случва във Върховната рада. Но по-късно стана ясно, че съгласно украинското законодателство държавният глава не може да взима подобни решения. Дали ще бъде открито или закрито заседание, трябва да решат самите народни представители чрез гласуване. \r\nСпоред мнението на автора, при обявяването на военното положение има един изключително важен политтехнологически момент, който според портала е и основната причина за въвеждането му: Така изборите за президент на Украйна, отново по действащите украински закони, няма да може да се състоят на 31 март 2019 година и ще бъдат отложени най-рано за есента. Това е изгодно, счита „Страна“, непосредствено за Петро Порошенко. \r\nМедията е изпратила кореспонденти пред Върховната рада и вътре в сградата на парламента и ще предава най-важните новини. \r\nПревод и редакция:", "date": "2018.11.26", "title": "„Страна“ (Украйна): Започна заседанието, на което ще се гласува за военното положение в Украйна"}
{"url": "http://www.focus-news.net/news/2018/11/26/2594824/botyo-botev-ot-mgerb-vze-uchastie-v-mezhdunarodniya-seminar-mladite-lideri-aktivnoto-vklyuchvane-na-pokolenieto-na-novoto-hilyadoletie-v-kluzh.html", "text": "Активното включване на поколението на новото хилядолетие в гражданския и политически живот беше основна тема на международен семинар, който се проведе в Клуж (Румъния). Форумът бе организиран от Института \"Робер Шуман\", Центъра за европейски изследвания \"Вилфрид Мартенс\" и Академия \"Кош Кароли\". От страна на България участие в семинара взе Ботьо Ботев – член на УС на Младежи ГЕРБ-София и общински съветник в СОС. Това съобщиха от пресцентъра на  ПП ГЕРБ . \r\nВ Клуж бяха обсъдени актуални теми, свързани с предстоящите избори за членове на Европейския парламент, както и необходимостта от по-широко участие на младите хора в тях. Споделен беше опитът от успешни проекти и кампании.  \r\nВ семинара участие взеха и представители на партии от семейството на ЕНП от Румъния, Унгария, Хърватия, Сърбия и Словения.", "date": "2018.11.26", "title": "Ботьо Ботев от МГЕРБ взе участие в международния семинар „Младите лидери: активното включване на поколението на новото хилядолетие“ в Клуж"}
{"url": "http://www.focus-news.net/news/2018/11/26/2594839/veliko-tarnovo-mazh-e-postradal-pri-katastrofa-na-patya-veliko-tarnovo-gorna-oryahovitsa.html", "text": "Временно е затворен пътят от Велико Търново към Горна Оряховица през село Арбанаси. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР - Велико Търново. Причината е самостоятелно катастрофирал лек автомобил. По първоначална информация е пострадал водачът. Той е откаран в горнооряховската болница с травми в областта на коленете, болки в гърдите и ръката. Криминалисти изясняват какво е предизвикало произшествието. \r\nЛуиза ТРАНЧЕВА", "date": "2018.11.26", "title": "Велико Търново: Мъж е пострадал при катастрофа на пътя Велико Търново – Горна Оряховица"}
{"url": "http://www.focus-news.net/news/2018/11/26/2594837/premierat-boyko-borisov-vazlozhil-sam-na-resornite-ministri-da-mislyat-kak-da-zakriem-dabch.html", "text": "Възложил съм на ресорните министри да мислят как да закрием ДАБЧ. Това е заявил министър-председателят Бойко Борисов по време на правителственото заседание, проведено на 21 ноември 2018 г., става ясно от  стенограмата  на заседанието.  \r\n„Възложил съм на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и Президентство. Това са трите институции, които се произнасят по този въпрос“, обяснява премиерът и допълва, че  сега се работи по тази тема. „Външно министерство ще се занимава с културата, заедно с Боил Банов, с образованието и с всичко останало. Ние така или иначе сега го правим“, пояснява Борисов.", "date": "2018.11.26", "title": "Премиерът Бойко Борисов: Възложил съм на ресорните министри да мислят как да закрием ДАБЧ"}
{"url": "http://www.focus-news.net/news/2018/11/26/2594842/dora-chausheva-natsionalen-muzey-vasil-levski-karlovo-karlovo-dalzhi-pametna-plocha-i-ulitsa-na-imeto-na-sabraliya-vazhni-dokumenti-za-istoriyata-mu-kraeved-nikola-slavchev.html", "text": "Карлово дължи паметна плоча и улица на името на събралия важни документи за историята му краевед Никола Славчев.  Това каза за предаването „Без Ботев няма България“ на  Радио „Фокус“  директорът на Национален музей „Васил Левски“ – Карлово Дора Чаушева за автора на книгата „Карлово – късчета история“.  \r\n„Общинският съвет на Карлово трябва да вземе решение. Предложението можем да направим и от музея, а още по-добре би било ако по-голяма представителна общност в Карлово се обединим и направим това предложение до нашия Общински съвет. Съответно да бъде поставена и паметна плоча. Надявам се, че това е във възможностите на няколко обществени и държавни институции, и в близко време, освен възкресен чрез неговите преиздадени исторически изследвания, да възкресим по този начин Никола Славчев сред карловци“, каза още директорът на музея. \r\nДора Чаушева обясни, че в книгата „Карлово – късчета история“ са представени две тези  за родното място на Христов Ботев – Калофер и Карлово. Тя допълни, че спорът е бил актуален през 30-те години, днес вече е само история.", "date": "2018.11.26", "title": "Дора Чаушева, Национален музей „Васил Левски“ – Карлово: Карлово дължи паметна плоча и улица на името на събралия важни документи за историята му краевед Никола Славчев"}
{"url": "http://www.focus-news.net/news/2018/11/26/2594844/chast-srednovekovno-sakrovishte-ot-krepostta-kaliakra-otkrito-prez-tova-lyato-shte-bade-pokazana-za-parvi-pat-v-natsionalniya-istoricheski-muzey-na-13-dekemvri.html", "text": "За първи път ще бъде показана част от стотиците златни и сребърни монети, както и накити от средновековното съкровище от крепостта Калиакра, открито през това лято от екипа на доц. д-р Бони Петрунова, директор на Националния исторически музей (НИМ). Това съобщиха от пресцентъра на  музея . Ценните експонати са реставрирани и консервирани и ще бъдат представени в рамките на тематичната изложба „Археологическите открития на Националния исторически музей. Обекти, съкровища и проучватели през 2018 г.”, с която по символичен начин ще бъде закрита археологическата година в Националния исторически музей. Така ще бъде  възстановена и позабравената практика музеят да показва пред широката публика находки, излезли от земните пластове в годината на откриването им. Изложбата ще бъде открита на от 11.00 часа на 13 декември в НИМ.  \r\nНеин куратор е проф. д-р Иван Христов – зам.-директор по научно-изследователската дейност на Националния исторически музей. \r\nВ богато аранжираните витрини ще бъдат изложени най-значимите от над 400-те движими културни ценности, открити през годината. Върху специално изработени постери ще бъдат илюстрирани детайли от археологическите обекти. \r\nАрхеологическата 2018-а година на Националния исторически музей бе изключително богата, благодарение най-вече на  усилията на научните ръководители: доц. д-р Бони Петрунова, проф. д-р Иван Христов, гл. ас. д-р Мариела Инкова, д-р Маргарита Попова, докторант Виолина Кирякова, Мартин Христов, Павлина Девлова. \r\nПрез 2018 г. музейните археолози от Националния исторически музей проведоха 21 теренни изследвания - 17 археологически разкопки, две теренни обхождания, две геофизични проучвания и едно теренно наблюдение.  \r\nПроучванията бяха осъществени със средства на Националния исторически музей, на Министерството на културата, на частни спомоществователи и на местните общини. За мащаба на теренната работа, освен броят на експедициите, говори и фактът, че проучванията бяха осъществени на територията на цялата страна: по Черноморското крайбрежие, в Родопите, в Централна Северна и Северозападна България, в Плана планина, Витоша, Карловската котловина, Тракийската низина, София. Бяха проучени селищни могили, антични и средновековни крепости, надгробни могили и селища. \r\nОткритите движими културни ценности ще обогатят фонда на музея, а резултатите от богатото археологическо лято за специалистите от Националния исторически музей ще бъдат обнародвани на страниците на музейните издания.", "date": "2018.11.26", "title": "Част средновековно съкровище от крепостта Калиакра, открито през това лято, ще бъде показана за първи път в Националния исторически музей на 13 декември"}
{"url": "http://www.focus-news.net/news/2018/11/26/2594840/kyustendil-izvarshena-e-proverka-na-firmata-za-zimno-poddarzhane-na-patishtata-v-dupnitsa.html", "text": "Извършена е проверка на фирмата за зимно поддържане на пътищата в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. На проверката са присъствали зам.-кметът на Община Дупница Крум Милев, както и представители на Районно управление на МВР, на Районна служба „Пожарна безопасност и защита на населението”. Проверката е извършена на място в базата на фирмата, където е прегледана самата техника и наличните количества инертни материали. Тази година пътните артерии ще бъдат обработвани не само със сол и пясък, но и с химически материали. Фирмата за поддържане на пътищата ще реагира не само на сигнали от общината, но и на сигнали от полицията и пожарната. Времето за реакция е до три минути от подаване на сигнала. Тротоарите и зоните за пешеходци ще се почистват ръчно от служителите към Общината, а пред заведения, офиси, жилищни сгради и къщи, това е ангажимент на живущите и работещите в тях. \r\nВенцеслав ИЛЧЕВ", "date": "2018.11.26", "title": "Кюстендил: Извършена е проверка на фирмата за зимно поддържане на пътищата в Дупница"}
{"url": "http://www.focus-news.net/news/2018/11/26/2594846/sport-genua-pokani-rivar-pleyt-i-boka-huniors-da-igrayat-na-luidzhi-feraris.html", "text": "Общинските власти на италианския пристанищен град Генуа предложиха на Ривър Плейт и Бока Хуниорс да изиграят отложения на два пъти мач-реванш от финала за Копа Либертадорес на един от стадионите в града – „Луиджи Ферарис“. Съответстващото писмо вече е изпратено до президентите на грандовете от Буенос Айрес. Поканата не е случайна, тъй като и двата отбора са създадени от генуезки имигранти в Аржентина, а запалянковците на Бока Хуниорс и до ден днешен носят прякора „генуезците“. От своя страна „Ривър Плейт“ носи цветовете на флага на Генуа – червено и бяло.", "date": "2018.11.26", "title": "Спорт: Генуа покани Ривър Плейт и Бока Хуниорс да играят на „Луиджи Ферарис“"}
{"url": "http://www.focus-news.net/news/2018/11/26/2594841/goran-stefanov-istoricheski-muzey-malko-tarnovo-v-rayona-na-selo-gramatikovo-sveti-stiliyan-se-e-vazpriemal-kato-zashtitnik-ot-chumata.html", "text": "В района на село Граматиково свети Стилиян се е възприемал като защитник на селото от чумата. Това каза за  Радио „Фокус“ – Бургас  Горан Стефанов, етнограф в Исторически музей „Проф. Александър Фол“ в град Малко Търново. По думите му днешният празник, посветен на свети Стилиян Детепазител, вече е изместен от народния календар и е навлязъл повече в църковния. „Светецът се е възприемал най-вече като закрилник на децата. Изобразяван е като светия, който държи пеленаче. Почита се по различни начини в различните региони. На някои места е било забранено да се работи, но това не е било задължителна забрана“, отбеляза етнографът. Той добави, че на този ден са се раздавали и обредни хлябове. „След като вече няма толкова мащабни зарази и епидемии, празникът почти е отпаднал от народния календар“, каза още Стефанов. \r\nМария ГЕОРГИЕВА", "date": "2018.11.26", "title": "Горан Стефанов, Исторически музей – Малко Търново: В района на село Граматиково свети Стилиян се е възприемал като защитник от чумата"}
{"url": "http://www.focus-news.net/news/2018/11/26/2594848/zamestnik-ministar-denitsa-nikolova-vlagame-novi-121-mlnevro-po-proekti-v-pogranichniya-region-mezhdu-balgariya-i-sarbiya.html", "text": "Нови 12,1 млн.евро ще бъдат инвестирани в пограничния регион между България и Сърбия. Средствата ще бъдат разпределени между 41 нови проекта, които бяха одобрени по време на Шестото заседание на Съвместния комитет за наблюдение на Програмата за трансгранично сътрудничество между двете държави, което се състоя в гр. Пирот. Повече от половината средства са за проекти за развитие на туризма и опазване на околната среда, а малко над 3,3 млн.евро са средствата за стимулиране на младежки инициативи в пограничния регион. Това съобщиха от  Министерството на регионалното развитие и благоустройството .  \r\nЗаседанието бе съпредседателствано от заместник-министъра Деница Николова. Пред участниците в него тя подчерта, че проектите са изключително качествени и в най-голяма степен ще допринесат за изпълнение на целите и резултатите на програмата. Те носят и добавена стойност към 39-те проекта за 18,5 млн.евро, одобрени по първата покана, от които 33 са вече завършени. Николова напомни, че за първи път кандидатстването по програмата се осъществи изцяло по електронен път. „Ние отчитаме това нововъведение като успешна стъпка, която улесни процеса на подготовка и подаване на проектни предложения от кандидатите от двете страни на границата“, коментира заместник-регионалният министър. Интересът към поканата е огромен, като в периода от обявяването й на 22 януари т.г. са подадени 235 проекта. „Това е една добра предпоставка за постигане на резултати от реална полза за трансграничния регион“, категорична бе тя. \r\nСред  предложените за одобрение проектни предложения по втората покана са съвместен проект на Столична община и Ниш, който предвижда реставрация на Раннохристиянски комплекс с базилика и мавзолей в Южния парк на София и крепост край Ниш. Съвместен проект на община Ботевград и музея в Лесковац предвижда ремонт на часовниковата кула в Ботевград. Община Бойница ще може да покаже туристическата си привлекателност чрез културно-историческото наследство, за промотирането на което ще бъде доставено оборудване за фестивали. По проект на Агенция за икономическо развитие – Костинброд ще бъде разработен Коридор за развитие на устойчив туризъм, следващ древният римски път „Виа Милитарис“. Модерни цифрови технологии за популяризиране на културното и природно богатство ще се изградят с финансиране по програмата и в Бойница, Видин, Петърч и Чупрене, където е планиран и интерактивен музей на биоразнообразието в Стара Планина. По проект на Сдружение за регионално партньорство – Видин ще бъде създаден и маршрут за гастрономически туризъм –„Вкус на Стара планина“, както и веломаршут на тема „Велосипед и вино“. С финансиране от програмата ще се създадат и маршрути за развитие на речния туризъм по река Дунав по проект на сдружение „Бонония“ от Видин.  \r\nВ областта на младежките дейности сред одобрените проекти са развитие на ИТ сектора в граничния регион по проект на Професионална гимназия по математика и химия от Монтана – повишаване на ИТ знанията, чрез младежка мрежа и компании, ИТ центрове в Пирот и Монтана. Сред проектите са и такива на Петърч, Пирот, Монтана, Ботевград и др.  \r\nСред проектите за опазване на околната среда е проект на общините  Монтана и Неготин, целящ доставка на специализирано оборудване за рибовъдни обекти, люпилня  за застрашени риби, ГИС системи и други мерки за биоразнообразието от риба във водните басейни, картографиране на замърсени райони в Бор и Бойчиновци с доставка на  оборудване за управление на отпадъци, следене на водата и почвата.  Община Зайчар и община София и Монтана спечелиха проект за опазване и възстановяване на екосистемите в градските зони на София чрез младежки екологичен център – мониторинг на водите и почвите, възстановяване на флора и фауна в Борисовата градина.  \r\nС най-много проекти се отличават общините от Северозападна България.  \r\nЗаместник-министър Николова изтъкна, че програмата за трансгранично сътрудничество се радва на голямо внимание, тъй като и нуждите на пограничните области са много и високи. Тя отбеляза, че още в началото на следващата година ще започне дебатът за бъдещето на програмата в програмния период след 2020 г. „Нужно е да набележим нови цели, с които да постигаме ефекта за граничните региони, защото имаме и възможности, и потенциал, но трябва да заложим върху най-важните от тях, за да постигаме максимални ефекти за повишаването на стандарта и качеството на живот“, каза тя. Според заместник-министъра на регионалното развитие и благоустройството в контекста на перспективата Западни Балкани, има добра предпоставка за осигуряване на по-големи ресурси и възможности през бъдещия програмен период, въпреки намалението на общия бюджет за Кохезионна политика и Европейско териториално сътрудничество.  \r\nОбщият бюджет на програмата в програмния период до 2020 г. е 34,1 млн. евро, а стратегическата й цел е да се насърчи балансираното и устойчиво развитие на трансграничния регион между България и Сърбия чрез интелигентен икономически растеж, приспособяване към промените в околната среда и подобряване на културата на обучение. Допустимият регион обхваща областите Видин, Монтана, Враца, Софийска област, Перник и Кюстендил на територията на Република България и областите Бор, Зайчар, Нишава, Топлица, Пирот, Ябланица и Пчиня на територията на Република Сърбия. Управляващ орган по Програмата е Дирекция „Управление на териториалното сътрудничество“ в Министерството на регионалното развитие и благоустройството на Република България, а Национален партниращ орган е Министерство на европейската интеграция на Република Сърбия.", "date": "2018.11.26", "title": "Заместник-министър Деница Николова: Влагаме нови 12,1 млн.евро по проекти в пограничния регион между България и Сърбия"}
{"url": "http://www.focus-news.net/news/2018/11/26/2594845/sliven-poreden-protest-sreshtu-sotsialnata-nespravedivost-i-s-iskane-ostavka-na-pravitelstvoto-shte-se-provede-v-grada.html", "text": "Пореден протест срещу социалната несправедивост и с искане оставка на правителството ще се проведе тази вечер в Сливен. Това съобщиха за  Радио „Фокус“ – Сливен  организаторите на протеста. \r\nНачалният час е 18.00, а мястото - площад „Хаджи Димитър“. \r\nЛюдмила ЙОРГОВА", "date": "2018.11.26", "title": "Сливен: Пореден протест срещу социалната несправедивост и с искане оставка на правителството ще се проведе в града"}
{"url": "http://www.focus-news.net/news/2018/11/26/2594847/smolyan-zam-ministar-irena-georgieva-provede-sreshta-s-mestnata-vlast-i-institutsiite-v-chepelare-za-gotovnostta-za-zimniya-sezon-v-kurorta-pamporovo-mechi-chal.html", "text": "Зам.-министърът на туризма Ирена Георгиева проведе среща с местната власт и институциите и представители на туристическия бранш в Чепеларе за готовността за зимния сезон в курорта „Пампорово-Мечи чал“, предаде репортер на  Радио „Фокус“ – Смолян . На срещата присъстваха кметът на Чепеларе Славка Чакърова, зам.-кметът на Смолян инж. Мариана Цекова, зам.-областният управител Владимир Гърбелов. \r\nЗам.-министър Георгиева запозна присъстващите с данните за отминалия зимен сезон, за посещенията от български и чуждестранни туристи, за очаквания от предстоящия сезон и прогнозите, базирани на ранните записвания. На срещата бяха обсъдени и проблемът с липсата на кадри и нуждата от наемането на персонал от трети страни. Участниците в работната среща дискутираха и дейността на ски-патрулите, състоянието на медицинското обслужване на туристи, сигурността и качеството на обслужването, чистотата, обществен ред и други актуални за зимния сезон въпроси. Зам.-министърът на туризма призова участниците в срещата към активно изразяване на позициите и мобилизация на местната власт, бизнеса и проверяващите институции, за се гарантира една безпроблемна и успешна зима. \r\nОт своя страна кметът на Чепеларе, Славка Чакърова заяви, че е изключително удоволствие и огромна радост да бъдат домакини на традиционната среща на Министерството на туризма, която се организира всяка година преди старта на активния сезон. „Това, че срещата е тук в Чепеларе за нас е знак, че развитието на общината като целогодишна туристическа дестинация е все по-трайно, доказващо се и все по-устойчиво. Това е знак че всички ние – местна власт, бизнес, правителство работим ръка за ръка и възможност преди откриването на сезона да кажем за нашите проблеми и нашата готовност“, посочи Чакърова. Тя отбеляза, че по отношение на дейностите, които е извършила община Чепеларе, най-голяма отговорност и усилия се полагат за доброто усещане на туристите и това се постига със осигуряване на снегопочистване, сметоизвозване и добра комуникация с полиция и пожарна за безопасно пребиваване на територията на курорта.  \r\n„Снегопочистването е подсигурено, имаме сключени договори за Пампорово и община Чепеларе, в която има и малки населени места, които също приемат туристи“, допълни Чакърова. Тя отбеляза, че заради спецификата на общината от три години водят разговори с Министерството на финансите за отпускане на по-голяма субсидия за снегопочистване и изрази надежда, в един момент да успеят да още по-качествена предоставят услуга, която е за опазване на околната среда и здравето на жителите и туристите в община Чепеларе. \r\nНели ГЕРГЬОВСКА", "date": "2018.11.26", "title": "Смолян: Зам.-министър Ирена Георгиева проведе среща с местната власт и институциите в Чепеларе за готовността за зимния сезон в курорта „Пампорово-Мечи чал“"}
{"url": "http://www.focus-news.net/news/2018/11/26/2594851/yara-bubnova-nhg-otrupanata-masa-ot-izlozhbata-na-oda-zhon-koyato-se-poyavi-na-kadri-v-internet-e-parformans-koyto-podcherta-oshte-vednazh-poslanieto-na-avtorkata.html", "text": "Отрупаната маса от изложбата на Ода Жон, която се появи на кадри в интернет, е пърформанс, който подчерта още веднъж посланието на авторката. Това каза на брифинг директорът на Националната художествена галерия Яра Бубнова, предаде репортер на  Агенция „Фокус“ . Поводът за извънредния брифинг в Националната художествена галерия са появили се преди дни в публичното пространство кадри от коктейл в Балната зала на галерията по повод откриването на изложба на българската художничка Михаела Дановска с псевдоним Ода Жон. \r\n„Изложбата беше планирана от 2017 г., като самата авторка ни изпрати писмо с предложение да направи изложба при нас, като обясни, че това ще бъде първата й изложба в България. Изпрати ни и едни великолепни каталози за нейното творчество, които са били издавани. Изложбата и целият проект с всичките му елементи е финансирано от самата художничка“, обясни Бубнова. \r\nТя посочи, че отрупаната маса, която се вижда на разпространените в интернет кадри, е част от коктейла – пърформанс, който самата авторка е пожелала да направи след на откриването на изложбата. „Събитието се казваше \"Вечеря натюрморт\". На него гостите бяха поканени от самата художничка, като тя мечтаеше да са точно 100 души – това беше за нея някакво магично число, на което придаваше голямо значение. Нейната идея е, че всички поканени са свързани със съвременното изкуства – тя докара доста хора от чужбина“, заяви директорът на галерията. \r\nБубнова обясни, че масите по време на коктейла са били две, а не една. „Не бих ги нарекла софра, защото това е смисъл, който те не носиха. Нямаше утоляване на глава. Това бяха скулптури, приличащи на човека с неговата телесност, чрез които авторката подчерта още веднъж посланието на своето изкуство – болезненото съществуване на жената в нашето общество, която бива употребявана от него. И в този смисъл тази болезненост на ядене от телата е много по-съществена, отколкото задачата да се наядеш. Дори и самата Ода Жон и голяма част от гостите й са били вегетарианци“, каза още тя. \r\nБубнова посочи, че на 1 декември в галерията ще бъде излъчен филм, посветен на Ода Жон. \r\nЦветилена СИМЕОНОВА", "date": "2018.11.26", "title": "Яра Бубнова, НХГ: Отрупаната маса от изложбата на Ода Жон, която се появи на кадри в интернет, е пърформанс, който подчерта още веднъж посланието на авторката"}
{"url": "http://www.focus-news.net/news/2018/11/26/2594838/edi-rama-mitnicheski-sayuz-mezhdu-albaniya-i-kosovo-sled-shest-mesetsa-podkrepyam-myarkata-sreshtu-sarbiya.html", "text": "Албанският премиер Еди Рама заяви в хода на съвместното заседание на правителствата на Албания и Косово в Печ, че двете страни трябва да продължат напред към пълна митническа унификация и че подкрепя въведените от Прищина 100-процентови мита върху вноса на стоки от Сърбия, съобщава  държавната „Радио и телевизия Косово“ (RTK) . \r\nКонкретно думите му за решението на косовските власти, според цитата на медията, са били: „Митата са ирационално решение при нормални обстоятелства. Всеки, който преценява 100-процентовите мита от икономическа гледна точка, се заблуждава. Те са политически отговор по отношение на Сърбия“. \r\nРама заяви още, че в рамките на шест месеца всички мита между Косово и Албания ще бъдат премахнати. Агенция \"Фокус\" припомня: \r\nНа 2 август т.г. съобщихме, че албанският министър на диаспората Пандели Майко, извести косоварите, че от 1 януари 2019 година между Косово и Албания няма да има граница. \r\nМайко, на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението. \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания. \r\nНа манифестацията в Скендерай са присъствали и премиерът и президентът на Косово Рамуш Харадинай и Хашим Тачи, но, както съобщават прищинските медии, те не са коментирали информацията, обявена от бившия албански премиер и министър на отбраната, а сега министър на диаспората Пандели Майко.  \r\nПревод и редакция:", "date": "2018.11.26", "title": "Еди Рама: Митнически съюз между Албания и Косово след шест месеца, подкрепям мярката срещу Сърбия"}
{"url": "http://www.focus-news.net/news/2018/11/26/2594853/razgrad-pri-katastrofata-na-razklona-za-selo-gorotsvet-kamionat-e-navlyazal-v-lentata-za-nasreshtno-dvizhenie-i-e-udaril-chelno-lekiya-avtomobil.html", "text": "Първоначалната информация, че лекият автомобил е предприел изпреварване, не е потвърдена. Това съобщиха от  пресцентъра на ОДМВР-Разград.  След извършения на място оглед e станало ясно, че камионът е навлязъл в лентата за насрещно движение и е ударил челно \"Мерцедес\"-а.", "date": "2018.11.26", "title": "Разград: При катастрофата на разклона за село Гороцвет камионът е навлязъл в лентата за насрещно движение и е ударил челно лекия автомобил"}
{"url": "http://www.focus-news.net/news/2018/11/26/2594856/lovech-ot-1200-ch-do-1500-ch-na-27-noemvri-se-ogranichava-dvizhenieto-po-avtomagistrala-hemus-mezhdu-74-ti-i-79-ti-km-za-stroitelstvoto-na-noviya-uchastak-kray-yablanitsa.html", "text": "От 12.00 ч. до 15.00 ч. на 27 ноември ще бъде ограничено движението по автомагистрала „Хемус“ край Ябланица, между 74-ти и 79-ти км. Това съобщиха от пресцентъра на  Агенция \"Пътна инфраструктура\" . Временната организация на движението е за извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.11.26", "title": "Ловеч: От 12.00 ч. до 15.00 ч. на 27 ноември се ограничава движението по автомагистрала „Хемус“ между 74-ти и 79-ти км за строителството на новия участък край Ябланица"}
{"url": "http://www.focus-news.net/news/2018/11/26/2594854/zasedanie-na-natsionalniya-savet-za-preventsiya-na-prestapnostta-shte-se-provede-v-ministerstvoto-na-vatreshnite-raboti-na-27-noemvri.html", "text": "Заседание на Националния съвет за превенция на престъпността ще се проведе под председателството на министър Младен Маринов в утрешния ден в сградата на Министерството на вътрешните работи (МВР). Това съобщиха от пресцентъра на  МВР . На заседанието  ще присъства и заместник министър-председателят по обществения ред и сигурността и министър на отбраната Красимир Каракачанов.  \r\nОчаква се към 15.00 часа двамата да дадат кратки изявления във фоайето на министерството.", "date": "2018.11.26", "title": "Заседание на Националния съвет за превенция на престъпността ще се проведе в Министерството на вътрешните работи на 27 ноември"}
{"url": "http://www.focus-news.net/news/2018/11/26/2594843/tass-kravchuk-kuchma-i-yushtenko-se-obyaviha-sreshtu-voennoto-polozhenie-v-ukrayna.html", "text": "Бившите президенти на Украйна Леонид Кравчук, Леонид Кучма и Виктор Ющенко смятат за нецелесъобразно обявяването на военно положение в страната, се казва в съвместно заявление на тримата бивши украински държавни глави, което бе озвучено в понеделник от Кравчук, първият лидер на страната след разпадането на Съветския съюз, предава  ТАСС . \r\n„Тъй като военното положение ограничава правата и свободите на гражданите, има риск да възникне хаос, във връзка с което президентите изразяват съмнение в целесъобразността на тези действия“, заяви Кравчук. \r\nПо неговите думи, през петте години е имало ситуации, когато въвеждането на военно положение е било целесъобразно и възможно. Един от основните аргументи против такова решение беше неизбежността на катастрофалните социални, икономически и демографски последствия. Очевидно, днес се появиха други аргументи, най-вероятно, от политически характер – това са изборите“, се казва в документа. \r\nБившите лидери на страната считат, че военното положение ще постави под съмнение насроч1ените през 2019 година президентски избори. „Въвеждането на военно положение няколко седмици преди началото на избирателната кампания поражда подозрения за настъпление срещу демокрацията“, отбелязва се в документа. \r\nБившите президенти предлагат на депутатите от Върховната рада, които трябва да въведат в действие указа на президента за обявяване на извънредно положение, едновременно с това да приемат постановление за провеждане на вота за държавен глава на 31 март 2019 година. \r\nПревод и редакция:", "date": "2018.11.26", "title": "ТАСС: Кравчук, Кучма и Ющенко се обявиха срещу военното положение в Украйна"}
{"url": "http://www.focus-news.net/news/2018/11/26/2594849/ministerstvo-na-pravosadieto-proverkata-v-agentsiyata-po-vpisvaniyata-sochi-che-promenite-vav-vatreshnite-pravila-otnosno-vaznagrazhdeniyata-v-agentsiyata-ne-sa-nezakonosaobrazni.html", "text": "Инспекторатът по чл. 46 от Закона за администрацията към министъра на правосъдието приключи проверката  в Агенция по вписванията (АВ) относно спазването на законовите, подзаконовите и вътрешноведомствените  актове за организация на работата  в Агенцията. \r\nПроверката бе разпоредена от министър Цецка Цачева по повод медийни публикации във връзка с изплатените допълнителни възнаграждения на служителите в Агенцията за третото тримесечие на тази годината. Това съобщиха от пресцентъра на  Министерството на правосъдието . \r\nУсловията за определяне и изплащане на допълнителните възнаграждения за постигнати резултати се уреждат с Наредба за заплатите на служителите в държавната администрация, приета с ПМС №129 от 26.06.2012 г. и Вътрешните правила за заплатите в Агенцията по вписванията. \r\nКонкретните правила и разработена методика за определяне на допълнително възнаграждение за постигнати резултати, въз основа на определените оценки, се посочват в утвърдените от изпълнителния директор на Агенцията Вътрешни правила за заплатите в агенцията. \r\nИнспекторатът е установил, че в  Агенцията по вписванията се прилагат следните вътрешни правила, имащи отношение към „допълнителните възнаграждения за постигнати резултати“: Вътрешни правила за заплатите на АВ, Вътрешни правила за работните заплати на длъжностните лица по регистрация и Вътрешни правила за работните заплати на служителите в АВ, назначени по реда на Постановление на МС от 1996 г. \r\nТрите подзаконови нормативни акта са изготвени от Агенцията и утвърдени от изпълнителния й директор през 2013 г. От тогава до сега те са били променяни многократно. \r\nПроверяващите са разгледали детайлно и последните промени, утвърдени през тази година от изпълнителните директори Зорница Даскалова и Габриела Козарева. Последните промени се отнасят до контрола върху поставените оценки на служителите. За първи път е въведено и изискването служителите да са изработили реално поне 1/3 от оценявания период, с което се преодолява старата практиката да получават допълнително възнаграждение служители, които имат реално изработени дни под този срок. В заключение в доклада се сочи, че утвърдените изменения на Правилата не са незаконосъобразни, тъй като не противоречат на Наредбата за заплатите на служителите в държавната администрация. \r\nМногобройните промени през годините, както и три отделни правила за различните категории служители са оценени от Инспектората като пречка за създаване на трайна и ефективна практика, относно изчисляването на възнагражденията на различните категории служители. \r\nПредвид това в доклада се съдържа следната препоръка към изпълнителния директор на Агенцията:  „Да се изготвят единни Вътрешни правила за заплатите в Агенцията по вписванията, касаещи и трите категории служители – служителите на агенцията; длъжностните лица по регистрация по Закона за търговския регистър в дирекция „Длъжностни лица по регистрация“ и служителите, назначени по реда на Постановление на МС№ 66/28.03.1996 г., при стриктно спазване на нормативните актове.“", "date": "2018.11.26", "title": "Министерство на правосъдието: Проверката в Агенцията по вписванията сочи, че промените във вътрешните правила относно възнагражденията в агенцията не са незаконосъобразни"}
{"url": "http://www.focus-news.net/news/2018/11/26/2594850/ria-novosti-mvnr-na-rusiya-vrachi-protestna-nota-na-vremenno-povereniya-v-delata-na-ukrayna.html", "text": "Министерството на външните работи на Русия връчи протестна нота на временно поверения в делата на Украйна в Москва Руслан Нимчински във връзка с инцидента в Черно море, предава  РИА Новости . \r\n„На 26 ноември в МВнР на Русия беше привикан временно поверения в делата на Украйна в Москва Р.М. Нимчински, на който беше заявен решителен протест във връзка с грубото нарушение на правото на мирно преминаване през териториалните води на Русия в Черно море на кораби от ВМС на Украйна на 25 ноември“, се казва в съобщението на ведомството. \r\nМинистерството отбелязва, че на Нимчински е връчена съответстваща нота. \r\nПревод и редакция:", "date": "2018.11.26", "title": "РИА Новости: МВнР на Русия връчи протестна нота на временно поверения в делата на Украйна"}
{"url": "http://www.focus-news.net/news/2018/11/26/2594858/sofiya-na-27-i-28-noemvri-ot-0930-ch-do-1600-ch-dvizhenieto-v-tunel-praveshki-hanove-na-avtomagistrala-hemus-v-posoka-varna-shte-se-osashtestvyava-v-edna-lenta-poradi-remont.html", "text": "Утре - 27 ноември, и в сряда - 28 ноември, от 09.30 ч. до 16.00 ч. движението в тунел „Правешки ханове“ на автомагистрала „Хемус“ в посока Варна ще се осъществява в една лента поради ремонтни дейности в изпреварващата лента. Това съобщиха от пресцентъра на  Агенция \"Пътна инфраструктура\" . Движението ще се извършва в активната лента.  \r\nОт 27 ноември до 21 декември ще бъде ограничено движението по дясната лента в посока Перник на път I-1 София – Перник поради ремонт на тротоарна конзола на моста на река Владайска при разклона за с. Владая до КПП Владая. Трафикът ще преминава двупосочно по останалите две ленти за движение. \r\nНеобходимо е шофьорите да карат внимателно и да спазват стриктно въведената временна организация за движение.", "date": "2018.11.26", "title": "София: На 27 и 28 ноември, от 09.30 ч. до 16.00 ч. движението в тунел „Правешки ханове“ на автомагистрала „Хемус“ в посока Варна ще се осъществява в една лента поради ремонт"}
{"url": "http://www.focus-news.net/news/2018/11/26/2594860/sport-prezidentat-na-latviyskata-atleticheska-asotsiatsiya-e-hvanata-s-doping.html", "text": "Президентът на Латвийската атлетическа асоциация Инета Радевича е заловена с допинг. Това стана, след като пробата й от Олимпийските игри в Лондон през 2012 година беше тествана повторно и даде положителен резултат. Бившата състезателка по скок на дължина завърши четвърта на игрите във Великобритания. Радевича дори беше знаменосец на Латвия на церемонията по закриването на Игрите. В пробата й е открит анаболният стероид оксандролон. Латвийката има европейска титла от 2010 година и сребърен медал от световното през 2011 година.", "date": "2018.11.26", "title": "Спорт: Президентът на Латвийската атлетическа асоциация е хваната с допинг"}
{"url": "http://www.focus-news.net/news/2018/11/26/2594859/predsedatelyat-na-pg-na-gerb-tsvetan-tsvetanov-uchastva-v-sreshtata-na-varha-na-predsedatelite-na-parlamentarni-grupi-ot-enp-v-natsionalnite-parlamenti-na-es-i-v-ep.html", "text": "Председателят на ПГ на ГЕРБ и зам.-председател на партията Цветан Цветанов участва в 28-та Среща на върха на председателите на парламентарни групи от ЕНП в националните парламенти на ЕС и в Европейския парламент (ЕП). Това съобщиха от пресцентъра на  ПП ГЕРБ . По време на дебата за въпросите на принципа на субсидиарността и пропорционалността, Цветанов заяви, че популяризирането на субсидиарността и запознаването на гражданите с реалните връзки между управлението на европейско, национално, регионално и местно ниво е един от най-силните инструменти за противодействие на популизма и фалшивите новини. Цветан Цветанов отбеляза важната роля на Европейския комитет на регионите в това отношение и благодари на председателя на Групата на ЕНП в Комитета за добрата идея за организиране на поредица от местни диалози, които да позволят за директен контакт на гражданите и с четирите нива на управление в Европа.  \r\n„За съжаление, социалистите в България, въпреки че като системна партия и член на Европейската социалистическо семейство би трябвало да демонстрират по-отговорно поведение, всъщност на практика прегърнаха риториката на националпопулизма. Затова наша задача е да покажем, че политиките на ЕНП са безалтернативни, за да запазим своите ценности и да постигнем една силна и обединена Европа за гражданите, която посредством принципа на субсидиарност адресира нуждите и желанията им на най-подходящото ниво на управление според законодателната сфера“, заяви Цветанов \r\nВ дебата участваха още евродепутатът Данута Хюбнер - председател на Комисията по конституционни въпроси, Райнхолд Лопатка - член на Работната група по въпросите на субсидиарността от австрийския парламент, зам.-председателят на ЕП Майнрид Макгинес, зам.-председателят на Групата на ЕНП, отговарящ за Работната група по правни въпроси и вътрешни работи - Естебан Гонзалес Понс.  \r\nСрещата се провежда в ЕП в Брюксел с домакин зам.-председателят на Групата на ЕНП, отговаряща за връзките с парламентарните групи в националните парламенти - Естер де Ланге и е съпредседателствана от страна на Австрийското председателство от Ангелика Винциг - зам.-председател на ПГ на Австрийската народна партия.", "date": "2018.11.26", "title": "Председателят на ПГ на ГЕРБ Цветан Цветанов участва в Срещата на върха на председателите на парламентарни групи от ЕНП в националните парламенти на ЕС и в ЕП"}
{"url": "http://www.focus-news.net/news/2018/11/26/2594855/ukrainski-deputat-sreshtu-kogoto-rusiya-vavede-sanktsii-nyama-da-ima-voenno-polozhenie-po-stsenariya-na-poroshenko.html", "text": "Депутатите от Върховната рада са готови да въведат военно положение в Украйна само ако в указа на президента Петро Порошенко бъдат внесени поправки, касаещи се до сроковете му, президентските избори през 2019 година и ограничаването на правата на гражданите, написа депутатът от партия „Демократически алианс“ Мустафа Найем, срещу когото Москва въведе санкции, на своята страница във „Фейсбук“, предава  украинският портал „Страна“ . \r\n„По всичко изглежда, че военно положение по сценария, предложен от президента, няма да има“, написа той. \r\nПо думите на народния представител, в момента се обсъждат няколко точки, съгласуването на които е ключово. На първо място, депутатите са готови да подкрепят въвеждането на военно положение не за два месеца, а за един месец. Също така става дума за премахване на точката от указа на президента за ограничаване на правата и свободите на гражданите. Освен това, в този указ трябва да се посочи като дата за президентските избори 31 март 2019 година. По думите на Найем, „Народният фронт“ също иска териториално ограничаване на военното положение. \r\n„Ако всички тези изменения бъдат внесени, военното положение е напълно приемлива мярка в отговор на агресията на Руската Федерация“, резюмира народният представител. \r\nМедията припомня, че съгласно предложението на СНБО (Съветът за национална сигурност и отбрана на Украйна) и указа, подписан от Петро Порошенко, военното положение в Украйна трябва да десйтва от 26 ноември до 25 януари. \r\nПревод и редакция:", "date": "2018.11.26", "title": "Украински депутат, срещу когото Русия въведе санкции: Няма да има военно положение по сценария на Порошенко"}
{"url": "http://www.focus-news.net/news/2018/11/26/2594852/tass-berlin-iska-da-e-posrednik-v-situatsiyata-okolo-kerchenskiya-proliv.html", "text": "Германия може да стане посредник между Русия и Украйна за разрешаване на ситуацията във връзка със събитията около Керченския пролив, обяви в понеделник германският министър на външните работи Хайко Маас на пресконференция в Мадрид, предава  ТАСС. \r\n„Развитието на събитията в Азов предизвиква безпокойство“, отбеляза министърът. Маас призова „всички страни към сдържана позиция“. „Ако трябва, ние сме готови да сме посредници, за да не прерасне този конфликт в сериозна криза“, уточни той. \r\nПревод и редакция:", "date": "2018.11.26", "title": "ТАСС: Берлин иска да е посредник в ситуацията около Керченския пролив"}
{"url": "http://www.focus-news.net/news/2018/11/26/2594864/ministar-mladen-marinov-borbata-s-koruptsiyata-e-vodesht-prioritet-i-realen-pokazatel-za-varhovenstvo-na-zakona.html", "text": "Борбата с корупцията не само е основен приоритет на всяко правителство и реален показател за върховенство на закона, но и чувствителен въпрос за нашите граждани. За ефективна борба с корупцията е необходима стабилна правна и институционална рамка и компетентни национални структури, способни да взаимодействат и да прилагат добри практики в своята работа. Това подчерта министърът на вътрешните работи Младен Маринов по време на участието си в регионалния форум по въпросите на противодействие на вътрешната корупция, съобщиха от пресцентъра на  МВР . С оглед на общите предизвикателства, министър Маринов представи виждането за включване на партньорите от Западните Балкани в Мрежата за засилено регионално сътрудничество между звената на вътрешна сигурност. В този смисъл той припомни, че борбата с корупцията и организираната престъпност и засилването на капацитета в тези области са изведени като приоритети в Декларацията от срещата на върха ЕС-Западни Балкани в София на 17 май 2018 г.  \r\nПо време на форума европейски и регионални формати - Европейски партньори срещу корупцията (EPAC), Регионалната антикорупционна инициатива (RAI), Комисията за противодействие на корупцията и отнемане на незаконно придобито имущество (ПКПКОНПИ), Мрежата за засилено регионално сътрудничество между звената за вътрешна сигурност (NERCISU)  - представиха актуална информация за своята дейност и подкрепата, която предлагат чрез обмен на експертни знания и опит, споделяне на добри практики между компетентните национални структури, реализиране на съвместни операции и насърчаване на съвместни проекти по противодействие на корупцията.  \r\nДелегатите се обединиха около важността на изграждането на необходимия капацитет в отделните министерства, укрепването му с компетентни, лоялни и безкомпромисни служители. Фокус в дискусиите бе ефективността на механизмите за комуникация и обмен на оперативна информация. Направен бе и преглед както на възможностите, така и на конкретни предложения за засилване на сътрудничеството.  \r\nВ рамките на регионалния форум се провежда и Третата годишна среща на Мрежата за засилено регионално сътрудничество между звената за вътрешна сигурност (Network for Enhanced Regional Cooperation of Internal Security Units of Ministries of the Interior/Police of involved countries - NERCISU). Партньорите от региона обсъждат антикорупционни политики и мерки за справяне с настоящите предизвикателства в областта на вътрешната корупция. Експерти от Германия, Великобритания и САЩ споделят с колегите си опит за новите тенденции и най-добри практики. Представен е и приносът на неправителствения сектор към усилията на правоприлагащите органи за ограничаване и предотвратяване на корупционни практики.", "date": "2018.11.26", "title": "Министър Младен Маринов: Борбата с корупцията е водещ приоритет и реален показател за върховенство на закона"}
{"url": "http://www.focus-news.net/news/2018/11/26/2594863/zam-ministar-irena-georgieva-pamporovo-i-chepelare-kato-edna-obshta-ski-zona-imat-nesamnen-prinos-kam-razvitieto-na-zimniya-turizam.html", "text": "Пампорово и Чепеларе като една обща ски-зона имат несъмнен принос към развитието на зимния туризъм. Това заяви в Чепеларе зам.-министърът на туризма Ирена Георгиева по време на среща с местната власт, институциите и туристическия бранш за готовността за предстоящия зимен сезон, предаде репортер на  Радио „Фокус“ – Смолян . „Тук е една от най-големите и модерни бази, а курортът е търсен с своите 13 писти и 1 в процес на разработване и предлага много добри условия за снежни спортове. Местните трасета са добре подготвени и обработени, има видеонаблюдение на пистите. Важна е и работата на ски-патрулите, които следят за проблеми и спазването на обществения ред съвместно с МВР. За нас най-важни са здравето и сигурността на туристите“, подчерта зам.-министър Георгиева. \r\nТя посочи, че през периода януари-септември т. г. пренощувалите лица в Пампорово са се увеличили с 9,1 %, спрямо предишната година, а ръстът на нощувките е 14 %. Приходите от нощувки за този период са  над 15 млн. лв. и са нараснали с 24,6 %. „Това е белег за това, че курортът работи и затова, че в него има туристи не само през зимните месеци. Местният бизнес тук работи на пълни обороти за посрещане на скиори и сноубордисти, тестват се техниката и системите и подготовката за зимния сезон е започнала отдавна“, допълни зам.-министърът. Тя отбеляза, че по данни на „Пампорово“ АД очакванията за зима 2018/2019 са за засилен интерес от български посетители, които през последните години са над 65 % от туристите на курортния комплекс. Прогнозите за чуждестранни туристи, спрямо ранните записвания са за туристи от Ирландия, Гърция, Сърбия, Румъния, Израел и Македония. \r\nЗам.-министър Георгиева отбеляза, че сред най-дискутиране теми е и недостигът на кадри в областта на туризма преди старта на зимния сезон. По думите й, за решаване на проблема съдейства създаденият Междуведомствен съвет за кадри в туризма. „На последното му заседание пред и броени дни всички се обединихме, че само с общи усилия и помощта на държавата ще може да решим този проблем. Недостиг на изпълнителски кадри има за зимния и летния сезон и затова е важно да се осигури наемане на работници от трети страни. Направихме и съществена стъпка за подготвяне на собствени кадри със споразумение с МТСП за квалификация и преквалификация на кадрите в туризма за устойчивост на сектора“, каза още зам.-министърът на туризма. \r\nНели ГЕРГЬОВСКА", "date": "2018.11.26", "title": "Зам.-министър Ирена Георгиева: Пампорово и Чепеларе като една обща ски-зона имат несъмнен принос към развитието на зимния туризъм"}
{"url": "http://www.focus-news.net/news/2018/11/26/2594865/haskovo-nov-kat-za-otdih-be-otkrit-v-selo-bryagovo.html", "text": "Нов кът за отдих бе открит в село Брягово. Той е обновен с близо 10 000 лева по проект, финасиран от Предприятието за управление на дейностите по опазване на околната среда (ПУДООС). Това съобщиха от  Община Хасково . Водосвет отслужи отец Петър. На откриването присъства кмета на Хасково Добри Беливанов. Поставени са нови пейки, беседка, ограда, посадени са и дървета. \r\nКметът на селото Делчо Митев се похвали, че паркът е под денонощно видеонаблюдение и вече са засечени и санкционирани нарушители, които си позволили да допуснат животните си в новите градинки.   \r\nВ село Динево също се ремонтира детска площадка за около 10 000 лева по проект, финансиран от ПУДООС. Миналата година по тази линия бе изградена спортна площадка до стадион „Хасково“ и парк с детска площадка в село Манастир.", "date": "2018.11.26", "title": "Хасково: Нов кът за отдих бе открит в село Брягово"}
{"url": "http://www.focus-news.net/news/2018/11/26/2594857/interfaks-ruskite-granichari-sa-zadarzhali-24-ukrainski-moryaka.html", "text": "Упълномощеният по правата на човека в Русия Татяна Москалкова смята, че професионалните действия на руските граничари са помогнали да се избегне най-лошата ситуация с устроилите провокация в Керченския пролив украински военни кораби. Тя уточни, че задържаните украински моряци са общо 24 души, предава  „Интерфакс“ . \r\n„Трима моряци са в първа керченска болница, лекарите не казват, че състоянието им е тежко, но, безусловно, ранените са си ранени и е много важно да им бъде оказана квалифицирана помощ и такава се оказва“, заяви тя. \r\nПо нейните думи, всичко, което се е случило, е тясно свързано с правата на човека, „защото можеше да доведе до по-сериозни последствия от тези, с които се сблъскахме“, смята Москалкова. \r\nНа свой ред, председателят на комитета към Съвета на Федерацията по отбрана и сигурност Виктор Бондарев заяви, че задържаните в близост до Керченския пролив членове на екипажа на украинските военни катери ще бъдат изправени пред съда. \r\n„Корабите (на ВМС на Украйна) са доставени в Керч. Екипажите са арестувани и ще бъдат предадени на съда, капитаните и личния състав ще понесат съответното наказание“, цитират Бондарев от неговата пресслужба. \r\nПо мнението на сенатора, използването на оръжия от Русия по отношение на украинските военни кораби е абсолютно правомерно, тъй като те са нарушили държавните граници на страната. \r\nПревод и редакция:", "date": "2018.11.26", "title": "„Интерфакс“: Руските граничари са задържали 24 украински моряка"}
{"url": "http://www.focus-news.net/news/2018/11/26/2594867/pregled-na-mezhdunarodnite-novini-do-18-chasa-agentsiya-fokus.html", "text": "Край границите на Украйна, към днешна дата, са съсредоточени 500 бойни самолета от тактическата авиация и до 340 хеликоптера от армейската авиация на Русия, заяви на брифинг за „Военно-стратегическата оценка на заплахата от нахлуване на руските въоръжени сили в Украйна“ представителят на Главното разузнавателно управление към Министерството на отбраната на Украйна Вадим Скибицкий, съобщава кореспондент на  агенция „Укринформ“ . \r\n„Специално внимание привлича увеличаването на авиационната групировка на Въздушно-космическите сили на Русия в близост до държавните граници на Украйна. От 2013 година Русия проведе модернизация на своята мрежа от летища край украинската граница, обнови парка на бойните самолети и разшири потенциала на военната си авиация. В момента край границите на Украйна са съсредоточени 500 бойни самолета от тактическата авиация и до 340 хеликоптера на армейската авиация“, отбеляза Скибицкий. \r\nТой уточни, че екипажите, както на бойните хеликоптери, така и на тактическата авиация, са взимали и взимат участие в бойните действия на територията на Сирия. „Това означава, че екипажите имат достатъчно опит за използване на бомби и високоточно оръжие по гражданското население“, подчертава Скибицкий. \r\nТой добави, че бойният радиус на самолетите, които е разположила Русия по границите на Украйна обхващат цялата й територия. \r\nПо думите на Скибицки, „за периодът на агресивните действия на Русия против Украйна“ тя е увеличила значително войските си, провежда формиране на нови съединения и обединения в близост до държавната граница на Украйна и в цялата европейска част на Русия. „В Русия се отделя значително внимание на подготовката на батальонно-тактически групи, които днес за разположени по границите на нашата държава. Общата численост на БТГ на Русия, които са способни да изпълняват бойни задачи на наша територия, съставя 25 единици“, информира той. \r\nСъщо така Скибицки заяви, че в хода на стратегическите учения на Въоръжените сили на Русия „Кавказ – 2016“, „Восток – 2018“ и „Запад – 2017“ са се отработвали въпроси за създаване на ударни групировки на украинско направление, провеждане на мобилизация, осъществяване на прехвърляне на резервни сили и средства от централните райони на Русия към границите с Украйна. \r\n*** Президентът на Украйна Петро Порошенко обяви, че военното положение в страната може да бъде въведено от 9 часа сутринта на 28 ноември за срок от 30 дни, а не 60, както първоначално предлагаше Съветът за национална сигурност и отбраната на Украйна (СНБО), съобщава  агенция УНИАН . \r\nСъответстващото заявление държавният глава направи в свое видеообръщение. \r\n„Ще предложа на парламента да въведе военно положение за 30 дни. Защо? За да може военното положение да не забави и с един ден началото на избирателната кампания“, обясни Порошенко. \r\n***  Упълномощеният по правата на човека в Русия Татяна Москалкова смята, че професионалните действия на руските граничари са помогнали да се избегне най-лошата ситуация с устроилите провокация в Керченския пролив украински военни кораби. Тя уточни, че задържаните украински моряци са общо 24 души, предава  „Интерфакс“ . \r\n„Трима моряци са в първа керченска болница, лекарите не казват, че състоянието им е тежко, но, безусловно, ранените са си ранени и е много важно да им бъде оказана квалифицирана помощ и такава се оказва“, заяви тя. \r\nПо нейните думи, всичко, което се е случило, е тясно свързано с правата на човека, „защото можеше да доведе до по-сериозни последствия от тези, с които се сблъскахме“, смята Москалкова. \r\nНа свой ред, председателят на комитета към Съвета на Федерацията по отбрана и сигурност Виктор Бондарев заяви, че задържаните в близост до Керченския пролив членове на екипажа на украинските военни катери ще бъдат изправени пред съда. \r\n„Корабите (на ВМС на Украйна) са доставени в Керч. Екипажите са арестувани и ще бъдат предадени на съда, капитаните и личния състав ще понесат съответното наказание“, цитират Бондарев от неговата пресслужба. \r\nПо мнението на сенатора, използването на оръжия от Русия по отношение на украинските военни кораби е абсолютно правомерно, тъй като те са нарушили държавните граници на страната. \r\n*** Бившите президенти на Украйна Леонид Кравчук, Леонид Кучма и Виктор Ющенко смятат за нецелесъобразно обявяването на военно положение в страната, се казва в съвместно заявление на тримата бивши украински държавни глави, което бе озвучено в понеделник от Кравчук, първият лидер на страната след разпадането на Съветския съюз, предава  ТАСС . \r\n„Тъй като военното положение ограничава правата и свободите на гражданите, има риск да възникне хаос, във връзка с което президентите изразяват съмнение в целесъобразността на тези действия“, заяви Кравчук. \r\nПо неговите думи, през петте години е имало ситуации, когато въвеждането на военно положение е било целесъобразно и възможно. Един от основните аргументи против такова решение беше неизбежността на катастрофалните социални, икономически и демографски последствия. Очевидно, днес се появиха други аргументи, най-вероятно, от политически характер – това са изборите“, се казва в документа. \r\nБившите лидери на страната считат, че военното положение ще постави под съмнение насроч1ените през 2019 година президентски избори. „Въвеждането на военно положение няколко седмици преди началото на избирателната кампания поражда подозрения за настъпление срещу демокрацията“, отбелязва се в документа. \r\nБившите президенти предлагат на депутатите от Върховната рада, които трябва да въведат в действие указа на президента за обявяване на извънредно положение, едновременно с това да приемат постановление за провеждане на вота за държавен глава на 31 март 2019 година. \r\n***  Албанският премиер Еди Рама заяви в хода на съвместното заседание на правителствата на Албания и Косово в Печ, че двете страни трябва да продължат напред към пълна митническа унификация и че подкрепя въведените от Прищина 100-процентови мита върху вноса на стоки от Сърбия, съобщава  държавната „Радио и телевизия Косово“ (RTK) . \r\nКонкретно думите му за решението на косовските власти, според цитата на медията, са били: „Митата са ирационално решение при нормални обстоятелства. Всеки, който преценява 100-процентовите мита от икономическа гледна точка, се заблуждава. Те са политически отговор по отношение на Сърбия“. \r\nРама заяви още, че в рамките на шест месеца всички мита между Косово и Албания ще бъдат премахнати. Агенция \"Фокус\" припомня: \r\nНа 2 август т.г. съобщихме, че албанският министър на диаспората Пандели Майко, извести косоварите, че от 1 януари 2019 година между Косово и Албания няма да има граница. \r\nМайко, на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението. \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания. \r\nНа манифестацията в Скендерай са присъствали и премиерът и президентът на Косово Рамуш Харадинай и Хашим Тачи, но, както съобщават прищинските медии, те не са коментирали информацията, обявена от бившия албански премиер и министър на отбраната, а сега министър на диаспората Пандели Майко. \r\n*** От фондацията „Отворено общество“ на интернационалиста Джордж Сорос обявиха в понеделник, че спират всичките си операции в Турция, няколко дни, след като президентът Реджеп Таийп Ердоган обвини американския милиардер, че се опитва да предизвика разделение в държавите и да ги унищожи, предава  Reuters . \r\nФондацията заяви, че е мишена на „недоказани твърдения“ от турските медии, което е направило невъзможно продължаването на работата й в тази страна. \r\nФондацията е предмет на разследване от Вътрешното министерство на Турция, което иска да докаже връзката между нея и демонстрациите в истанбулския парк Гези през 2013 година. \r\nЕдин от основателите на „Отворено общество“ в Турция Хакан Алтинай е сред 13-те задържани преди 10 дни. Те са обвинени, че са защитавали Осман Кавала, за когото британската агенция пише, че е активист за човешките права“, който е арестуван за опит за сваляне на правителството чрез масови протести. \r\n„Ройтерс“ припомня, че миналата седмица Ердоган свърза тези арести със Сорос. „Този човек (Кавала), който финансира терористите по време на инцидентите в Гези, вече е в затвора“, заяви турският лидер по време на среща на местните администрации. \r\n„И кой е зад него? Известният унгарски евреин Сорос. Това е човек, който назначава хора да предизвикват разделение в нациите и да ги унищожават. Той има толкова много пари и ги харчи по този начин“, обясни Ердоган. \r\nОт фондацията пък посочват, че „новите разследвания“ се опитват да я свържат с протестите в парка Гези преди пет години. „Тези опити не са нови и са далеч от реалността“, казват интернационалистите. \r\nФондацията съобщи, че ще подаде документи за юридическа ликвидация и ще спре операциите си, колкото е възможно по-скоро. \r\n***  Правителствата на Албания и Косово подписаха редица важни споразумения за сътрудничество на съвместно заседание в Печ в понеделник, съобщава  държавната „Радио и телевизия Косово“ (RTK) . \r\nПредставителите на властите на двете албански държави подписаха меморандум за индустриалната собственост и се съгласиха за признаване и унификация на ветеринарните сертификати в животновъдството, отбелязва медията. \r\nСред другите подписани споразумения са тези за премахването на роуминга между държавните телекомуникационни компании на Албания и Косово, протокол за съвместни митнически активности на граничния пункт Морине – Вермице, споразумение за сътрудничество в областта на публичния дълг, чуждестранното финансиране и отношенията с международните финансови институции. \r\n***  Украйна ще търси дипломатическо разрешаване на ситуацията в Азовско море, но си запазва правото на самозащита, е заявил на пресконференция министърът на външните работи на Украйна Павел Климкин, цитиран от кореспондент на  агенция УНИАН . \r\n„Искам да отбележа една много важна теза: в съответствие с Устава на ООН, Украйна ще търси начини за мирно разрешаване на спора, както е предвидено в член 33 на Устава на ООН, но, безусловно, си запазва правото за възможно прилагане на правото на самозащита, както това е определено в член 51 на Устава на ООН“, заяви Климкин. \r\n***  Линията на Киев към провокиране на конфликт с Русия в координация със САЩ и ЕС може да доведе до сериозно последствия, се казва в разпространено в понеделник заявление от Министерството на външните работи на Русия във връзка с инцидента в Керченския пролив на 25 ноември, предава  ТАСС . \r\n„МВнР на Русия изразява решителен протест във връзка с грубото нарушаването от кораби на Военноморските сили на Украйна на 25 ноември на правилата за мирно преминаване през териториалните води на Русия в Черно море“, заявяват от руското външно ведомство. „Руската страна поиска спешно свикване на заседание на Съвета за сигурност на ООН за обсъждане на ситуацията“. \r\n„Бихме искали да предупредим украинската страна, че провежданата от Киев в координация със САЩ и ЕС линия на провокиране на конфликт с Русия в акваторията на Азовско и Черно море може да доведе до сериозни последствия“, пишат още от министерството. „Руската Федерация ще пресича решително всички посегателства срещу нейния суверенитет и сигурност“. \r\nОт външното ведомство напомнят, че вече нееднократно са предупреждавали киевския режим и неговите западни покровители за опасността от изкуственото раздуване на истерия около Азовско море и Керченския пролив. „Очевидна щателно премислена и планирана по място и форма провокация, целяща да запали още едно огнище на напрежение в този регион и създаване на предлог за въвеждане на нови санкции срещу Русия“, заключват от министерството. „Всичко това, очевидно, цели да отвлече вниманието от вътрешнополитическите проблеми на самата Украйна“. \r\n„Потвърждение на това стана намерението на Киев да въведе в страната военно положение, което, в светлината на предстоящите през пролетта на 2019 година президентски избори, изглежда много одиозно“, добавят от дипломатическото ведомство. \r\n*** Президентът на Украйна Петро Порошенко е провел разговор с генералния секретар на НАТО Йенс Столтенберг, по време на който събеседниците са се договорили за спешно свикване на извънредно заседание на Комисията Украйна – НАТО, пише  киевският ежедневник „День“ . \r\nСпоред съобщението във „Фейсбука“ на прессекретаря на Порошенко Святослав Циголко, двамата са се договорили за спешното свикване на заседанието заради „агресията на Русия“. \r\nПо неговите думи, украинският държавен глава е информирал Столтенберг за „грубия акт на агресия на Русия срещу Украйна в Азовско-Черноморската акватория и ответните действия на Украйна, включително въвеждането на режим на военно положение“. \r\n Президентът също е призовал за усилване на международния натиск над Москва за незабавно освобождаване на украинските моряци и кораби. \r\n„Генералният секретар на НАТО изрази подкрепа за териториалната цялост и суверенитета на Украйна и призова Русия да спазва нормите на международното право и свободата на корабоплаването в акваторията на Азовско и Черно море“, отбелязва още прессекретарят. \r\nДвамата са обсъдили и заплахите за регионалната сигурност вследствие на непредсказуемите действия на Русия, добавя Циголко, като посочва, че по време на разговора е постигната договорка да бъдат продължени контактите на най-високо ниво. \r\n***  Русия вече не се вълнува от възможни санкции заради ситуацията около Керченския пролив, заяви в понеделник на пресконференция министърът на външните работи на страната Сергей Лавров, цитиран от  ТАСС . \r\n„Това отдавна престана да ни вълнува. Разбира се, санкциите винаги са лоши, но, когато заради инциденти, подобни на вчерашния, страната, чийто суверенитет е бил нарушен, може да се разглежда като обект на нови санкции, на нас ни е трудно да коментираме такава политика. Много е трудно да разчитаме, че ще можем да повлияем на хора, които са подвластни единствено на желанието да търсят нови и нови поводи за натиск над Русия“, заяви Лавров. \r\nВъншният министър определи като провокация нарушаването на границите на Русия от украинските кораби. \r\n„Това със сигурност беше провокация. Всичко, което трябва да бъде казано по този повод, беше казано и в заявленията на граничната служба на ФСБ (Федералната служба за сигурност), и в заявленията на МВнР, и в коментарите на нашия официален представител. Бяха нарушени ключови положения на международното право, включително уставът на ООН, включително конвенцията за морското право от 1982 година и други международно-правови инструменти, които многократно изискват от всички държави да уважават суверенитета на другите страни“, обясни Лавров. \r\nКакто отбеляза той, действията на корабите нарушители са заплашвали безопасността на движението по акваторията. „Това стана с доста опасни методи – маневриране в тесен пролив. Това създаде заплахи и рискове за нормалното движение на съдове по тази акватория“, подчерта първият дипломат на Русия. \r\nМинистърът счита, че провокацията очевидно е била извършена по пряко нареждане на висшето ръководство на Украйна. „Че това беше направено с благоволението, ако не и с прякото нареждане на висшето ръководство, не предизвиква съмнения за никого“, посочи Лавров. \r\n„Когато украинската страна е планирала тази провокация, навярно е разчитала на допълнителни изгоди, които иска да извлече от тази ситуация, в светлината на това, че САЩ и Европа, както винаги, безогледно ще застанат на страната на провокатора“, добави той. \r\nСергей Лавров добави, че му е трудно да каже какви са били целите на киевското ръководство. Срещата на Г-20 в Буенос Айрес приближава. Паралелно на Общото събрание на ООН преди седмица и половина украинците са внесли проекторезолюция за милитаризацията на Азовско море и, най-вероятно, на тях им е било важно под тази празна декларация, която са разпространили в ООН, да прибавят някакви факти, заключи министърът на външните работи на Русия. \r\n***  Командващият силите на КФОР в Косово Салваторе Куочи даде интервю пред авторитетния  прищински ежедневник Koha Ditore , което е напечатано на първата страница на изданието в четвъртък. Италианецът посочва, че Косово няма пълен суверенитет в северната част на страната и че все още има проблеми с това, как тя да бъде направена пълноценна част от държавата. \r\n„Северно Косово е регион, където Прищина няма пълен суверенитет и затова има места, където все още не са разрешени проблемите как те да станат пълноценна част от Косово. Това определено се дължи на факта, че мнозинството от косовските сърби живеят там, а албанците са малцинство. Това е регион, където на Прищина й е трудно да бъде ефективно. Това, също така, е регион, където съществуват паралелни структури и те, като цяло, са ефективни. Смятам, че предизвикателствата са свързани с факта, че деликатната ситуация в този регион не се наблюдава в другите части на Косово“, цитира думите на Куочи вестникът. \r\nЩо се отнася до евентуалната трансформация на Косовските сили за сигурност (КСС) във Въоръжени сили на Косово, италианският генерал заяви, че позицията на НАТО е, че трябва да бъде постигнат консенсус между всички заинтересувани страни, включително косовските сърби. „Това трябва да бъде направено чрез поправки в Конституцията, защото ще покаже, че всички граждани на Косово одобряват тази трансформация“,добави той. \r\n***  Министърът на външните работи на Германия Хайко Маас заяви в понеделник, че затварянето на достъпа до Азовско море от Русия е „неприемливо“ и призова за понижаване на напрежението с Украйна след събитията през почивните дни, предава  AFP . \r\n„Това развитие е тревожно“, написа той в „Туитър“. „Руската блокада на входа към Азовско море е неприемлива. Важно е блокадата да бъде вдигната. Призоваваме двете страни за деескалация.", "date": "2018.11.26", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/26/2594868/stara-zagora-zapalvat-svetlinkite-na-kolednoto-darvo-v-grada-na-3-dekemvri.html", "text": "Коледното дърво на площада пред сградата на общинската администрация в Стара Загора ще засияе в светлини на 3 декември. Това съобщиха от пресцентъра на  Общината . В понеделник, от 17.30 часа за децата на областния град ще започне празнична програма за посрещането на дядо Коледа и запалването на светлинките на 12-метровата красива ела, която наскоро бе посадена на специално отреденото място – до сцената на изцяло обновения централен площад. Тя ще остане да расте там и да радва за години напред малчуганите на Стара Загора. \r\nВ празничната програма ще участват малките таланти от Вокална студия „Усмивки“  и школата за народно пеене „Жарава“ при читалище „Родина“. \r\nНа новоизградената сцена ще се състои и празничен концерт с участието на Стефан Диомов и вокална група “Петте сезона“.  \r\nТази година светлинната украса на коледното дърво е изцяло обновена, решена в синьо и бяло. Поставена е вече новата светлинна декорация на много улици в града, както и на кръговото кръстовище на западния изход на Стара Загора и до стадион Берое. \r\nОт 1-ви декември в Стара Загора започват коледните и новогодишни базари, които продължават до 07.01.2019 г. включително. В парк „Пети октомври“ ще бъдат разположени 13 дървени къщички с площ по 6 кв.м. \r\nВ централната част на града места за организиране на Коледни и Новогодишни базари са определени още на тротоарната площ пред магазин „Боруй”, пред читалище „Св. Климент Охридски”, пред бившия магазин „Битова химия”, ул. „Августа Траяна” и бул. „Патриарх Евтимий” пред Младежкия дом. Коледни базари ще има и в кв. „Трите чучура“, кв. „Железник” и кв. „Зора”.", "date": "2018.11.26", "title": "Стара Загора: Запалват светлинките на коледното дърво в града на 3 декември"}
{"url": "http://www.focus-news.net/news/2018/11/26/2594869/aktsenti-v-sutreshniya-blok-dobro-utro-balgariya-na-radio-fokus-na-27-noemvri.html", "text": "Отворихте ли очи – ако отговорът е „да“ – то сигурно вече сте проверили и профила си във \"Фейсбук\", \"Туитър\" или \"Инстаграм\". За добро или лошо, вече все по-често сме онлайн, като това важи дори и за по-възрастните, не само за новите поколения, отраснали със смартфон, компютър и таблет. За спецификите на дигиталната среда ще разговаряме в сутрешния блок „Добро утро, България“ на Радио „Фокус“ с Георги Апостолов от Центъра за безопасен интернет. \r\nГарантирана ли е енергийната сигурност на България на фона на ситуацията в Азовско море? Събитията, фактите и перспективите пред страната ни ще коментираме с енергийния експерт инж. Христо Казанджиев. \r\nКакви проекти реализира Стара Загора и кои са приоритетните сфери за развитие в Общината – ще ни каже кметът Живко Тодоров.  \r\nВ Пловдив ще се проведе кръгла маса на тема: „Обществената библиотеката – център за дигитално включване на възрастни“. На нея ще бъдат представени основните резултати от пилотния проект „Дигитални умения за малки и средни предприятия в България“. Подробностите ще научим от репортажа на Мария Русева от Радио „Фокус“-Пловдив. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.11.26", "title": "Акценти в сутрешния блок „Добро утро, България“ на Радио „Фокус“ на 27 ноември"}
{"url": "http://www.focus-news.net/news/2018/11/26/2594861/unian-prezidentat-poroshenko-predlozhi-voennoto-polozhenie-da-e-30-dni-i-da-ne-se-otmenyat-izborite-na-31-mart.html", "text": "Президентът на Украйна Петро Порошенко обяви, че военното положение в страната може да бъде въведено от 9 часа сутринта на 28 ноември за срок от 30 дни, а не 60, както първоначално предлагаше Съветът за национална сигурност и отбраната на Украйна (СНБО), съобщава  агенция УНИАН . \r\nСъответстващото заявление държавният глава направи в свое видеообръщение. \r\n„Ще предложа на парламента да въведе военно положение за 30 дни. Защо? За да може военното положение да не забави и с един ден началото на избирателната кампания“, обясни Порошенко. \r\nПревод и редакция:", "date": "2018.11.26", "title": "УНИАН: Президентът Порошенко предложи военното положение да е 30 дни и да не се отменят изборите на 31 март"}
{"url": "http://www.focus-news.net/news/2018/11/26/2594871/burgas-nad-20-podaraka-ot-blagodeteli-sa-osigureni-samo-za-den-za-kampaniyata-na-obshtinata-podari-ot-sartse.html", "text": "Над 20 подаръка са осигурени от благодетели само за един ден от старта на кампанията на Община Бургас „Подари от сърце“, съобщиха от пресцентъра на  Общината . В кампанията са включени всички социални и дневни центрове в града, в които са настанени или се посещават от деца, младежи и възрастни. За тези, които вече са осигурени подаръци от благодетели, срещу името им  има отбелязано сърчице. \r\nСписъкът ще се актуализира в реално време. Желаещите да се включат ще могат предварително да отбележат на кого искат да купят подарък, за да се избегне дублиране на подаръци, като се обадят на тел. 056/825772 или на ел. поща: info@gotoburgas.bg. Опакованите и поименно надписани подаръци ще трябва да се оставят в Туристическия информационен център на „Александровска“ срещу Часовника. Крайният срок на инициативата е 10 декември. Инициативата е вдъхновена от кампанията  , като администрацията стартира и своята инициатива, която включва деца, младежи и възрастни от всички защитени жилища и социални домове на територията на Бургас.", "date": "2018.11.26", "title": "Бургас: Над 20 подаръка от благодетели са осигурени само за ден за кампанията на Общината „Подари от сърце“"}
{"url": "http://www.focus-news.net/news/2018/11/26/2594870/tsvetan-tsvetanov-provede-rabotna-sreshta-s-predsedatelya-na-grupata-na-enp-v-ep-i-vodesht-kandidat-na-enp-za-predsedatel-na-ek-manfred-veber.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Брюксел с председателя на Групата на ЕНП в ЕП и водещ кандидат на ЕНП за председател на ЕК Манфред Вебер. Това съобщиха от  пресцентъра на ГЕРБ . По време на срещата двамата обсъдиха политическата ситуация в Европа и България, както и очакваните предизвикателства по време на кампанията за европейските избори през 2019 г.  \r\nЦветанов и Вебер обсъдиха усилията, които страната ни полага за охрана на външната граница на ЕС и очакваното справедливо решение за заслуженото присъединяване на България към Шенгенското пространство. Цветанов изрази благодарност за положителната позиция на Европейския парламент, в това число комисията ЛИБЕ и всички водещи европейски политически семейства - ЕНП, ПЕС, АЛДЕ, както и на Европейската комисия по този въпрос, като подчерта, че България изпълнява всички критерии за членство.  \r\nМанфред Вебер на свой ред заяви подкрепа за присъединяването на България към Шенген по въздух още в началото на следващата година и поздрави страната ни за положителния доклад по Механизма за сътрудничество и проверка. Той отбеляза, че това е най-положителният доклад за България до момента и отчетените в него резултати са заслуга на всички институции и на правителството на премиера Бойко Борисов. \r\nВодещият кандидат на ЕНП бе специален говорител на 28-та Среща на върха на председателите на парламентарни групи от ЕНП в националните парламенти на ЕС и в Европейския парламент (ЕП), в която участва и Цветанов. По време на срещата Вебер отбеляза положителния пример на България, която охранява ефективно външната граница на ЕС. Той спомена за посещението си заедно с министър-председателя Борисов и Цветанов на морската и сухопътната граница на България, когато е имал възможност от първо лице да се запознае с изградения капацитет и ефективност.", "date": "2018.11.26", "title": "Председателят на ПГ на ГЕРБ Цветан Цветанов проведе работна среща с председателя на Групата на ЕНП в ЕП и водещ кандидат на ЕНП за председател на ЕК Манфред Вебер"}
{"url": "http://www.focus-news.net/news/2018/11/26/2594873/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е облачно и има слаби превалявания от дъжд. Отворен за движение е прохода Шипка, но пътят е мокър. Там остава в сила забраната за товарни автомобили над 12 тона.  В едната лента се пренасочва трафикът в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.26", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2018/11/26/2594874/burgas-n-pr-timertay-izbastin-e-vpechatlen-ot-vazmozhnostite-za-investitsii-i-obrazovanie-v-grada.html", "text": "Бургас е изключително привлекателен град за инвестиции и образование. Това заяви Н. Пр. Тимертай Избастин, посланик на Казахстан в България, по време на среща с кмета Димитър Николов, съобщиха от пресцентъра на  Общината . Дипломатът не скри, че е впечатлен от възможностите за обучение на ученици и преподаватели в новата Професионална гимназия по компютърно програмиране и иновации. По време на срещата бяха  дискутирани възможностите за разкриване на редовна линия от Казахстан до Летище Бургас, която би улеснила както бизнеса, така и собствениците на имоти по Черноморието и желаещите да получат професионална образователна квалификация. На срещата присъстваха председателят на Търговско-индустриална камара – Бургас кап. Жорж Дерелиев и зам.-председателят Видка Вълчева.", "date": "2018.11.26", "title": "Бургас: Н. Пр. Тимертай Избастин е впечатлен от възможностите за инвестиции и образование в града"}
{"url": "http://www.focus-news.net/news/2018/11/26/2594875/sliven-patishtata-na-teritoriyata-na-oblastta-sa-mokri.html", "text": "Пътищата на територията на област Сливен са мокри, но нормално проходими. Движението е натоварено, съобщиха от  Областно пътно управление - Сливен . Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г. \r\nОт 27 до 28 ноември ще бъде въведена временна организация на движението на жп прелез на км 277+880 по пътя Шивачево – Селиминово – Чинтулово, по данни от Държавно предприятие „Транспортно строителство и възстановяване“ – Пловдив. Това се налага във връзка със строително-монтажни работи на железния път в междугарие Шивачево – Гавраилово от км 270+920 до км 280+880 по 3-та главна ж.п. линия София – Бургас. Предстои да бъде ремонтиран прелезът на км 277+880, намиращ се на пътя между селата Бинкос и Селиминово. Обходният маршрут ще бъде сигнализиран с пътни знаци.", "date": "2018.11.26", "title": "Сливен: Пътищата на територията на областта са мокри"}
{"url": "http://www.focus-news.net/news/2018/11/26/2594866/voennoto-razuznavane-na-kiev-kray-granitsite-na-ukrayna-sa-sasredotocheni-500-ruski-voenni-samoleta-i-340-helikoptera.html", "text": "Край границите на Украйна, към днешна дата, са съсредоточени 500 бойни самолета от тактическата авиация и до 340 хеликоптера от армейската авиация на Русия, заяви на брифинг за „Военно-стратегическата оценка на заплахата от нахлуване на руските въоръжени сили в Украйна“ представителят на Главното разузнавателно управление към Министерството на отбраната на Украйна Вадим Скибицкий, съобщава кореспондент на  агенция „Укринформ“ . \r\n„Специално внимание привлича увеличаването на авиационната групировка на Въздушно-космическите сили на Русия в близост до държавните граници на Украйна. От 2013 година Русия проведе модернизация на своята мрежа от летища край украинската граница, обнови парка на бойните самолети и разшири потенциала на военната си авиация. В момента край границите на Украйна са съсредоточени 500 бойни самолета от тактическата авиация и до 340 хеликоптера на армейската авиация“, отбеляза Скибицкий. \r\nТой уточни, че екипажите, както на бойните хеликоптери, така и на тактическата авиация, са взимали и взимат участие в бойните действия на територията на Сирия. „Това означава, че екипажите имат достатъчно опит за използване на бомби и високоточно оръжие по гражданското население“, подчертава Скибицкий. \r\nТой добави, че бойният радиус на самолетите, които е разположила Русия по границите на Украйна обхващат цялата й територия. \r\nПо думите на Скибицки, „за периодът на агресивните действия на Русия против Украйна“ тя е увеличила значително войските си, провежда формиране на нови съединения и обединения в близост до държавната граница на Украйна и в цялата европейска част на Русия. „В Русия се отделя значително внимание на подготовката на батальонно-тактически групи, които днес за разположени по границите на нашата държава. Общата численост на БТГ на Русия, които са способни да изпълняват бойни задачи на наша територия, съставя 25 единици“, информира той. \r\nСъщо така Скибицки заяви, че в хода на стратегическите учения на Въоръжените сили на Русия „Кавказ – 2016“, „Восток – 2018“ и „Запад – 2017“ са се отработвали въпроси за създаване на ударни групировки на украинско направление, провеждане на мобилизация, осъществяване на прехвърляне на резервни сили и средства от централните райони на Русия към границите с Украйна. \r\nПревод и редакция:", "date": "2018.11.26", "title": "Военното разузнаване на Киев: Край границите на Украйна са съсредоточени 500 руски военни самолета и 340 хеликоптера"}
{"url": "http://www.focus-news.net/news/2018/11/26/2594876/stara-zagora-dobrovoltsi-na-mladezhki-tsentar-za-razvitie-vzaimopomosht-v-kazanlak-vzeha-uchastie-v-mezhdunaroden-mladezhki-obmen-v-rumanskiya-grad-kampin.html", "text": "Доброволци на Младежки център за развитие „Взаимопомощ“ в Казанлък взеха участие в международен младежки обмен в румънския град Кампина, каза за  Радио „Фокус“  председателят на сдружението Мария Славова. Тя поясни, че главна тема на проекта е опазването на околната среда и какви са последиците от замърсяването и. Участници в обмена са представители на пет държави: България, Румъния, Полша, Естония и Словакия. Славова поясни още, че българската и румънската организация „Заедно - Румъния“, провела обмена, си партнират от няколко години и това е поредната им съвместна дейност. \r\nПрограмата на обмена е базирана на неформалното обучение и включваше различни занятия, лекции в две местни гимназии, игри базирани на идеята за опазване на околната среда и др. „Като краен продукт на обмена целия екип изработи информационен сайт за темата, целите и дейностите на проекта и неговите участници. Научихме се да промотираме и прилагаме разделно събиране на отпадъци и как да се намалят и контролират отпадъците, в неконтролираните сметища, как да се разпространи информация сред местната общност за разделно събиране и рециклиране на отпадъци“, каза Мария Славова. По време на проекта е създадена т.нар. екологична република „Утопия“. Представена е концепция за конституция от участниците в обучението. „Като резултат от проекта целият екип се ангажира да популяризира екологичното мислене сред местните общности и тази статия е началото. \r\nСлавяна ГАЙДАРОВА", "date": "2018.11.26", "title": "Стара Загора: Доброволци на Младежки център за развитие „Взаимопомощ“ в Казанлък взеха участие в международен младежки обмен в румънския град Кампин"}
{"url": "http://www.focus-news.net/news/2018/11/26/2594877/blagoevgrad-bez-zabavyane-se-izvarshva-preminavaneto-prez-punktovete-mezhdu-balgariya-i-gartsiya-v-oblastta.html", "text": "Без забавяне се извършва преминаването през пунктовете между България и Гърция в област Благоевград. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на граничните пунктове „Кулата“ и „Илинден“ е нормално натоварен за делничен ден. Спокойна е и обстановката на българо-македонската граница. \r\nЛивия НИНОВА", "date": "2018.11.26", "title": "Благоевград: Без забавяне се извършва преминаването през пунктовете между България и Гърция в областта"}
{"url": "http://www.focus-news.net/news/2018/11/26/2594879/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът не е интензивен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.26", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/26/2594880/blagoevgrad-povishena-e-opasnostta-ot-padashta-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падаща камъни в Кресненското дефиле и по второкласен път 19 Симитли – Гоце Делчев. Това съобщи за  Радио „Фокус“ – Пирин  дежурният служител в Областно пътно управление – Благоевград. На места в областта пътните настилки са мокри и хлъзгави, затова шофьорите трябва да карат внимателно. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност. През деня няма регистрирани тежки пътни инциденти. В област Благоевград не се извършват ремонтни дейности, поради което няма въведени ограничения за движението на моторни превозни средства. \r\nКолони от автомобили се образуват по централните улици и булеварди в областния град. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. През деня няма регистрирани тежки пътни инциденти в областния център. Градския транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1-2 минути. \r\nЛивия НИНОВА", "date": "2018.11.26", "title": "Благоевград: Повишена е опасността от падаща камъни в Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/11/26/2594881/sport-uefa-reshi-vorskla-i-arsenal-da-igrayat-v-poltava-nezavisimo-ot-voennoto-polozhenie-v-ukrayna.html", "text": "Срещата от груповата фаза на Лига Европа между украинския Ворскла и Арсенал ще се играе в Полтава на 29 ноември, независимо дали в източноевропейската стана ще бъде обявено военно положение. „УЕФА потвърждава, че мачът ще се проведе в четвъртък в съответствие с графика на състезанието“. Лондонските артилеристи са лидери в група Е с 10 точки от четири мача. Ворскла са трети с 3 точки.", "date": "2018.11.26", "title": "Спорт: УЕФА реши Ворскла и Арсенал да играят в Полтава независимо от военното положение в Украйна"}
{"url": "http://www.focus-news.net/news/2018/11/26/2594872/rtk-kosovo-ramush-haradinay-ochakva-ikonomichesko-obedinenie-mezhdu-kosovo-i-albaniya-v-blizko-badeshte.html", "text": "Министър-председателят на Косово Рамуш Харадинай заяви в понеделник на съвместното заседание на правителствата на Прищина и Тирана, че подписаните девет споразумения в близко бъдеще ще доведат до икономическо обединение между Косово и Албания, съобщава  държавната „Радио и телевизия Косово“ (RTK) . \r\nПо неговите думи, хората в двете страни очакват повече от двете правителства и те ще продължат сътрудничеството, за да се справят с многото предизвикателства. \r\n„Днес Косово прилага приоритетите от дневния ред за европейски реформи и успешно изпълни всички критерии за визова либерализация и очаква неговото право да бъде уважено от всички институции на Европейския съюз“, заяви Харадинай. \r\nПревод и редакция:", "date": "2018.11.26", "title": "RTK (Косово): Рамуш Харадинай очаква икономическо обединение между Косово и Албания в близко бъдеще"}
{"url": "http://www.focus-news.net/news/2018/11/26/2594882/burgas-dvizhenieto-e-po-natovareno-v-rayona-na-voennomorska-baza-burgas-kray-selo-atiya-kakto-i-po-patya-burgas-sarafovo-v-rayona-na-letishte-burgas.html", "text": "Интензивно е движението в Бургас, предаде репортер на  Радио „Фокус“ – Бургас . Натоварен е трафикът в района на кръстовището между бул. „Сан Стефано“ и ул. „Христо Ботев“, на кръстовището между бул. „Сан Стефано“ и бул. „Демокрация“, както и на кръстовището с кръгово движение „Трапезица“. Интензивен е трафикът и по някои участъци от бул. Тодор Александров и от бул. „Захари Стоянов“ в посока ж. к. „Меден Рудник“. В областта движението е по-натоварено в района на Военноморска база „Бургас“ край село Атия, както и по пътя Бургас – Сарафово в района на Летище „Бургас“. \r\nМария ГЕОРГИЕВА", "date": "2018.11.26", "title": "Бургас: Движението е по-натоварено в района на Военноморска база „Бургас“ край село Атия, както и по пътя Бургас – Сарафово в района на Летище „Бургас“"}
{"url": "http://www.focus-news.net/news/2018/11/26/2594884/pazardzhik-politseyski-patruli-sledyat-za-spazvane-ogranicheniyata-na-skorostta-po-patya-belovo-pazardzhik-plovdiv.html", "text": "Полицейски патрули следят за спазване ограниченията на скоростта по пътя Белово-Пазарджик-Пловдив, предаде репортер на  Радио „Фокус“ – Пазарджик . Патрул на „Пътна полиция“ е разположен в района на ханче Септември, друг патрул извършва проверки за наличие на задължителните застраховка, винетка и стикер за технически преглед на изхода на Пазарджик в посока Пловдив. Трафикът в този участък е натоварен и в двете посоки. \r\nВаня НИКОЛОВА", "date": "2018.11.26", "title": "Пазарджик: Полицейски патрули следят за спазване ограниченията на скоростта по пътя Белово-Пазарджик-Пловдив"}
{"url": "http://www.focus-news.net/news/2018/11/26/2594883/alyosha-dakov-bsp-sofiya-efektiven-i-udoben-gradski-transport-shte-garantira-namalyavaneto-na-avtomobilite-v-stolitsata.html", "text": "Ефективен, достъпен и удобен градски транспорт ще гарантира намаляването на автомобилите в столицата. Това каза общинският съветник от БСП в Столичния общински съвет и член на Комисията по опазване на околната среда, земеделието и горите Альоша Даков в предаването „Софийска трибуна“ по  Радио „Фокус“ . Той уточни, че автомобилният транспорт е един от основните замърсители на атмосферния въздух в столицата. “Когато голяма част от автобусите и трамвайните спирки нямат навеси, когато се допускат сериозни закъснения в графиците, няма как да наречем градския транспорт приветлив, удобен и достъпен. Когато цената му също не е достъпна, няма как да искаме все повече хора да слязат от колите си и редовно да предпочитат  да пътуват с него. Връщането на цената от 1 лев на еднократното пътуване е разумен вариант да се стимулират все повече хора да използват столичния градски транспорт”, обясни Альоша Даков. Той даде пример с практика в холандски град за стимулиране използването на градския транспорт. „Там глобата за нередовен пътник представлява месечен абонамент. Ако се констатира нередовно пътуване, нарушителят е задължен да закупи месечна карта“, обясни общинският съветник от БСП-София. Има много възможности за подобряване на транспортното обслужване, включително и с удобните спирки, допълни Альоша Даков.", "date": "2018.11.26", "title": "Альоша Даков, БСП-София: Ефективен и удобен градски транспорт ще гарантира намаляването на автомобилите в столицата"}
{"url": "http://www.focus-news.net/news/2018/11/26/2594886/predstoyashti-mezhdunarodni-sabitiya-za-27-noemvri-agentsiya-fokus.html", "text": "*** Дипломатически скандал между Русия и Украйна, след като руските гранични части задържаха три украински военни кораба и екипажите им \r\n*** Върховният съд трябва да обсъди искането на Ингушетия за определяне на границата с Чечня след прехвърлянето на територии между двете \r\n*** Европейският съд в Люксембург ще изслуша исканията на Шотландия за преразглеждане на сроковете за Брекзит \r\n*** Френският президент Еманюел Макрон ще изложи десетгодишен енергиен план, който може да включва спирането на шестте най-стари френски ядрени реактора \r\n*** Президентът на Китай Си Дзинпин пристига на посещение в Испания \r\n*** Среща на министъра на външните работи на Русия Сергей Лавров с френския му колега Жан-Ив льо Дриан \r\n*** Избори за Сенат в американския щат Мисисипи \r\n*** Престолонаследникът на Саудитска Арабия Мохамед бин Салман пристига на посещение в Тунис  \r\n***", "date": "2018.11.26", "title": "Предстоящи международни събития за 27 ноември ( Агенция „Фокус“ )"}
{"url": "http://www.focus-news.net/news/2018/11/26/2594885/predstoyashti-sabitiya-v-stranata-za-27-noemvri-agentsiya-fokus.html", "text": "***   \r\nОт 11.00 часа на площад „Св. Александър Невски“ ще се състои церемонията по официалното посрещане на президента на Република Полша Анджей Дуда и неговата съпруга Агата Корнхаузер-Дуда в България. Президентът Дуда ще положи венец пред Паметника на Незнайния воин. \r\n***   \r\nВ 11.30 часа президентите на България и Полша ще проведат среща на „Дондуков“ 2. \r\n***   \r\nВ 12.45 часа в присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването на дипломатически отношения между Република България и Република Полша. \r\nДвамата държавни глави ще дадат съвместна пресконференция от 12.50 часа.  \r\n***   \r\nПрезидентът Румен Радев и съпругата му Десислава Радева ще посетят заедно с президента Анджей Дуда и Агата Корнхаузер-Дуда Полския институт в София, където от 17.00 часа ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България“. \r\n***   \r\nОт 13.00 часа ще се проведе извънредно заседание на Народното събрание.  \r\n***   \r\nОт 15.00  часа в сградата на Министерството на вътрешните работи ще се проведе заседание на Националния съвет за превенция на престъпността под председателството на министър Младен Маринов. Очаква се към 15.00 часа министър Маринов и министърът на отбраната Красимир Каракачанов ще дадат кратки изявления във фоайето на министерството. \r\n***   \r\nОт 09.00 часа в хотел „Рамада“, Обединени бизнес клубове (ОБК) ще бъде домакин на Национален бизнес форум „Бизнес – Наука – Образование - Работна ръка – Малкият и средният бизнес в туризма, земеделието и индустрията“. \r\n***   \r\nОт 09.30 часа ще се проведе заседание на Съдийската колегия на Висшия съдебен съвет. \r\n***   \r\nОт 09.30 часа в зала „Европа“ на Конгресен център „Глобус“ ще се проведе конференция на тема „Ден на равното заплащане между жените и мъжете – българският отговор“.  \r\n***   \r\nОт 09.30 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n***   \r\nОт 10.00 часа в Националния пресклуб на БТА ще се състои пресконференция на Българската асоциация на софтуерните компании (БАСКОМ), на която ще бъдат представени резултатите от две проучвания. Едното е сред българите в чужбина – над половината обмислят завръщане в родината, а другото - Барометър за състоянието на софтуерната индустрия. \r\n***   \r\nОт 10.00 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.  \r\n***   \r\nВ 10.30 часа в Интер Експо Център, Юридическият факултет на Великотърновски университет „Св. св. Кирил и Методий“ организира II-ра Международна конференция „Предизвикателства пред развитието на публично-частните партньорства в Югоизточна Европа“. \r\n***   \r\nОт 11.00 часа в централата на КТ „Подкрепа“ ще се проведе пресконференция, на която Конфедерацията ще представи позицията си относно проблемите в енергетиката, индустрията и климатичната политика. \r\nПо време на събитието ще бъде предоставена и информация относно предстоящия на 29 ноември 2018 г. митинг-шествие, организиран от КТ „Подкрепа“. \r\n***   \r\nВ 11.00 часа в сградата на посолството, на ул. „Шипка“ 33 ще бъде връчено специално обръщение към Н.Пр. Мюриел Берсе Коен, посланик на конфедерация Швейцария у нас, във връзка с наболели проблеми в следствие дейността на компанията „Холсим” България. \r\n***   \r\nОт 11.00 часа в Национален пресклуб на БТА ще се състои пресконференция на тема „Миграцията „бич Божий“ ли е за съвременния свят“.  \r\n***   \r\nОт 12.30 часа на ул. „Врабча“ 23 ПП АБВ ще даде пресконференция.  \r\n***   \r\nОт 13.00 часа 3 състав на Специализирания наказателен съд ще гледа делото срещу Иван К. и Димитър Г. за изнудване.  \r\n***   \r\nОт 13.30 часа 18 състав на Специализирания наказателен съд ще гледа делото срещу Огнян А., Янко Я., Ивайло С., Петър М. и др. за организиране и ръководене на организирана престъпна група.  \r\n***   \r\nОт 13.30 часа 11 състав на Специализирания наказателен съд ще гледа делото срещу Станислав М. и Крум Р. за образуване и ръководене на организирана престъпна група.  \r\n***   \r\nОт 14.00 часа 9 състав на Специализирания наказателен съд ще гледа делото срещу Ради М.,  Павлин С. и Илияна П. за длъжностно присвояване.  \r\n***   \r\nОт 15.00 часа в постоянната приемна на БСП - София на ул. „Леге\" №10, етаж 1, лидерът на БСП – София Калоян Паргов, който е и заместник-председател на Комисията по транспорт и туризъм на СОС, ще се срещне с представители на таксиметровия бранш в столицата.  \r\n***   \r\nОт 16.00 часа в ресторант CORSO на бул. Цар Освободител №10 ще се проведе годишното гала-събитие за устойчив бизнес и климатични иновации на „Green Business Network Bulgaria”. \r\n***   \r\nОт 18.30 часа в Националния етнографски музей ще бъдат представени два календара с народни носии за предстоящата година „Девойко мари хубава“ и „Три сестри“. \r\n***   \r\nОт 19.00 часа в Софийски арсенал – Музей на съвременно изкуство ще се проведе церемония по тържествено награждаване в националния конкурс „Най-добра българка фирма на годината“, който се организира за седма поредна година. \r\n***   \r\nВ 19.00 часа от къщата музей на Иван Вазов, през ул. „Раковска“ до градинката пред НДК и статуята на Лъва от войнишкия мемориал ще се проведе Факелно шествие „Български марш - Долу Ньой!“ по повод 99-годишнина от подписването на Ньойския договор. Шествието се организира от ВМРО.  \r\n*** \r\nОт 9.00 часа в залата на Културен дом на Нефтохимика НХК ще се проведе Общински съвет.  \r\n*** \r\nОт 12.30 часа в спортна зала „Младост“ ще се проведе финалът във второто издание на училищния турнир по волейбол за купата на кмета на община Бургас.  \r\n*** \r\nОт 17.00 часа в Драматичен театур „Адриана Будевска“ ще бъде представена  постановката \"Червени рози\" от Алдо де Бенедети, по инициатива на Регионалната съюзна организация в Бургас към \"Съюз на слепите в България\" и  с подкрепата на Община Бургас.  \r\n***   \r\nОт 17.00 часа Драматичен театър „Адриана Будевска“ театрална трупа за незрящи „Виж“ ще представи спектакъла „Червени рози“.  \r\n***   \r\nОт 12.00 часа в „Стара Варна“ ще бъде представен току-що излезлия от печат за 20-та поредна година нов календар „СТАРА ВАРНА 2019\". \r\n***   \r\nОт 13.30 часа на пристанище „Варна –Запад“ президентът на КНСБ Пламен Димитров ще се срещне с работещите в дружеството, синдикалните комитети и ръководството на компанията. Медиите ще могат да зададат своите въпроси към Пламен Димитров в 16.00 часа, в сградата на РС на КНСБ-Варна. \r\n*** \r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще приема граждани.  \r\n*** \r\nВ 16.00 часа в сградата на РС на КНСБ Варна президентът на КНСБ Пламен Димитров ще даде пресконференция за медиите, след посещението си в пристанище „Варна-Запад“ за среща с работещите в дружеството, синдикалните комитети и ръководството на компанията. \r\n***   \r\nОт 18.00 часа пред арката на 8-ми Приморски полк, с факелна стража и изгаряне на Ньойския договор ВМРО-Варна  ще отбележи 99-та годишнина от подписването на унизителният за България договор. \r\n***  \r\nОт  10.00 часа в криптата на храм „Свети Седмочисленици”ще бъде извършен ритуал по полагане на пръст от връх Каймак - Чалан и височина Калатепе. От 10.30 часа в Дома на културата на НВУ „Васил Левски” ще бъде открита Юбилейната научна конференция „140 години военно образование, традиции и перспективи”.  \r\n***  \r\nОт 10.15 часа в стая 13 на Старопрестолна професионална гимназия по икономика ще се проведе втори етап на младежката информационна кампания „Мисия платено“ на Асоциация на колекторските агенции в България (АКАБГ).  \r\n***   \r\nОт 11.00 часа в Регионалния пресклуб на БТА ще се проведе пресконференция на „Зонта клуб“ и програмата за отбелязване на 100 години от създаването на организацията. \r\n***   \r\nОт 19.00 часа в Камерна зала на ДКТ ще се играе „Симулатор за чифтосване“.  \r\n***   \r\nОт 14.00 часа в СУ „Николай Войводов“ – салон ФВС, ще се проведе общински етап на ученически игри 2018-2019 г. по бадминтон.  \r\n***   \r\nВ 14.30 часа във 2-ро СУ „Вичо Грънчаров\" ще се състои дебат на тема #УчилищеБезАгресия.  \r\n***   \r\nОт 19.00 часа в Голяма зала на Драматичен театър – Монтана ще бъде представено представлението „Смях с Елин Пелин“.  \r\n***   \r\nОт 14.00 часа в партерната зала на Общински комплекс „Дворец на културата“ ще се проведе събитие, посветено на 75-годишнината от спасяването на българските евреи от Холокоста по време на Втората световна война. \r\n*** \r\nОт 09.30 часа в Зала 1 на Окръжен съд ще се гледа делото на подсъдимите Нели К. и Фанка Д. Срещу двете са повдигнати обвинения за подкупи. \r\n*** \r\nОт 10 ч. в голямата зала на Драматичен театър-Пловдив ще се проведе пресконференция по повод началото на репетициите за спектакъла „Одисей“ с режисьор Диана Добрева. \r\n*** \r\nВ 10.30 часа кметът на Община Пловдив инж.Иван Тотев и заместник-кметът Стефан Стоянов ще посетят заедно с ученици от 6 клас от ОУ „Яне Сандански“ фирма „Анди“като част от програмата за мотивация за ученици в VI и VII клас. \r\n*** \r\nОт 10.30 часа в междублоковото пространство на бул.”България”№41-43 ще се даде началото на изграждането на нов паркинг. \r\n*** \r\nВ НБ „Иван Вазов“ ще се проведе кръгла маса на тема „Обществената библиотеката – център за дигитално включване на възрастни“.  \r\n***  \r\nОт 14.00 часа в Зала 1 на Община Свищов ще бъде представен проектът \"Израстваме заедно\", който се изпълнява от СУ \"Николай Катранов\".  \r\n***   \r\nОт 15.30 часа в Етнографски комплекс „Хаджиданчови къщи” ще се състои откриването на „Златен Сливен 2018”. \r\n***   \r\nОт 15.00 часа в общинската зала „П. Р. Славейков“, Национална компания железопътна инфраструктура ще представи публично проект „Реконструкция на гаров комплекс Стара Загора“, финансиран по Оперативна програма „Транспорт и транспортна инфраструктура“ 2014-2020 г. \r\n***   \r\nОт 18.00 часа във фоайето на Оперния театър ще бъде представена фотографска изложба „РИМ. Борис Христов“.  \r\nОт 19.00 часа ще се състои премиера на балета „Дон Кихот“ от Лудвиг Минкус. \r\n***   \r\nОт 19.30 часа в Младежкия дом ще се проведе открита дискусия на тема „Толерантността - същност и измерения”. \r\n***   \r\nВ 17.00 часа в Младежки център – Хасково ще се проведе лекция в рамките на инициативата „Акушерките близо до майките“. \r\n***   \r\nОт 10.00  часа в зала 203 на общината ще има брифинг. На него кметът и партньорите в инициативата „С предпазен колан на задната седалка“ ще дадат заключителна пресконференция.  \r\n***   \r\nОт 10.00  часа в зала 2 на Областна администрация Шумен областна администрация Шумен ще бъде домакин на регионална работна среща по проект „Подобряване на координационния механизъм за интеграция чрез добри практики и модели“.", "date": "2018.11.26", "title": "Предстоящи събития в страната за 27 ноември (Агенция „Фокус“)"}
{"url": "http://www.focus-news.net/news/2018/11/26/2594887/veliko-tarnovo-izsichane-na-hrasti-zatrudnyava-dvizhenieto-v-uchastak-ot-patya-mezhdu-sevlievo-i-veliko-tarnovo.html", "text": "Изсичане на храсти затруднява движението в участък от пътя между Севлиево и Велико Търново. Дейностите се извършват в отсечката от км 101+550 до км 125+000, където шофьорите трябва да карат внимателно и със съобразена скорост, съобщиха за  Радио „Фокус“ – Велико Търново  от Областното пътно управление. Дейностите ще продължат до 30 ноември, а участъка е сигнализиран с пътни знаци. Условията за пътуване в областта са нормални за сезона. Настилките са предимно мокри, на места хлъзгави. Времето е облачно и превалява слаб дъжд. Движението по главните и второстепенни пътища в региона е интензивно. В едната лента се осъществява трафика в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до края на октомври. Колите в района се пропускат последователно в двете посоки от регулировчици. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. \r\nЛуиза ТРАНЧЕВА", "date": "2018.11.26", "title": "Велико Търново: Изсичане на храсти затруднява движението в участък от пътя между Севлиево и Велико Търново"}
{"url": "http://www.focus-news.net/news/2018/11/26/2594878/posolstvoto-na-ukrayna-v-balgariya-rusiya-izvarshi-poreden-akt-na-vaorazhena-agresiya-sreshtu-ukrayna-kato-napadna-ukrainski-korabi-koito-izvarshvaha-morski-prehod-ot-pristanishte-odesa-do-pristanishte-mariupol.html", "text": "На 25 ноември кораби на Военноморските Сили на Въоръжените Сили на Украйна в състав от два малки бронирани артилерийски катери «Бердянск» и «Никопол» и рейдов буксир «Яни Капу» са извършвали планов преход от пристанище Одеса до пристанище Маруупол в Азовско море, пише в изявление от  посолството на Република Украйна в България . \r\nЗа намерението им да извършат преход руската страна е била предварително информирана с цел осигуряване на безопасността на корабоплаването.  \r\nПограничните катери тип «Собол», пскр «Дон», катерите тип «Мангуст», мпк «Суздалец» са извършили открито агресивни действия срещу корабите на ВМС на ВС на Украйна. Пограничният кораб «Дон» е извършил удар върху нашия рейдов буксир.  \r\nСлед започване на движението за излизане на корабната група на ВМС на ВС на Украйна от Керченския проток руските корабли и катери са започнали преследване и в ултимативна форма са изискали да спрат под заплаха от употреба на оръжие. Въпреки заплахите и провокациите, катерите на украинските ВМС са продължили изпълнението на поставената задача.  \r\nСлед излизането от зоната от 12 мили катерите на ПС на ФСС на РФ са открили по корабната група на Военноморските Сили на ВС на Украйна. Оръжието е било употребено за поразяване.  \r\nМалките бронирани артилерийски катери «Бердянск», «Никопол» са поразени от огъня на противника и са изгубили ход. Рейдовият буксир «Яни Капу» също е бил принуден да спре. Корабите са били завзети от спецназ на РФ, 6 украински военнослужещи са били ранени.  \r\nДействията на Руската Федерация е нагло нарушение на Статута на ООН и Конвенцията на ООН по морското право.  \r\nАтаките на Руската Федерация върху корабите на военноморските сили на Украйна, които са се движели към пристанище Бердянск отначало в Черно море, а после в района на Керченския проток е пореден акт на въоръжена агресия срещу Украйна.  \r\nВъв връзка с поредния акт на агресия на РФ срещу Украйна Президентът П.Порошенко свика военния кабинет, след което се състоя заседание на СНСО, на което е било прието решение да бъде предложено на Президента на Украйна да въведе военно положение за срок от 60 денонощия с цел отпор на въоръжената агресия и осигуряване на националната сигурност, премахване на заплахите за независимостта и териториалната цялостност на Украйна.  \r\nПрезидентът П.Порошенко призова международните партньори към координирани действия за защита на Украйна, в т.ч. се обърна към страните-партньори по Будапещкия меморандум.  \r\nМВнР на Украйна във връзка с въоръжената агресия на РФ в Азовско море разработи комплекс от неотложни мерки. Украйна се обърна към председателството в Съвета за сигурност на ООН да бъде свикано в най-близко време заседание. Подобни обръщения бяха изпратени до всички международни площадки и се осъществява комуникация с международните партньори с цел извършване на натиск върху РФ с цел освобождаване на украинските моряци, кораби, засилване на натиска, в т.ч. на санкциите, и привличането на Русия към отговорност.  \r\nПозиция на Украйна  \r\n1.    Изказваме категоричен протест към Руската Федерация във връзка с въоръженото нападение и завземането на украинските военни катери «Бердянск», «Никопол» и буксир «Яни Капу», а също така с раняването и задържането в плен на членовете на техните екипажи.  \r\n2.    Действията на Руската Федерация са нагло нарушаване на Статута на ООН и на Конвенцията на ООН по морското право.  \r\n3.    Съгласно член 2 от Статута на ООН всички нейни държави-участнички трябва да се въздържат от заплаха от употреба на сила срещу териториалната цялостност или политическата независимост на която и да е страна. Днешните атаки на Руската Федерация върху корабите на военноморските сили на Украйна, които са се движили към пристанище Бердянск отначало в Черно море, а после в района на Керченския проток представлява пореден факт на продължаваща агресия срещу Украйна.  \r\n4.    Съгласно Резолюция на Генералната Асамблея на ООН 29/3314 от 14 декември 1974 година без да се взема предвид обявяване на война, акт на агресия е атаката на въоръжените сили на една страна по суша, море или във въздуха, или върху морски или въздушни войски на друга страна (Член 3(d))  \r\n5.    Украйна изисква незабавно да бъде предоставено медицинска помощ на ранените военнослужещи, да бъде осигурено тяхното незабавно безопасно връщане в Родината, а също така да бъде върнато завзетото военно имущество и да бъдат компенсирани на украинската страна нанесените щети.  \r\n6.    Цялата отговорност за по-нататъшното изостряне на ситуацията в региона на Азовско и Черно море и разрушаването на процеса за мирно урегулиране на руско-украинския въоръжен конфликт изцяло се дължи на РФ.  \r\n7.    Обръщаме се към нашите съюзници и партнвьори да вземат всички необходими мерки за удържане на агресора, в това число чрез прилагане на нови и засилване на съществуващите санкции, а също така предоставяне на Украйна на военна помощ за защита на териториалната цялостност и суверенитета на Украйна в рамките на международно признатите граници.  \r\n8.    Украйна има намерение да продължава да спазва всички международни задължения, включително по Минските договорености. По време на заседание на СНСО Президентът подчерта, че военно положение не означава обявяване на война. «Украйна с никого не планира да воюва. То се въвежда изключително за отбрана, защита на украинската земя, на нашата територия, териториалната цялостност, суверенитета и независимостта на страната. Военното положение се въвежда извънредно с цел засилване на отбраната на Украйна на фона на нарастващата агресивност и акта на неприкрита агресия съгласно международното право от страна на Руската Федерация. Военното положение не означава нашия отказ от  политико-дипломатическото урегулиране на освобождение на украинската територия».  \r\nПРАВЕН КОМЕНТАР ОТНОСНО СИТУАЦИЯТА  С АГРЕСИВНИТЕ ДЕЙСТВИЯ НА РФ СРЕЩУ КОРАБИТЕ НА ВМС НА ВС НА УКРАЙНА.  \r\nДействията на Руската Федерация в Черно мори и около Керченския проток по отношение на украинските военни кораби е пореден трагичен пример за нарушаване от Руската Федерация на разпоредбите на Конвенцията на ООН по морското право.  \r\nПърво, Русия наруши правата на Украйна относно осигуряването на навигация в нейното  собствено териториално море около Крим, след като атакува военен кораб. Подобни действия представляват нарушение на член 2 от Конвенцията на ООН по морското право, който определя суверенните права на държавата в собствените й териториални води, а също така на член 21 от Конвенцията чрез узурпирането на правата на Украйна за регулиране на навигацията в тях.  \r\nВторо, въпреки всички мирни протести на Украйна, Руската Федерация продължи нарушаването на правата й по-късно и около Керченския проток, където отначало атакува, после задържа и като резултат завзе украински кораби, при това дори като причини физическа щета на екипажа.  \r\nКерченският проток, който свързва териториалното море и изключителната морска икономическа зона в Черно и Азовско море, като предоставя с това възможност за преминаване от пристанищата на Мариупол, Бердянск, Ростов на Дону към всички останали води, е международен проток в смисъла на Конвенцията на ООН по морското право. Всякаква намеса за мирното и бързо преминаване през Керченския проток е строго забранена от международното право. Действията на  Руската Федерация представляват нарушение на членове 38 и 44 от Конвенцията на ООН по морското право.  \r\nС тези свои действия Русия нанася щета и представлява заплаха за преминаването не само на украински кораби, но и на стотици кораби под знамената на други страни, които се движат през   Керченския проток.", "date": "2018.11.26", "title": "Посолството на Украйна в България: Русия извърши пореден акт на въоръжена агресия срещу Украйна, като нападна украински кораби, които извършваха морски преход от пристанище Одеса до пристанище Мариупол"}
{"url": "http://www.focus-news.net/news/2018/11/26/2594888/tsvetan-tsvetanov-se-sreshtna-sas-zam-predsedatelya-na-enp-i-direktor-na-kampaniyata-na-enp-za-evropeyskite-izbori-prez-2019-g-dara-marfi.html", "text": "Председателят на ПГ на ГЕРБ и зам.-председател на партията Цветан Цветанов се срещна със зам.-председателя на ЕНП Дара Мърфи. Това се случи в Брюксел в рамките на 28-та Среща на върха на председателите на парламентарни групи от ЕНП в националните парламенти на ЕС и в Европейския парламент. Това съобщиха от  пресцентъра на ГЕРБ \r\nДара Мърфи, който е и директор на кампанията на ЕНП за европейските избори през 2019 г., запозна Цветанов с основните теми, които се очертават като акценти в общественото мнение за кампанията догодина. Двамата се обединиха около становището, че ЕНП и правителствата на ЕНП в държавите-членки са свършили много работа в интерес на европейските граждани и най-важният инструмент за противодействие на фалшивите новини е именно запознаването на гражданите с тези постижения. \r\n„Фалшивите новини като феномен са заплаха  за демокрацията на европейско и национално ниво. Необходимо е системните политически партии да проявят разум и да не се подават на популизма, а да продължават да противодействат на пропагандата с реални резултати и директен контакт с избирателите“, отбеляза Мърфи, като подчерта, че ГЕРБ е пример за подражание в това отношение. \r\nНа свой ред Цветан Цветанов отбеляза, че е ключово на предстоящите избори ЕНП да демонстрира силата, която е показвала до момента като мотор на европейския проект. Дара Мърфи допълни, че ЕНП е едно от малкото политически семейства на европейско ниво, което не задава въпроса колко Европа, а пита гражданите каква Европа желаят и след това работи за изпълняването на поетите ангажименти.", "date": "2018.11.26", "title": "Председателят на ПГ на ГЕРБ Цветан Цветанов се срещна със зам.-председателя на ЕНП и директор на кампанията на ЕНП за европейските избори през 2019 г. Дара Мърфи"}
{"url": "http://www.focus-news.net/news/2018/11/26/2594889/nimh-utre-minimalnite-temperaturi-shte-sa-predimno-mezhdu-2-i-7.html", "text": "През нощта валежите в повечето места временно ще спрат, а в сутрешните часове ще има и разкъсвания на облачността. Минималните температури ще са предимно между 2° и 7°. През деня югозападният вятър ще отслабне и ще се ориентира от североизток и с него ще започне да прониква студен въздух. Около обяд валежите от запад ще се активизират, като вечерта и през нощта срещу сряда в югоизточната половина на страната ще са интензивни. Максималните температури в Северна България ще са между 3° и 8°, в Южна между 9° и 14°. С понижението на температурите дъждът в Северна България до сутринта в сряда ще премине в сняг.  Това съобщи за  Агенция „Фокус“  дежурният синоптик от НИМХ Георги Цеков. С приближаването на средиземноморски циклон, атмосферното налягане ще се задържи значително по-ниско от средното за месеца. \r\nНад Черноморието ще бъде предимно облачно. По-късно след обяд ще започнат валежи от дъжд, които вечерта и през нощта срещу сряда ще се усилят. Ще духа североизточен вятър, до обяд ще е слаб, след което ще се усилва. Максимални температури - от 7-8° в крайните северни, до 15-16° в крайните южни райони. Температурата на морската вода е 10-12°. Вълнението на морето ще е 3 бала. \r\nНад планините ще е облачно и главно в следобедните часове ще има валежи от дъжд, над 2000-2200 метра – от сняг. В сутрешните часове ще има временни разкъсвания на облачността. Вятърът ще е предимно умерен от южната четвърт, а вечерта ще започне да се ориентира от изток. Максималната температура на височина 1200 метра ще е около 8°, на 2000 метра - около 2°. \r\nВ средата на седмицата температурите бързо ще се понижат, като в по-голямата част от страната и дневните ще остават отрицателни. В сряда валежите ще продължат, като със студеното нахлуване и в повечето райони на Южна България дъждът ще се примесва и ще преминава в сняг. Временно по-интензивни ще са валежите в Северна България, ще се образува снежна покривка. Ще бъде и доста ветровито, ще има условия за виелици и навявания, особено в североизточните райони и по високопланинските проходи. През нощта срещу четвъртък повече ще са валежите в Южна България, почти навсякъде - от сняг. В четвъртък и петък валежите ще са слаби, първия ден главно в Предбалкана и в Южна България, втория - в източната половина от страната. По-късно през деня в петък от югозапад облачността ще се разкъса. В четвъртък все още вятърът ще е умерен и силен, в петък - ще отслабва.", "date": "2018.11.26", "title": "НИМХ: Утре минималните температури ще са предимно между 2° и 7°"}
{"url": "http://www.focus-news.net/news/2018/11/26/2594891/api-utre-ot-1400-do-1500-chasa-se-ogranichava-dvizhenieto-po-pat-i-4-targovishte-paten-vazel-belokopitovo-za-stroitelstvoto-na-noviya-uchastak-na-avtomagistrala-hemus.html", "text": "Утре – 27 ноември (вторник), от 14.00 15.00 ще бъде ограничено движението по път I-4 Търговище – пътен възел „Белокопитово“ (от км 228+600 до км 258+827). Това съобщиха от  пресцентъра на Агенция \"Пътна инфраструктура\" . Временната организация на движението е за извършването на дейности, свързани със строителството на новия участък от автомагистралата.  \r\nВ този интервал движението ще се пренасочва от път I-4 Търговище – Шумен по път II-49 Търговище – Бистра, продължава по път II-51 Попово - Лозница до кръстовището с път I-2 Разград – Шумен и се включва отново на АМ „Хемус“ при пътен възел  „Белокопитово“ и обратно. \r\nНеобходимо е шофьорите да карат внимателно и със съобразена скорост, спазвайки стриктно временната организация.", "date": "2018.11.26", "title": "АПИ: Утре от 14.00 до 15.00 часа се ограничава движението по път I-4 Търговище – пътен възел „Белокопитово“ за строителството на новия участък на автомагистрала „Хемус“"}
{"url": "http://www.focus-news.net/news/2018/11/26/2594862/shumen-12-semeystva-v-selo-hitrino-poluchiha-novite-si-domove-izgradeni-sas-sredstva-ot-fond-sotsialna-zakrila.html", "text": "12 семейства в село Хитрино получиха новите си домове, изградени със средства от Фонд „Социална закрила“ към Министерството на труда и социалната политика (МТСП), предаде репортер на  Радио „Фокус“-Шумен . Церемонията се състоя на улицата пред сградата на Общината, а сред официалните гости бяха Лазар Лазаров, заместник-министър на труда и социалната политика, Марина Сарадинова, изп. директор на фонд „Социална закрила“, инж. Илиян Терзиев, председател на управителния съвет на Камарата на строителите, инж. Мирослав Мазнев, изп. директор на Камарата, д-р Николай Чобанов, председател на БЧК-Шумен. Връчени бяха и ключовете на 10-те къщи, дарение от Камарата на строителите в България, които са на стойност над 2 млн. лв.  \r\n„В Хитрино две години за някои са много, за други са малко. Много за тези, които нямат понятие от възстановяване при една такава щета. За нас, които бяхме в решаването на тези проблеми, двете години минаха неусетно. Някои в тези две години търсеха политика, дори и личен пи ар, а ние хората от общиннска администрация, от Социалния фонд, от БЧК сме търсили тяхното решение. В Хитрино се обхванаха всички щети. Направи се много, бих казал дори и в повече. Населени места, споходени от бедствие, биха мечтали за такова възстановяване“, каза Нуридин Исмаил, кмет на Община Хитрино. Той посочи, че макар и отнели толкова време, Общината вече има подписани и 12 договора за възстановяване на инфраструктура в селото, по линия на Държавен фонд „Земеделие“. „3 754 720 лв. са средствата от Фонд „Социална закрила“, които са отчетени и разплатени по дейности“, заяви зам.-министър Лазар Лазаров.  \r\n70 000 лв. са  изплатени за еднократна помощ на наследниците на 7-та починали лица, за покриване на ежедневни разходи от първа необходимост за 53 подадени заявления е одобрен разход от 15 182 лв., за дейности по смяна на компрометирана дограма за изпълнените до момента са одобрени 427 816 лв., за разрушаване на опасни и негодни за обитаване сгради и постройки и за разчистване на терени е одобрен разход  от 38 446 лв., за лечение и рехабилитация са одобрени 17 058 лв., за строително-монтажни и строително-ремонтни дейности – 2 210 369 лв. От 125 сключени договори за укрепване и възстановяване на жилищни сгради, напълно завършени са 114 жилищни сгради. „Това, което е реализирано тук е в рамките на нормативните стандарти и отговаря на всички критерии по изразходване за публични средства. Нашето партьнорство ще продължи. По молба на кмета на Хитрино проектът е удължен до края на месец април 2019 година, но става дума за отчитане и приемане на вече извършени дейности“, заяви заместник-министър Лазаров. След церемонията по връчването на ключовете официалните гости посетиха и  някои от новопостроените къщи. \r\nИвелина ИВАНОВА", "date": "2018.11.26", "title": "Шумен: 12 семейства в село Хитрино получиха новите си домове, изградени със средства от Фонд „Социална закрила“"}
{"url": "http://www.focus-news.net/news/2018/11/26/2594893/kyustendil-s-normalna-intenzivnost-e-trafikat-po-osnovnite-patni-arterii-v-oblastta.html", "text": "С нормална интензивност е трафикът по основните пътни артерии в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Без проблеми и ограничения се осъществява движението по автомагистрала „Струма”, по път Е-79, както и по направлението София – Кюстендил. Слабо натоварено е движението в посока ГКПП „Гюешево”. До 30 януари 2019 година е в сила въведената временна организация на движение по пътя между селата Смоличано – Пелатиково. Поради пропадане на част от пътното тяло в два участъка движението е ограничено за товарни автомобили над 3,5 тона. Обходният маршрут е Згурово – Неделкова Гращица – Невестино – Ваксево и обратно. \r\nВенцеслав ИЛЧЕВ", "date": "2018.11.26", "title": "Кюстендил: С нормална интензивност е трафикът по основните пътни артерии в областта"}
{"url": "http://www.focus-news.net/news/2018/11/26/2594892/predsedatelyat-na-pg-na-gerb-tsvetan-tsvetanov-provede-rabotna-sreshta-sas-zam-predsedatelya-na-grupata-na-enp-v-ep-ester-de-lange.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща със зам.-председателя на Групата на ЕНП в ЕП, отговаряща за връзки с парламентарните групи в националните парламенти - Естер де Ланге. Това се случи в Брюксел в рамките на 28-та Среща на върха на председателите на парламентарни групи от ЕНП в националните парламенти на ЕС и в Европейския парламент.Това съобщиха от  пресцентъра на ГЕРБ \r\nЦветан Цветанов запозна зам.-председателя на Групата на ЕНП в ЕП с динамиката и основните теми в работата на българския парламент, като благодари на де Ланге за усилията й за организиране на срещи в настоящия формат, които спомагат за засилване на сътрудничеството между парламентарните групи в националните парламенти и ЕП. \r\nЕстер де Ланге подчерта, че това сътрудничество е ключово за парламентарната отчетност и легитимност на политиките както на ЕНП, така и на ЕС. Тя отбеляза, че опитът на ПП ГЕРБ ще е от особена ползва по време на предстоящите европейски избори и затова тя разчита на Цветанов да продължи да участва активно при обсъждането на добрите практики и в бъдеще в различни формати на ЕНП.", "date": "2018.11.26", "title": "Председателят на ПГ на ГЕРБ Цветан Цветанов проведе работна среща със зам.-председателя на Групата на ЕНП в ЕП Естер де Ланге"}
{"url": "http://www.focus-news.net/news/2018/11/26/2594894/adv-daniel-tunchev-bsp-sofiya-stolichnite-obshtinski-savetnitsi-sa-protiv-predlozhenieto-za-promyana-na-granitsite-na-sadebni-rayoni-na-teritoriyata-na-stolichna-obshtina.html", "text": "Няма разногласия сред столичните общински съветници относно предложението за промяна на границите на съдебни райони на територията на Столична община, по-скоро се обявяват категорично против. Това каза адвокат Даниел Тунчев, експерт на БСП към Комисията по местно самоуправление и нормативна уредба към Столичния общински съвет в предаването „Софийска трибуна“ по  Радио „Фокус“ . “Проблемите, пред които ще бъдем изправени основно са три. Едното е ограничаване на право на достъп до правосъдие на столичани. Второто е ограничаване на правото на справедливо, ефективно и реално правораздаване. И третото е дискриминационно отношение с оглед на разделянето на столичани, т.е. на такива, които имат право на достъп на правосъдие в Софийския районен съд и „столичани в повече“, които са в периферията“, обясни адв. Даниел Тунчев. Той каза още, че се накърнява правото на достъп до правосъдие на гражданите, тъй като съседните райони са на повече от 20 км разстояние от населените места. Адвокат Даниел Тунчев даде пример с разстоянието от район „Панчарево“ до Съдебния районен съд Самоков, което превишава 35 км. „Към настоящия момент са постъпили становища от голяма част от кметовете на засегнатите райони, които споделят, че са категорично против подобно преразпределяне, защото достъпът до правосъдие на гражданите ще е силно ограничен, тъй като чисто по физически, нали от морална и физическа страна ще бъдат засегнати интересите им“, допълни адв. Тунчев. Предстои гласуване на първо и второ четене в Народното събрание за прекрояването на съдебната карта на София. В близките 6 месеца няма да се пристъпи към промяна на границите на съдебни райони на територията на Столична община, уточни адв. Даниел Тунчев.", "date": "2018.11.26", "title": "Адв. Даниел Тунчев, БСП-София: Столичните общински съветници са против предложението за прекрояването на съдебната карта на София"}
{"url": "http://www.focus-news.net/news/2018/11/26/2594895/burgas-predstoi-izlozhba-v-nay-novata-galeriya-v-grada-atelie-r.html", "text": "Да оцветим и стоплим студените сиви дни с изящно изкуство, музика за душата и чаша вино, в уютната компания на един уникален творец! Такава покана отправят от най-новата бургаска галерия „Ателие R“. Там ще гостува с интересните си произведения Светлозар Пармаков, като изложбата ще бъде открита на 29 ноември (четвъртък), от 18.00 часа. Това съобщиха от пресцентъра на  Община Бургас .  Светлозар Пармаков е виртуозен рисувач на порцелан с извънредно своеобразна стилистика. Със смайващо въображение създава своите шедьоври: съдове, бижута, икони, орнаментални картини. Доктор по ергономия и промишлен дизайн, запален фотограф, самобитен композитор и музикант, Светлозар е колоритна, енциклопедична личност, чието вдъхновение заразява, повдига настроението и зарежда с положителна енергия. „Галерия „Ателие R“ ви очаква на 29 ноември от 18:00 часа, ул. „Възраждане“ 25, Бургас“, посочват още от Общината.", "date": "2018.11.26", "title": "Бургас: Предстои изложба в най-новата галерия в града „Ателие R“"}
{"url": "http://www.focus-news.net/news/2018/11/26/2594896/sofiya-dvizhenieto-pri-km-54-na-avtomagistrala-trakiya-v-posoka-stolitsata-se-osashtestvyava-samo-v-izprevarvashtata-lenta-poradi-avariral-tezhkotovaren-avtomobil.html", "text": "Временно движението се осъществява само в изпреварващата лента при км 54 в посока София на автомагистрала \"Тракия\" поради аварирал тежкотоварен автомобил. Това съобщиха от  пресцентъра на Агенция \"Пътна инфраструктура\" . От АПИ препоръчват на шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.11.26", "title": "София: Движението при км 54 на автомагистрала \"Тракия\", в посока столицата, се осъществява само в изпреварващата лента поради аварирал тежкотоварен автомобил"}
{"url": "http://www.focus-news.net/news/2018/11/26/2594897/predsedatelyat-na-pg-na-gerb-tsvetan-tsvetanov-provede-rabotna-sreshta-s-predsedatelya-na-komisiyata-libe-v-ep-klod-moraes.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с председателя на Комисията ЛИБЕ в ЕП Клод Мораес, който е и зам.-председател на Съвместната група за парламентарен контрол на Европол (СГПК).Това съобщиха от  Пресценътра на ГЕРБ . \r\nДвамата обсъдиха позициите на Групата в рамките на Управителния съвет на Европол, в който Цветанов бе избран за постоянен представител на СГПК с пълен консенсус на всички национални делегации и на ЕП през септември тази година.  \r\nПо време на разговора Клод Мораес подчерта, че разчита на богатия професионален опит на Цветанов в сферата на правоприлагането и изграденото през годините доверие към него както от страна на Европол, така и от страна на държавите членки. Според Мораес ролята на Цветанов като представител на СГПК в Управителния съвет на Европол е гаранция за добрата комуникация и съвместна работа между Групата и агенцията.  \r\nНа свой ред Цветан Цветанов отбеляза, че най-важно е да се гарантира ефективността на работата на Европол, защото това има директно отражение върху сигурността на европейските граждани.", "date": "2018.11.26", "title": "Председателят на ПГ на ГЕРБ Цветан Цветанов проведе работна среща с председателя на Комисията ЛИБЕ в ЕП Клод Мораес"}
{"url": "http://www.focus-news.net/news/2018/11/26/2594890/washington-examiner-sreshta-na-nato-sled-rusko-ukrainskiya-morski-sblasak.html", "text": "Група дипломати от НАТО ще се съберат в понеделник на „извънредна среща“ с украински представители, за да обсъдят морския сблъсък между Украйна и Русия край бреговете на Крим през почивните дни, обявиха от Алианса, пише електронното издание на  вестник Washington Examiner . \r\nКакто отбелязва изданието, генералният секретар на Северноатлантическия алианс Йенс Столтенберг е насрочил заседание на Комисията НАТО-Украйна по искане на украинския президент Петро Порошенко. \r\nСтолтенберг свика срещата, след като, както посочва вестникът, руски сили стреляха по украински кораби, опитващи се да влязат в Керченския пролив, който свързва украинското пристанище Мариупол с Черно и Средиземно море. Изданието отбелязва, че Русия е затегнала контрола върху този район, след присъединяването на Крим през 2014 година, което „й даде контрол върху двете страни на пролива“, както пише AFP. \r\n„Генералният секретар изрази пълната подкрепа на НАТО за териториалния интегритет на Украйна, включително пълните й права на навигация в териториалните й води, според международното право“, се казва в бюлетина на Алианса. \r\nWashington Examiner пише, че кораби на руската брегова охрана са стреляли по три малки украински военни катера, които са се опитали да влязат в Керченския пролив, след като ги е обвинила, че нарушават границите на Русия, като в резултат от инцидента са ранени няколко украински моряка. \r\n„Смятаме, че това е акт на агресия срещу нашата държава и е много сериозна заплаха“, е заявил Порошенко, според цитата на изданието. „За съжаление, няма „червени линии“ за Руската Федерация“. \r\nПревод и редакция:", "date": "2018.11.26", "title": "Washington Examiner: Среща на НАТО след руско-украинския морски сблъсък"}
{"url": "http://www.focus-news.net/news/2018/11/26/2594899/sofiya-zaradi-protesti-e-zatvoreno-dvizhenieto-na-orlov-most-i-pl-knyaz-aleksandar-batenberg.html", "text": "Заради протести е  затворено движението на \"Орлов мост\" и пл. „Княз Александър Батенберг“. Това съобщиха за  Агенция \"Фокус\"  от пресцентъра на Столична община. Възпрепятствано е и движението на градския транспорт.", "date": "2018.11.26", "title": "София: Заради протести е затворено движението на \"Орлов мост\" и пл. „Княз Александър Батенберг“"}
{"url": "http://www.focus-news.net/news/2018/11/26/2594901/inzh-zdravcho-todorov-regionalna-direktsiya-po-gorite-kyustendil-mezhdu-4-i-6-hilyadi-koledni-elhi-se-prodavat-godishno-na-teritoriyata-na-oblastite-kyustendil-i-pernik.html", "text": "Между 4 и 6 хиляди броя коледни елхи се продават годишно на територията на областите Кюстендил и Перник. Това каза пред  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. По думите му някои от хората предпочитат да си купят изкуствена елха, която могат да я ползват с години. Предстои да се направи организация по добива, транспортирането и продажбата на коледни елхи. И тази година ще има специални пластини с номер, които ще гарантират за законността на коледното дърво. Преди началото на същинската кампания всички лица, имащи право да добиват и продават коледни елхи на територията на област Кюстендил трябва да подадат заявление в Регионална дирекция по горите. \r\nВенцеслав ИЛЧЕВ", "date": "2018.11.26", "title": "Инж. Здравчо Тодоров, Регионална дирекция по горите – Кюстендил: Между 4 и 6 хиляди коледни елхи се продават годишно на територията на областите Кюстендил и Перник"}
{"url": "http://www.focus-news.net/news/2018/11/26/2594902/obshtina-bansko-vze-uchastie-v-26-to-mezhdunarodno-turistichesko-izlozhenie-tt-warsaw-v-dvoretsa-na-kulturata-i-naukata-vav-varshava.html", "text": "Община Банско, съвместно с представители на туристическия бранш, взе участие в 26-то международно туристическо изложение TT Warsaw, което се проведе от 22 до 24 ноември в Двореца на културата и науката във Варшава, Полша. Това съобщиха от пресцентъра на  Община Банско . Изложението е едно от най-важните туристически събития в Централна и Източна Европа. Тази година в него взеха участие около 500 изложители от 53 държави, като беше посетено от близо 20 хиляди души. \r\nБанско участва за втора година в туристическия форум, представяйки своите предимства пред професионалните тур оператори и крайните потребители на туристически услуги. На посетителите бяха предложени специално изработени брошури на полски език и рекламни сувенири, демонстриращи курорта като дестинация на четирите сезона. \r\nОще от първия ден, интересът към щанда на Банско беше изключително голям. Ски-зоната бе във фокуса на посетителите, като  особен интерес предизвикаха рекламните материали с генериран QR код, който дава възможност за виртуална разходка и разглеждане на пистите в курорта в пълни детайли.", "date": "2018.11.26", "title": "Община Банско взе участие в 26-то международно туристическо изложение TT Warsaw в Двореца на културата и науката във Варшава"}
{"url": "http://www.focus-news.net/news/2018/11/26/2594904/sofiya-zatvoreno-e-dvizhenieto-po-bul-evlogi-i-hristo-georgievi-v-posoka-orlov-most.html", "text": "Затворено е движението по бул. \"Евлоги и Христо Георгиеви\" в посока \"Орлов мост\", предаде репортер на  Агенция \"Фокус\".  Трафикът в обратната посока се осъществява нормално.", "date": "2018.11.26", "title": "София: Затворено е движението по бул. \"Евлоги и Христо Георгиеви\" в посока \"Орлов мост\""}
{"url": "http://www.focus-news.net/news/2018/11/26/2594905/sport-kristiano-ronaldo-antoan-grizman-i-kilian-mbape-sa-finalisti-za-nagradata-na-globe-soccer-awards.html", "text": "Световните шампиони с Франция Килиан Мбапе и Антоан Гризман и звездата на Ювентус Кристиано Роналдо са тримата финалисти за наградата играч на годината на Globe Soccer Awards. Победителят ще стане известен на 3 януари 2019 година. За треньор на годината се борят Дидие Дешан, Зинедин Зидан, Диего Симеоне, Масимилиано Алегри и Юрген Клоп.", "date": "2018.11.26", "title": "Спорт: Кристиано Роналдо, Антоан Гризман и Килиан Мбапе са финалисти за наградата на Globe Soccer Awards"}
{"url": "http://www.focus-news.net/news/2018/11/26/2594906/sliven-oblastniyat-upravitel-chavdar-bozhurski-uchastva-v-rabotna-sreshta-s-rumyana-bachvarova-i-ministar-mladen-marinov.html", "text": "Областният управител на Сливен Чавдар Божурски участва в двудневна работна среща с началника на кабинета на министър-председателя Румяна Бъчварова и министъра на вътрешните работи Младен Маринов. Това съобщиха от  Областната администрация . Срещата се проведе в края на миналата седмица и в нея участваха областни управители от цялата страна. \r\nПредмет на дискусиите бяха изпълнението на Комуникационната стратегия на България за ЕС, постигнатите резултати от проведените по места инициативи за популяризиране на европейското културно многообразие и за отбелязване на българския принос в спасяването на евреите от Холокоста. \r\nПред областните управители бяха представени приоритетите на ръководството на МВР във връзка с обществения ред, бяха обявени статистически данни за състоянието на средата на сигурност у нас. Като положителен аспект в дейността на министерството бе посочено изграденото добро партньорство между органите на реда, областните администрации и представителите на местната власт. \r\nНа срещата бяха обсъдени и текущи въпроси, свързани с работата на администрациите.", "date": "2018.11.26", "title": "Сливен: Областният управител Чавдар Божурски участва в работна среща с Румяна Бъчварова и министър Младен Маринов"}
{"url": "http://www.focus-news.net/news/2018/11/26/2594898/tass-ss-na-oon-othvarli-ruskiya-dneven-red-na-zasedanieto-za-narushavane-na-ukrainskata-granitsa.html", "text": "Седем члена на Съвета за сигурност на ООН гласуваха против предложението на Москва за дневен ред на извънредното заседание по нарушаването на руската граница от украински кораби, „за“ се обявиха Китай, Русия, Казахстан и Боливия, а четири страни се въздържаха, съобщава  ТАСС . \r\nВ същото време СС все пак ще обсъди в понеделник ситуацията в Украйна на заседание, свикано по американска инициатива по предложения от Киев дневен ред „Писмо, изпратено от постоянния представител на Украйна при ООН на името на председателя на СС от 28 февруари 2014 година“. \r\nПървият заместник постоянен представител на Русия при ООН Дмитрий Полянски заяви, че с това решение „СС дискредитира своята работа, тъй като в момента украинците със своите провокационни схеми дискредитират Общото събрание“. \r\n„А вчера, след като Русия поиска свикването на това заседание на СС, нашите западни партньори се опитаха да представят нещата така, че все едно Украйна, а не Русия е поискала провеждането му. Малко, господа, малко. Мащабът е мизерен“, заяви той. \r\nПри това дипломатът подчерта, че „никой не може да попречи на Русия, като постоянен член на СС, да повдига тук тези въпроси, които ние считаме за важни и под тези точки на дневния ред, към които те се отнасят“. \r\nРуската агенция припомня, че в неделя сутринта корабите от Военноморските сили на Украйна „Бердянск“, „Никопол“ и „Яни Капу“ в нарушение на членове 19 и 21 от Конвенцията на ООН по морското право пресякоха държавната граница на Русия. Плавателните съдове влязоха във временно закритата руска акватория и няколко часа извършваха опасни маневри, не реагирайки на съпровождащите ги руски катери и кораби. \r\nТогава е взето решение за използване на оръжие. Всичките три кораба са задържани на около 20 километра от руското крайбрежие и на 50 км югозападно от обичайното място на преминаване на плавателните съдове през Керченския пролив под Кримския мост. \r\nПо време на инцидента леки наранявания са получили трима украински военни. Оказана им е медицинска помощ и няма опасност за живота им. \r\nРусия е възбудила наказателно дело срещу извършителите за нарушаване на държавните граници. \r\nПревод и редакция:", "date": "2018.11.26", "title": "ТАСС: СС на ООН отхвърли руския дневен ред на заседанието за нарушаване на украинската граница"}
{"url": "http://www.focus-news.net/news/2018/11/26/2594907/varna-desetina-protestirashti-opitaha-da-zatvoryat-bul-vladislav-varnenchik.html", "text": "Десетина души се събраха и тази вечер в 18.30 часа във Варна с искане за социална справедливост, оставка на правителството и по-ниски цени на горивата, предаде репортер на  Радио “Фокус” - Варна . Протестиращите поискаха да затворят бул. “Владислав Варненчик”, но полицията и представители на общината не им разрешиха. Мотивът бе, че събралите се да протестират не са подали по надлежния ред уведомление с маршрута, като задължителният срок според Закона за митингите е 72 часа предварително.  \r\nДиана СТОЕВА", "date": "2018.11.26", "title": "Варна: Десетина протестиращи опитаха да затворят бул. “Владислав Варненчик”"}
{"url": "http://www.focus-news.net/news/2018/11/26/2594908/plovdiv-v-rayon-severen-zapochva-izgrazhdaneto-na-nov-parking.html", "text": "В пловдивския район „Северен\" започва изграждането на нов паркинг. Това съобщиха за  Радио „Фокус“- Пловдив  от администрацията на района. Първа копка ще бъде направена на 27 ноември (вторник) от 10.30 часа в междублоковото пространство на бул. ”България” № 41-43. Паркингът се изгражда по Наредба за реда и условията за издаване на разрешение за ползване на място общинска собственост на територията на община Пловдив.", "date": "2018.11.26", "title": "Пловдив: В район „Северен\" започва изграждането на нов паркинг"}
{"url": "http://www.focus-news.net/news/2018/11/26/2594909/nimh-zhalt-kod-za-obilni-valezhi-e-obyaven-v-7-oblasti-na-stranata-za-27-noemvri.html", "text": "Жълт код за обилни валежи е обявен в 7 области на страната за 27 ноември, сочи справка на сайта на  НИМХ .  Кодът е в сила за областите: Благоевград, Смолян, Кърджали, Хасково, Ямбол, Сливен и Бургас. В тези райони на страната до вечерта валежите от дъжд ще се активизират и ще има значителни количества - 20-35 л/кв.м. През нощта срещу сряда валежите ще продължат. \r\nПри тази степен на опасност метеоролозите предупреждават за възможност от локални наводнения, малко на брой. Възможно е да се наложи прекъсване на дейности на открито. Водачите трябва да бъдат внимателни, тъй като може да има затруднения при шофиране заради намалена видимост и аквапланинг.", "date": "2018.11.26", "title": "НИМХ: Жълт код за обилни валежи е обявен в 7 области на страната за 27 ноември"}
{"url": "http://www.focus-news.net/news/2018/11/26/2594910/sofiya-osvobodeno-e-dvizhenieto-v-rayona-na-orlov-most-i-bul-tsar-osvoboditel.html", "text": "Освободено е движението в района на \"Орлов мост\" и бул. \"Цар Освободител\". Това съобщиха за  Агенция \"Фокус\"  от пресцентъра на Столична община. Движението на автомобилите и на автобусите на градския транспорт бе възпрепятствано от протестиращи граждани.", "date": "2018.11.26", "title": "София: Освободено е движението в района на \"Орлов мост\" и бул. \"Цар Освободител\""}
{"url": "http://www.focus-news.net/news/2018/11/26/2594913/pazardzhik-6-dvoyki-v-bratsigovo-otpraznuvaha-50-godini-savmesten-zhivot.html", "text": "Шест двойки в Брацигово отново се врекоха във вечна вярност след половин век семеен живот, съобщиха от  общинската администрация . Пo cтap бългapcки oбичaй двойките бяха пocpeщнaти c бългapcкa пoгaчa и мeд, зa дa им e cлaдък живoтът и зaнaпpeд. Тържествената церемония се състоя в голямото фоайе на Народно читалище „Васил Петлешков-1874″. Сем. Попови, Мегенови, Анастасови, Спасови, Костови, Малинови, Найденови, Барбови, Недялкови, Тъпанарови, Върбанови, Тошкови и Пиленкови са сключили граждански брак през 1968 г. Пoд звyцитe нa Мeндeлcoнoвия мapш, ceмeйcтвата бяха въведени пo бялo плaтнo, украсено със здравец, кaктo пoвeлявa тpaдициятa. Слeд звънкoтo „Гopчивo“, всички те се целунаха като щастливи хора, влюбени един в друг. Те получиха поздравления от председателя на Народно читалище „Васил Петлешков-1874″-Иванка Стефанова, която дари двойките с позлатени медальони  – „Дървото на живота“. Община Брацигово осигури червени рози, бутилка шампанско и тържествен обяд за двойките.", "date": "2018.11.26", "title": "Пазарджик: 6 двойки в Брацигово отпразнуваха 50 години съвместен живот"}
{"url": "http://www.focus-news.net/news/2018/11/26/2594900/ukrainskaya-pravda-ukrayna-prezidentat-poroshenko-ne-se-izkaza-na-zasedanieto-na-parlamenta-za-voennoto-polozhenie-obviniha-go-v-byagstvo.html", "text": "Президентът на Украйна Петро Порошенко е напуснал Върховната рада без да се изкаже на извънредното заседание, на което депутатите взимат решение за въвеждането на военно положение в страната, съобщава  онлайн изданието на вестник „Украинская правда“ , като се позовава на източник от „Блока на Петро Порошенко“ (БПП). \r\nИзданието отбелязва, че държавният глава е бил в сградата на парламента и е очаквал да се изкаже около един час, заради блокирането на работата на Радата от лидерите на фракциите „Радикална партия Олег Ляшко“ и „Баткивщина“ (Юлия Тимошенко) и е взел решение да се откаже. \r\n„Тъй като Ляшко и Тимошенко блокираха работата, той си тръгна и написа обръщение във „Фейсбук““, съобщава източникът. \r\nНа свой ред, заместник-председателят на парламента Оксана Сироид заяви, че Порошенко, очевидно, не е поискал да говори с лидерите на гракциите, въпреки че е бил в кабинета на председателя на парламента Андрей Парубий. \r\n„Искахме да поговорим с президента. Президентът избяга“, е заявила тя, според цитата на „Украинская правда“. \r\nПреди това държавният глава се съгласи да намали срока на военното положение до 30 дни. \r\nПревод и редакция:", "date": "2018.11.26", "title": "„Украинская правда“ (Украйна): Президентът Порошенко не се изказа на заседанието на парламента за военното положение. Обвиниха го в бягство"}
{"url": "http://www.focus-news.net/news/2018/11/26/2594914/prof-evgeniy-daynov-politolog-dokato-ima-feodalen-model-na-konstruktsiya-i-povedenie-na-vlastta-protestite-shte-prodalzhavat.html", "text": "Живеем във феодализъм, където грубата сила надделява над закона и цивилизованите нрави. Докато има подобен модел на конструкция и поведение на властта, налаган върху модерно европейско общество, ще продължават и протестите. Това каза за обзорното предаване на  Радио „Фокус“  „Това е България“ политологът проф. Евгений Дайнов. „Тази власт е толкова зле конструирана и има толкова неадекватно поведение, че ще падне поради лоша конструкция. Напълно неспособна е да се справи с каквато и да било криза, каквато назрява в момента, както и с уплаха на управляващите, че не знаят за какво протестират хората. Властта не разбира, какво се случва – за пръв път на въпроса „На кого да дадем пари, за да спрат да викат?“ няма отговор. Не се протестира за пари.” Според проф. Евгени Дайнов поводи за недоволство има непрекъснато. Той уточни, че протестите не допускат в себе си разпознаваеми политически физиономии и не са подкрепени от никоя политическа сила. Проф. Дайнов каза още, че конфигурацията на управлението в момента е такава, че вече имаме правителство на  малцинството и прогнозира предсрочни парламентарни избори.", "date": "2018.11.26", "title": "Проф. Евгений Дайнов, политолог: Докато има феодален модел на конструкция и поведение на властта, протестите ще продължават"}
{"url": "http://www.focus-news.net/news/2018/11/26/2594915/kyustendil-v-ramkite-na-chasovete-na-klasa-se-provezhdat-diskusii-za-vredite-ot-upotrebata-na-narkotitsi-alkohol-i-tsigari.html", "text": "В рамките на часовете на класа се провеждат дискусии за вредите от употребата на наркотици, алкохол и цигари. Това каза Камелия Иванова, експерт в Общинския съвет по наркотични вещества и превантивния – консултативен съвет в Кюстендил пред  Радио „Фокус” – Кюстендил . По думите й учениците са наясно с проблемите при употреба на наркотици, това за тях не е тема табу и те свободно говорят за нея. „Няма как този проблем да не е важен, но няма как да застанеш пред учениците и да им изнасяш лекции. Ние се стремим да общуваме с тях, да провеждаме дискусии”, каза Камелия Иванова. По думите й в часовете се представят презентации, правят се дискусии, но не се изнасят лекции. Според нея към превантивния –консултативен съвет има и доброволци, с цел по-висока информираност на младите хора, придобиване на умения за разпознаване на зависимостта, провеждане на тренинг обучения по подхода „Връстници обучават връстници“, оползотворяване на свободното време чрез алтернативни дейности и организиране на кампании. \r\nВенцеслав ИЛЧЕВ", "date": "2018.11.26", "title": "Кюстендил: В рамките на часовете на класа се провеждат дискусии за вредите от употребата на наркотици, алкохол и цигари"}
{"url": "http://www.focus-news.net/news/2018/11/26/2594912/inzh-yuliy-sirakov-yugozapadno-darzhavno-predpriyatie-osnovniya-dobiv-na-darva-za-ogrev-samostoyatelno-ot-fizicheski-litsa-se-izvarshva-do-kraya-na-mesets-dekemvri.html", "text": "Основния добив на дърва за огрев самостоятелно от физически лица се извършва до края на месец декември. Това каза в интервю за  Радио „Фокус“ – Пирин  инж. Юлий Сираков, главен експерт „Опазване на горските територии“ в Югозападно държавно предприятие. Той отбеляза, че при необходимост горските стопанства към Югозападно държавно предприятие имат готовност да реагират и да започнат веднага да снабдяват населението и след Нова година. „Това не е за предпочитане, тъй като зимните дни са студени. Освен това почвата е преовлажнена, терена е хлъзгав. Препоръчително е хората да добиват дърва от април най-късно до декември“, каза още инж. Сираков. Той отбеляза, че всички териториално поделения се стремят да поддържат целогодишно определени количества в складовете. \r\nЛивия НИНОВА", "date": "2018.11.26", "title": "Инж. Юлий Сираков, Югозападно държавно предприятие: Основния добив на дърва за огрев самостоятелно от физически лица се извършва до края на месец декември"}
{"url": "http://www.focus-news.net/news/2018/11/26/2594903/ria-novosti-ukrayna-ochakva-da-poluchi-ot-ss-na-oon-usilvane-na-sanktsiite-sreshtu-rusiya.html", "text": "Киев разчита да получи от Съвета за сигурност на ООН усилване на санкциите срещу Русия във връзка със ситуацията в Черно море, заяви в понеделник пред журналистите постоянният представител на Украйна в световната организация Владимир Елченко, цитиран от  РИА Новости . \r\n„Засилването на санкциите, това е единственото“, заяви Елченко в отговор на въпрос какво очаква от заседанието на СС. \r\nРуската агенция отбелязва, че по-рано постоянният представител на Русия при ООН Дмитрий Полянски е съобщил, че Москва е поискала спешно свикване на открито заседание на СС на ООН, но предложението му е било блокирано. \r\nПревод и редакция:", "date": "2018.11.26", "title": "РИА Новости: Украйна очаква да получи от СС на ООН усилване на санкциите срещу Русия"}
{"url": "http://www.focus-news.net/news/2018/11/26/2594916/veliko-tarnovo-prodalzhava-uvelichenieto-na-sluchaite-na-varitsela-registrirani-vav-velikotarnovska-oblast.html", "text": "Продължават да се увеличават заболелите от варицела във Великотърновска област. За миналата седмица броят им е бил 52-ма души, като 42-ма от тях за в община Велико Търново, а останалите 10 в община Горна Оряховица. Това съобщават за  Радио „Фокус“ – Велико Търново  от Регионалната здравна инспекция в града. За периода 12 – 18 ноември, пациентите с това заболяване, бяха 46-ма. За миналата седмица – 19-24 октомври са отчетени още един случай на вирусен хепатит, осем на енетероколити, пет на скарлатина, два на туберкулоза. Има и 20 заболели от остри респираторни заболявания. \r\nЛуиза ТРАНЧЕВА", "date": "2018.11.26", "title": "Велико Търново: Продължава увеличението на случаите на варицела, регистрирани във Великотърновска област"}
{"url": "http://www.focus-news.net/news/2018/11/26/2594917/gen-andrey-botsev-nachalnik-na-otbranata-sistemata-za-karierno-razvitie-v-armiyata-e-dobra-no-ne-e-osiguren-sotsialniyat-paket-na-voennosluzheshtite.html", "text": "Системата за кариерно развитие в армията е добра, но не е осигурен социалният пакет на военнослужещите. Това каза за обзорното предаване „Това е България“ на  Радио „Фокус“  ген. Андрей Боцев. Пакетът позволява на редовия военнослужещ да е спокоен и да мисли за работата си, а не да мисли за битови проблеми, каза още той. „Въпросът е, че закъсняхме да подобрим социалния живот на нашите военнослужещи. Работи се в тази посока, но не може да стане от днес за утре. То се изисква време, защото 27-28 години нищо не е правено. Ние имаме много проекти, които предстоят да се случат и със следващите стъпки, които ще предприемем от 2019 г., мисля, че мотивацията ще я повишим. Другото, което е много важно за мен, е нова бойна техника и въоръжение. Утре пред министъра ще представим концепция за облекло и оборудване на войника. След като си с хубави и нови дрехи, с оборудване, каквото имат нашите колеги в НАТО – естествено, че самочувствието ще е много по-високо“, каза още началникът на отбраната. Ген. Андрей Боцев обясни, че националната сигурност не касае само определени ведомства, а е задължение на всички институции в държавата.", "date": "2018.11.26", "title": "Ген. Андрей Боцев, началник на отбраната: Системата за кариерно развитие в армията е добра, но не е осигурен социалният пакет на военнослужещите"}
{"url": "http://www.focus-news.net/news/2018/11/26/2594911/stars-and-stripes-sasht-rusiya-spuska-nova-zhelyazna-zavesa-prez-cherno-more.html", "text": "Украйна е на път да обяви военно положение, а лидерите на НАТО се събират за спешни разговори в понеделник, един ден след морския сблъсък, който руски военни кораби предизвикаха в една от най-сериозните военни заплахи в региона през последните години, коментира американското военно издание Stars and Stripes. \r\nИзданието отбелязва, че руската брегова охрана първо е стреляла, а след това е задържала три украински военни кораба, опитващи се да преминат през „тесния Керченски пролив“ в Азовско море“, което според вестникът е най-голямата силова ескалация, след като „Русия нахлу и завладя украинския Кримски полуостров Крим през 2014 година и започна прокси война в Източна Украйна“. Авторът посочва, че оттогава САЩ продава на Киев оръжейни системи и участва в съвместни военни учения, докато увеличава операциите си „в рамките на оглавявания от САЩ съюз НАТО“ по източния фланг, за да успокои източните съседи на Русия. \r\nСпоред военните анализатори, с които са се свързали от Stars and Stripes, инцидентът от неделя може да е прелюдия към по-мащабна конфронтация. \r\n„Изглежда Русия се опитва да спусне нова Желязна Завеса през Черно море“, заяви генерал лейтенантът в остаква Бен Ходжис, който командваше американската армия в Европа, докато не се пенсионира миналата година. „Всички трябва да си отворят широко очите“. \r\nИзданието цитира думите на украинския президент Петро Порошенко, който в понеделник предложи военно положение в страната за 30 дни. \r\n„Нападението срещу украинските катери е планиран от Русия елемент на ескалация от продължаващата няколко месеца ситуация в Азовско море“, е отбелязал украинският държавен глава. „А също съм сигурен, че това далеч не е кулминацията. Докладите на разузнаването говорят за сериозна заплаха от сухоземна операция срещу Украйна“. \r\nКакто пише вестникът, „за САЩ и съюзниците им, инцидентът е сигнал за увеличаващото се напрежение около Черно море, което е ключово за икономиките на южните членки на Алианса, но също място, където те не могат да се противопоставят военно на Русия“. \r\n„Това не само увеличава страховете от нова широкомащабна руска военна атака срещу Украйна, но създава опасения, че Русия готви нов опит да откъсне още територия и да превземе украинския град Мариупол“, смята Хорхе Бенитес, експерт по сигурността в Атлантическия съвет.  \r\nСпоред Бенитес, заради липсата на възможности в региона, черноморските членове на НАТО България, Румъния и Турция, заедно с партньори като Грузия, трябва да обединят своите активи. По неговите думи Турция може да се противопостави на това, защото е съсредоточена в Сирия. \r\nЗа да се компенсират слабостите, повече средства за противоракетна отбрана и дронове с ударни възможности, базирани в страна като Румъния, биха могли да бъдат начин за съюзници да укрепят позицията си, съветва Ходжис, като добавя, че „трябва да има съвместни усилия“. \r\nБенитес препоръчва НАТО да направи това, което вече е направило в балтийските страни - да създаде малка многонационална сила за засилване на възпирането. \r\n„Досега реакцията на НАТО в Югоизточна Европа е небалансирана и не толкова силна, колкото в Североизточна Европа“, посочва Бенитес. „Днешната агресия на Русия е добра възможност за НАТО да балансира по-добре възпирането на всичките си граници, а не само на север“. \r\nВ цяла Европа лидерите призоваха Русия да освободи украински моряци от задържането, да върне заловените кораби и да намали напрежението, отбелязва Stars and Stripes. \r\nПревод и редакция:", "date": "2018.11.26", "title": "Stars and Stripes (САЩ): Русия спуска нова желязна завеса през Черно море"}
{"url": "http://www.focus-news.net/news/2018/11/26/2594918/dobrich-dyado-koleda-kade-sii-e-poslednata-postanovka-v-tvorcheskiya-kalendar-za-2018-godina-na-darzhaven-kuklen-teatar-dora-gabe.html", "text": "„Дядо Коледа, къде си?“ е последната постановка в творческия календар за 2018 година на Държавен куклен театър (ДКТ) „Дора Габе“ в Добрич. Това съобщи Красимира Димитрова, експерт „Връзки с обществеността“, предаде кореспондентът на  Радио „Фокус” – Варна . В кукления театър вече подготвят коледните изненади. Новата постановка е по приказката на Лиман Франк Баум. По традиция в навечерието на празниците в коледното представление участват всички актьори. И тази година екипите са два, за да могат доброто настроение и посланията да достигнат до всички деца, които очакват коледното представление на кукления театър в Добрич. Репетициите са започнали днес. Режисьорът Даниела Христова работи с Ренета Николова, Мила Боянова, Румен Куртев, Валентин Иванов, Теодора Желева, Мира Демирева и Росен Радев. Драматизацията е на Ева Кьосовска и Веселин Бойдев, а сценографията и куклите са дело на Елисавета Качулева. Коледното представление ще отведе децата в страната на Дядо Коледа, там където живее добрият старец заедно със своите неуморни джуджета. Малките зрители ще съпреживеят една невероятно чаровна история с коледни бъркотии. А след спектакъла ще имат възможност да се докоснат и до самия Дядо Коледа. \r\nЖулиета НИКОЛОВА", "date": "2018.11.26", "title": "Добрич: „Дядо Коледа, къде си?“ е последната постановка в творческия календар за 2018 година на Държавен куклен театър „Дора Габе“"}
{"url": "http://www.focus-news.net/news/2018/11/26/2594935/sofiya-vazstanoveno-e-dvizhenieto-v-posoka-stolitsata-pri-km-54-na-avtomagistrala-trakiya.html", "text": "Възстановено е движението в посока столицата при км 54 на автомагистрала \"Тракия\". Това съобщиха от пресцентъра на  Агенция \"Пътна инфраструктура\" .", "date": "2018.11.26", "title": "София: Възстановено е движението в посока столицата при км 54 на автомагистрала \"Тракия\""}
{"url": "http://www.focus-news.net/news/2018/11/26/2594937/predsedatelyat-na-parlamenta-tsveta-karayancheva-premierat-ne-mozhe-da-stoi-neprekasnato-v-parlamenta-no-prezidentat-nito-edin-pat-ne-e-doshal.html", "text": "Премиерът Борисов не може да стои непрекъснато в парламента, но президентът също нито един път не е дошъл. Това каза председателят на Народното събрание Цвета Караянчева в „Шоуто на Слави“ по  бТВ . „Президентът също има право да прави обръщения от трибуната, но нито един път досега не е дошъл“, каза  председателят на парламента Цвета Караянчева.  \r\nПопитана колко пъти е задължила министър-председателя да присъства в парламента, председателят на Народното събрание заяви: \"Г-н Борисов винаги идва, когато има въпрос, на който да отговаря\". \"Има въпроси, които са зададени от парламентарните групи, които не отговарят за общата политика, за която той носи отговорност“, каза тя и уточни, че тези въпроси са пренасочвани от нея.  \r\nПо думите й премиерът в никакъв случай не може да откаже да дойде, ако му е зададен въпрос. Във връзка с отсъствието му при дебатите за оставката на заместник-министър председателя Валери Симеонов и избора на Марияна Николова на негово място, тя уточни, че Конституцията не задължава премиера Борисов да присъства. „Когато сме го повикали, когато е тук, винаги идва“, отговори Цвета Караянчева, като допълни, че не иска да се явява негов адвокат.", "date": "2018.11.26", "title": "Председателят на парламента Цвета Караянчева: Премиерът не може да стои непрекъснато в парламента, но президентът нито един път не е дошъл"}
{"url": "http://www.focus-news.net/news/2018/11/26/2594936/targovishte-vazstanoveno-e-dvizhenieto-po-pat-ii-48-kotel-omurtag-v-uchastaka-zelena-morava-padarino.html", "text": "Възстановено е движението по път II-48 Котел – Омуртаг (\"Котленски\" проход) в участъка Зелена морава – Пъдарино. Това съобщиха от пресцентъра на  Агенция \"Пътна инфраструктура\" .", "date": "2018.11.26", "title": "Търговище: Възстановено е движението по път II-48 Котел – Омуртаг в участъка Зелена морава – Пъдарино"}
{"url": "http://www.focus-news.net/news/2018/11/26/2594941/vrachanskiyat-mitropolit-grigoriy-otsluzhi-praznichen-moleben-za-detsata-na-vratsa.html", "text": "В деня на Св. Стилиян Пафлагонийски Детепазител, Негово Високопреосвещенство Врачански митрополит Григорий отслужи празничен молебен за децата на Враца, съобщиха от  митрополията.   На 26 ноември християнската църква почита паметта на Св. Стилиян, който е възприеман като пазител на бебетата и малките деца. За празника катедралният „Свети апостоли“ се изпълни с деца и техните родители. Врачанският митрополит Григория разказа за живота и делото на свети Стилиян и защо той е смятан за закрилник на децата. Владиката припомни думите на Иисус Христос към родителите да оставят децата си да идват при него. Той заяви, че всички заедно трябва да полагат усилия да възпитат малките деца като добри хора.", "date": "2018.11.26", "title": "Врачанският митрополит Григорий отслужи празничен молебен за децата на Враца"}
{"url": "http://www.focus-news.net/news/2018/11/26/2594938/plovdiv-pri-golyam-interes-premina-desetoto-yubileyno-izdanie-na-defile-na-mladoto-vino.html", "text": "За десети път Пловдив доказа, че е столица на виното. Над 23 000 виноценители се разходиха из Стария град, за да опитат най-добрите млади вина на 36 винопроизводители от цяла България в трите дни. Това съобщиха от  Съвет по туризъм - Пловдив . Дегустациите бяха съпроводени от 10 производителя на местни кулинарни изкушения и мед, които спомагаха за по-доброто им провеждане в 12 емблематични локации. Регистрирани бяха посетители от цялата страната, както и много чуждестранни гости от Гърция, Турция, Румъния, Германия, Франция, Италия, Швеция, Русия, Израел, Австралия и др. Много посетители се включиха и в предхождащите дефилето „Дни на младото вино“ в Културен център „Тракарт“ и Римския стадион. \r\nДегустациите преминаха с изключителен интерес към винопроизводителите, а сред тях с най-добри резултати се отличиха: Вила Винифера, Реалити Био вино, Трастена, ВИ Брестовица и ВИ Логодаж.  За десета година откриването започна с Дионисиево шествие и музикално-танцовия спектакъл на изключителните таланти от Ансамбъл „Тракия“. \r\nНа „Вечер на майсторите на виното“ бяха обявени отличените вина от 8-членното жури в дегустационния конкурс „Дионис“. В трите категории за млади бели, розе и червени вина със златен Дионис бяха отличени: шардоне на  ВИ Тодоров, Совиньон Блан х Семийон х Шардоне на Вила Юстина, купаж на ВИ Козя Грамада, рубин на Винзавод Асеновград и сира на Учебно-опитна изба към АУ-Пловдив, шардоне на ВИ Козя Грамада, мавруд на ВИ Ничев, сира на Винзавод Асеновград, Сира х Кармененр х Каберне Фран на Заара естейт, каберне совиньон на Черноморско злато АД. \r\nСпециални плакети бяха връчени на 10 винопроизводители, които са неизменна част от събитието от самото му създаване. Това са Новоселска гъмза АД, Винзавод Асеновград, ВИ  Вила Юстина, ВИ Ямантиеви, ВИ Тодоров, ВИ Малката звезда, Вила Винифера, Черноморско злато Поморие, Шато Копса, ВИ Брестовица. \r\nПо повод каузата на десет годишния юбилей под наслов „Стимулиране и развитие на младите кадри в образователната система“, председателят на организационния комитет на събитието,  Любозар Фратев връчи грамоти на трима изявени студента от Университет по хранителни технологии, които участваха като доброволци на щандовете на производителите. За тяхното стимулиране са предназначени 5% от приходите на фестивала. \r\nНаградите на посетителите, определяни въз основа на резултатите от анкетните карти, получиха за най-добро младо бяло вино на ВИ „Козя Грамада“, а в категория младо розе и червено – вината на „Новоселска гъмза“. \r\nСъветът по туризъм – Пловдив и Община Пловдив организират „Дефиле на младото вино” в активно сътрудничество с ОИ „Старинен Пловдив”, Университета по хранителни технологии – Пловдив, Сол Комюникейшънс ЕООД, Фондация „Пловдив 2019“, професионалните гимназии по туризъм, висшите учебни заведения и всички участници във винения бизнес.", "date": "2018.11.26", "title": "Пловдив: При голям интерес премина Десетото юбилейно издание на „Дефиле на младото вино“"}
{"url": "http://www.focus-news.net/news/2018/11/26/2594942/vidin-narodniyat-predstavitel-ot-gerb-vladimir-toshev-vrachi-stipendiya-na-izyaven-uchenik-ot-grada.html", "text": "Народният представител от ГЕРБ-Видин Владимир Тошев връчи стипендия за високи постижения в областта на науката, изкуствата и спорта на дванадесетокласника  Деян Емилов, съобщиха от  ГЕРБ-Видин . Стипендията се връчва за осма поредна година, а носителят на отличието за 2018 г. бе определен от педагогическия колектив на ППМГ „Екзарх Антим I”. „Поздравявам Деян за активната му гражданска позиция и успехите, които е завоювал с много труд и упоритост. Той е изявен математик, с многобройни отличия от национални и международни математически състезания и олимпиади. Активен спортист, участник във всички училищни проекти, знаменосец на училището, отличен ученик. Един младеж, с който всички ние се гордеем, истински посланик на Видин”, каза при връчването на стипендията народният представител Владимир Тошев. Той благодари на преподавателите, които обучават и възпитават „такива прекрасни млади хора”. „Благодаря и на родителите на Деян, тук са неговата майка и по-малкият му брат, който също вече има своите първи отличия в престижни състезания. Наистина е важно  учителите и родителите да бъдем съмишленици в образованието и възпитанието на нашите деца”, подчерта народният представител. Владимир Тошев пожела успех на Деян във всички негови начинания: „Запази стремежа да показваш най-доброто от себе си”. \r\n„За мен това е важно отличие, защото показва, че усилията и трудът се забелязват и оценяват”, каза носителят на стипендията Деян Емилов. Той благодари на учителите и родителите си, а също и на своите съученици, „които ме подкрепят и се радват заедно с мен”. \r\nДеян Емилов, който ще продължи образованието си в специалността „Приложна математика”, бе поздравен от началника на РУО-Видин Веселка Асенова и директора на ППМГ “Екзарх Антим I” Румяна Петрова, от своите учители и съученици", "date": "2018.11.26", "title": "Видин: Народният представител от ГЕРБ Владимир Тошев връчи стипендия на изявен ученик от града"}
{"url": "http://www.focus-news.net/news/2018/11/26/2594944/inzh-yuliy-sirakov-yugozapadno-darzhavno-predpriyatie-503-broya-aktove-na-narushiteli-v-gorite-sa-sastavili-sluzhitelite-na-predpriyatieto-ot-nachaloto-na-2018-g.html", "text": "503 броя актове са съставили от началото на годината до този момент  служителите на териториалните поделения към Югозападно държавно предприятие. Това каза в интервю за  Радио „Фокус“ – Пирин  инж. Юлий Сираков, главен експерт „Опазване на горските територии“ в Югозападно държавно предприятие. „От тях 500 броя са по Закона за горите. Най-много актове са съставени в Държавно горско стопанство „Самоков“ – 101 броя; Гърмен – 79; Разлог – 61 броя; Ихтиман – 29 броя“, каза още инж. Сираков. Той добави, че най-честите нарушения са незаконната сеч и транспортирането на дървесина без превозен билет. „Само за тази година има задържани 16 броя моторни превозни средства; 29 броя каруци; 12 броя моторни триони и така нататък“, допълни инж. Сираков. Той подчерта, че традиционно едни и същи са участъците с най-висока концентрация на нарушенията в горските територии. „Това обикновено са районите, в които се наблюдава най-голяма концентрация на ромско население – Ихтиман, Самоков, Гърмен, Тетевен, Петрич и други в района на Югозападно държавно предприятие“, заяви инж. Сираков.  Той коментира, че на нарушителите се прилагат различни санкции, които се определят според вида и сериозността на нарушението. „Те могат да варират от 100 до над 10 000 лева, когато са в особено големи размери. Искам да припомня, че всеки съставен акт от служител по опазване на горите в определен от закона срок се представя в съответната регионална дирекция по горите за издаването на наказателно постановление“, уточни инж. Сираков. Той посочи, че преди издаването на всяко постановление, актовите преписки се представят в Районна прокуратура от където се произнасят – дали нарушението е административно или се касае за престъпление по членове 235 и 236 от Наказателни кодекс. „При нарушения в особено големи размери прокуратурата образува и досъдебни производства“, отбеляза инж. Сираков. \r\nЛивия НИНОВА", "date": "2018.11.26", "title": "Инж. Юлий Сираков, Югозападно държавно предприятие: 503 броя актове на нарушители в горите са съставили служителите на предприятието от началото на 2018 г."}
{"url": "http://www.focus-news.net/news/2018/11/26/2594945/eva-shtereva-nachalen-uchitel-tryabva-da-namirame-udovletvorenie-ne-samo-v-postizheniyata-na-detsata-v-ucheben-plan-no-i-da-sme-shtastlivi-che-vazpitavame-dobri-grazhdani.html", "text": "Учителската професия и работата с деца изисква преди всичко голяма любов към тях, каза за  Радио „Фокус“ – Пазарджик  Ева Щерева, начален учител в НУ „Васил Друмев“ в Пазарджик. По думите й, учител не е само призвание, но и предизвикателство и изпитание. Учителят трябва да е в крак с времето, да е упорит и постоянен. „Любовта на децата към мен ме мотивира, окуражава и ми дава сили да се преборя с това, което ми се е случило. Освен учители и педагози, ние  трябва да сме и родители, защото освен да преподаваме, ние трябва и да възпитаваме. Трябва да намираме удовлетворение не само в постиженията на децата в учебен план, но и да сме щастливи, когато виждаме, че възпитаваме добри граждани и добри деца“, уточни Щерева. Тя каза също, че най-трудно се моделира детското съзнание, защото всяко едно дете е индивидуално и се нуждае от различен подход.  „Често ние освен учители, сме и техни изповедници, на които те всекидневно споделят какво ги тревожи и какво ги радва. За тях ние сме авторитет, какъвто са и техните родители, на които те се възхищават и подражават и затова отговорността ни е голяма“, коментира също Щерева. Тя допълни, че един осмислен и съдържателен ден в училище преминава под знака на любовта. „Ние се стараем поне веднъж дневно да си кажем колко много се обичаме и колко сме важни един за друг. Всеки ден те се навеждат над мен, прегръщат ме и ми казват колко ме обичат. Щастлива съм, че когато застана пред децата, аз им вдъхвам доверие и те ми вярват“, подчерта преподавателят. \r\nАлбена ЖИЛЕКОВА", "date": "2018.11.26", "title": "Ева Щерева, начален учител: Трябва да намираме удовлетворение не само в постиженията на децата в учебен план, но и да сме щастливи, че възпитаваме добри граждани"}
{"url": "http://www.focus-news.net/news/2018/11/26/2594947/predsedatelyat-na-parlamenta-tsveta-karayancheva-ne-mi-se-shte-da-vizhdam-protestirashtite-sreshtu-danaka-varhu-starite-avtomobili-na-protesta-za-chistiya-vazduh.html", "text": "Не ми се ще да виждам протестиращите срещу данъка върху старите автомобили на протеста за чистия въздух. Това каза председателят на Народното събрание Цвета Караянчева в „Шоуто на Слави“ по  бТВ . Във връзка с данъците, председателят на парламента обясни, че не се увеличава ставката на данъците, а  техния обем. „Данъкът на старите коли е по искане на кметовете от Националното сдружение на общините в Република България (НСОРБ). За съжаление те го казаха след като вече стана ясно това, че ще се случи. Това трябваше да се обясни, че е искане на кметовете, за да могат част от тези средства да влизат в общината, да могат да се ремонтират улици, градинки и всичко, което е възможно, което е необходимо, за да доведе до по-добър въздух“, каза Караянчева. По думите й идеята на данъците върху старите коли е да се карат нови коли. Караянчева уточни, че в закона е дадена само рамката, а останалото ще решат кметовете. „Дава се възможност да се вдигат данъците за старите коли, колкото решат кметовете. Те ще решат през Общинския съвет. Не го правим на калпак на всички. Решава местният кмет колко да вдигне данъка, заедно с Общинския съвет. Той най-добре знае какво е състоянието на общината, какъв статус са неговите граждани“, допълни още председателят на Народното събрание.  \r\nНа въпрос кога ще има диференцирана ДДС ставка за лекарства, храни и книги, Караянчева попита дали някой може да гарантира, че след като това се направи, цените ще паднат.  \r\nПо отношение на отсъствието на депутатите от ПГ на „БСП за България“, Караянчева обясни, че съгласно Правилника за организация и дейността на Народното събрание се казва, че ако отсъстваш неизвинено три поредни дни или пет за месеца, се взема две трети от заплатата. „Само че колегите от БСП си пускат извинени отсъствия“, допълни още председателят на парламента.  \r\nНа въпрос защо депутатът от ДПС Делян Пеевски получава заплата след не присъства на заседанията на парламента, Караянчева отговори, че отсъствията му се извиняват от председателят на парламентарната му група.  \r\nВъв връзка с промените в Изборния кодекс и въвеждането на машинно гласуване Караянчева отбеляза, че за момента няма как да се закупят предложените от Централната избирателна комисия 12 хиляди машини, поради което то ще бъде възможно само в училищата с повече секции. \"Машинното гласуване ще го има, ще бъдат събрани секции в училищата. Ще има достатъчно машинно гласуване. Няма да има изнесено машинно гласуване в чужбина, в затворите, корабите и болниците“, допълни тя. „Централната избирателна комисия е сезирала нас като народни представители, че има проблем, затова вземаме това решение. Редуцират се, защото няма как да има машини във всяка една секция. Ще има машини в заявени секции с над 300 човека, които ще гласуват. В момента се обсъжда, но няма да отпадне машинното гласуване. Няма как да има във всяка една секция, защото ще е финансово натоварващо. Писмото, което са ни изпратили от Централната избирателна комисия, за да ни сезират, дава светлина на тези проблеми, които ще се получат\", обясни още председателят на парламента.", "date": "2018.11.26", "title": "Председателят на парламента Цвета Караянчева: Не ми се ще да виждам протестиращите срещу данъка върху старите автомобили на протеста за чистия въздух"}
{"url": "http://www.focus-news.net/news/2018/11/26/2594946/tass-varhovnata-rada-prie-voenno-polozhenie-za-30-dni-v-pogranichnite-oblasti.html", "text": "Военно положение ще бъде въведено само във всички погранични области на Украйна, които са в състава на морската акватория на Черно и Азовско море, съобщава  ТАСС  в късните часове на понеделник.  \r\nТо е за срок от 30 дни и започва от 28 ноември.  \r\nЗа него са гласували 276 депутати при необходим брой гласове от 226. \r\nПреди гласуването е станало известно, че президентът Петро Порошенко е внесъл нов законопроект за военно положение вместо предложения от него по-рано в понеделник. С новия документ той предлага срокът на действие на военното положение да се промени на 60 дни. Така той включва в него и стартовата дата за предизборната кампания по президентските избори, която е 31 декември 2018-та.   \r\nВърховната Рада не е успяла да стигне до гласуването му. След началото на вечерното парламентарно заседание депутатите са блокирали трибуната и са обвинили президента в нарушаване на процедурата за приемане на подобен вид проектозакони, както и в опит да използва военното положение, за да отмени предстоящите президентски избори.   \r\nНа този фон Порошенко е направил обръщение към нацията, в което неочаквано скоростно е съобщил датата на въвеждане на военното положение, така и срока на неговото действие. Така, посоченият в подготвените за гласуване документи срок от 60 дни е съкратен на 30 дни, а датата за влизането му в сила е не 28, а 26 ноември.  \r\nПреди гласуването по новия вариант на законопроекта Порошенко се появил в украинския парламент и обявил, че е направил и допълнителни поправки - предложеното военното положение да не се въвежда на цялата територия на Украйна, а само на някои нейни части.   \r\n\"Проектът за закон, с който се утвърждава този указ, предвижда въвеждане на военно положение преди всичко в областите, които са покрай руската граница, покрай приднестровския участък на украинско-молдовската граница  и по крайбрежието на Черно и Азовско море \", е казал той. Става дума за Виницка, Луганска, Николаевска, Одеска, Сумска, Харковска, Черниговска и Херсонска област и вътрешните води на Азовско и Черно море. Президентът е подчертал, че военното положение може да се въведе само „в случай на наземна агресия от страна на РФ \". \r\nДържавният глава е съобщил също, че указът не означава отказ от политическо и дипломатическо уреждане на проблема в източните части на страната, не предвижда ограничения на гражданските права и свободи, нито въвеждане на цензура, той не предвижда и обявяване на частична или пълна мобилизация  \r\nТАСС припомня, че в неделя три кораба на Военно-морските сили (ВМС) на Украйна са нарушили в Керченския проток действащите правила за преминаване от Черно в Азовско море. Корабите са задържани, на трима военнослужещи от ВМС на Украйна, получили леки наранявания при инцидента, е оказана медицинска помощ. Агенцията припомня, че нарушаването на държавната граница на РФ е углавно престъпление.  Ивелина Ватова", "date": "2018.11.26", "title": "ТАСС: Върховната Рада прие военно положение за 30 дни в пограничните области"}
{"url": "http://www.focus-news.net/news/2018/11/26/2594940/predsedatelyat-na-parlamenta-tsveta-karayancheva-ne-sam-saglasna-s-namalenieto-na-partiynata-subsidiya-no-ako-pg-na-gerb-reshi-drugo-shte-go-podkrepya.html", "text": "Не съм съгласна с намалението на партийната субсидия, но ако парламентарната група на ГЕРБ реши друго, ще го подкрепя. Това каза председателят на Народното събрание Цвета Караянчева в „Шоуто на Слави“ по  бТВ . „Имам право да кажа своето мнение като народен представител. С тази субсидия се върши реална партийна дейност. Аз примерно съм от избирателен район Кърджали“, каза тя и уточни, че във всяка община ГЕРБ има офиси и техническо лице в тях. „Там се събират наши членове и симпатизанти. Там правя приемните си всеки петък или понеделник. Ако нямаме тези средства - нямаме общински кмет, който да ни даде място, където да се намира офисът на партията. Тук става дума, че ще търсим пари от някой бизнесмен. Когато е много малка субсидията, не може да се извършва реална дейност. Какво ще стане с малките партии?“, попита председателят на парламента и даде пример с партията на Светльо Витков. По думите й тези субсидии са за малките партии, които имат възможност да развиват партийна дейност. „Ако се предложи в зала и ако се вземе решение от парламентарната група, ще се съобразя с решението на групата“, каза още Караянчева. Във връзка с казаното от премиера Бойко Борисов, че ще предложи намаляване на субсидията, председателят на Народното събрание заяви: „Парламентарната група може и да го предложи“.", "date": "2018.11.26", "title": "Председателят на парламента Цвета Караянчева: Не съм съгласна с намалението на партийната субсидия, но ако ПГ на ГЕРБ реши друго, ще го подкрепя"}
{"url": "http://www.focus-news.net/news/2018/11/26/2594948/plovdiv-kulturnite-institutsii-ot-grada-se-vklyuchvat-v-proekta-vsichki-zaedno-za-po-dobro-obrazovanie-i-zdrave.html", "text": "Културните институции от града се включват в проекта „Всички заедно – за по-добро образование и здраве“. Това съобщиха за  Радио „Фокус“- Пловдив  от Фондация „Пловдив 2019“. Това са Градската художествена галерия, Държавната опера, Народна библиотека „Иван Вазов“ и Регионалният етнографски музей. Инициативата „пАРТтньорство“ е на Фондация „Пловдив 2019“ и е част проекта „Всички заедно – за по-добро образование и здраве“ с водеща организация Община Пловдив. От този месец ноември институциите ще провеждат творчески и образователни дейности за деца от двете училища в кв. „Столипиново“ – ОУ „Найден Геров“ и ОУ „Кирил Нектариев“. „пАРТньорство“ е образователен процес в реална творческа среда, който цели да стимулира използването на изкуството и културата като средства за общуване. Децата ще участват в 12 различни по съдържание събития, които ще се провеждат до юни 2019 г. Формирани са групи ученици от първи до четвърти клас, които ще посетят институциите и ще се включат в културната им програма. Те ще бъдат придружавани от учителите и образователните медиатори, работещи по проекта. Децата ще могат да опознаят принципно недостъпна за тях материя и да развият любопитство към изкуството, както и да открият свои таланти в различните му сфери. „пАРТньорство“ провокира към опознаване на професиите от сферата на културата и амбицира децата да творят. Четирите включени институции развиват специални детски програми и създават устойчиви и вдъхновяващи връзки с участниците.  Дългогодишният им опит в работата с детските аудитории гарантира осъществяването на ползотворни дейности с общността. \r\nИнициативата започва на 28 ноември от Стария град по програма, подготвена от Градската художествена галерия – Пловдив. На 3 декември предстои среща на сцената на Държавна Опера – Пловдив, където децата ще се запознаят с артистите и ще надникнат „зад кулисите“ на мултимедийния спектакъл „Снежанка и седемте джуджета“, създаден по класическата приказка на Братя Грим. \r\nФондация „Пловдив 2019“ е партньор на Община Пловдив по проект „Всички заедно – за по-добро образование и здраве“, по „Програма за насърчаване на социалното включване на ромите и другите уязвими групи” на Българо-швейцарска програма за сътрудничество. Това е дългосрочен проект с дейности за периода от 2016 до 2019 г., насочен към образователната и здравна интеграция на роми и други уязвими групи, живеещи на територията на кв. „Столипиново“ в Пловдив.", "date": "2018.11.26", "title": "Пловдив: Културните институции от града се включват в проекта „Всички заедно – за по-добро образование и здраве“"}
{"url": "http://www.focus-news.net/news/2018/11/26/2594949/varna-tri-pasazherski-koraba-se-ochakva-da-pristignat-v-grada-prez-sledvashtite-2-leta.html", "text": "Три заявки за посещения на круизни кораби са получили от Морска гара във Варна за летата на 2019 и 2020 година. Това съобщи за  Радио „Фокус“ – Варна  началникът на звеното Александър Аврамов. По думите му, след като това лято в града не пристигна нито един лайнер, бум няма как да се случи, но наличието на заявки е обнадеждаващо. Очаква се през май догодина на Морска гара да акостира корабът „Aegean Odyssey“ с 400 пътници на борда. За 2020 година заявките са две – за месеците юни и септември. Александър Аврамов припомни, че от няколко години посещенията на круизни кораби във Варна е замряло заради геополитическата обстановка в басейна на Черно море. Според него обаче ситуацията ще се подобрява и след три години, заявките може да се удвоят и да се увеличат. По думите му рекордна по посещения на пасажери за Варна е била 2014 година. Тогава 36 круизни кораба са акостирали на Морска гара. Пикът на посещения на круизни туристи в морския ни град обаче се е дължал на отказите от Одеското пристанище, от Ялта и пристанищата на Кримския полуостров. „Курсовете бяха пренасочени към Варна, Бургас и Несебър. И по този начин се случиха нещата във Варна“, добави още Александър Аврамов. \r\nДиана СТОЕВА", "date": "2018.11.26", "title": "Варна: Три пасажерски кораба се очаква да пристигнат в града  през следващите 2 лета"}
{"url": "http://www.focus-news.net/news/2018/11/26/2594934/unian-ukrayna-varhovnata-rada-na-ukrayna-reshi-prezidentski-izbori-da-se-provedat-na-31-mart-2019-godina.html", "text": "Украинският парламент реши избори за президент на републиката да се проведат на 31 март, неделя, 2019 година, съобщи късно в понеделник телеграфната агенция  УНИАН . \r\nЗа  решението са гласували 298 народни депутати.  \r\nПредседателят на Върховната Рада Андрей Парубий е съобщил, че той е внесъл проекта за това постановление, „ за да спре всякакви въпроси относно провеждането на избори за президент на Украйна“.  \r\nКакто преди това съобщава украинската телеграфна агенция УНИАН, Върховната Рада е подкрепила и законопроекта за въвеждане на военно положение на територията на някои райони на страната за срок от 30 дни.  Ивелина Ватова", "date": "2018.11.26", "title": "УНИАН (Украйна): Върховната Рада на Украйна реши президентски избори да се проведат на 31 март 2019 година"}
{"url": "http://www.focus-news.net/news/2018/11/26/2594939/premierat-boyko-borisov-prizovavam-kolegite-ot-ukrayna-i-ruskata-federatsiya-za-razum-i-sdarzhanost-zashtoto-lesno-mozhe-da-bade-preminata-granitsata-ot-koyato-nyama-vrashtane-nazad.html", "text": "С тревога следя напрежението между военноморските сили на Украйна и на Руската федерация в Азовско море. Това написа премиерът Бойко Борисов в официалния си профил във   \"Фейсбук\" . \"Винаги съм отстоявал тезата, че трябва да развиваме отношенията си прагматично, на принципа на икономическите ползи и спазването на правилата на международното сътрудничество. Призовавам колегите от Украйна и Руската федерация за разум и сдържаност, защото лесно може да бъде премината границата, от която няма връщане назад\", пише още премиерът. В интерес на всички е напрежението да бъде преодоляно с диалог, а задържаните моряци незабавно да бъдат освободени\", посочва още Борисов.", "date": "2018.11.26", "title": "Премиерът Бойко Борисов: Призовавам колегите от Украйна и Руската федерация за разум и сдържаност, защото лесно може да бъде премината границата, от която няма връщане назад"}
{"url": "http://www.focus-news.net/news/2018/11/26/2594943/predsedatelyat-na-parlamenta-tsveta-karayancheva-protestite-sa-korektiv-na-upravlyavashtite-no-donyakade-se-oporochavat-ot-prisastvieto-na-partiyni-litsa.html", "text": "Протестите са коректив на управляващите, но донякъде се опорочават от присъствието на партийни лица. Това каза председателят на Народното събрание Цвета Караянчева в „Шоуто на Слави“ по  бТВ . „Не казвам, че всички са щастливи, а нещата вървят към подобрение“, каза Караянчева и уточни, че на протестите се забелязват партийни лица. Председателят на парламента заяви, че уважава протестиращите. По думите й те не би трябвало да позволяват да ги \"яхат\" партийни лица. „Те затова започват да се разотиват. Като се налепят партийни лепки и като започнат да обясняват, че и те са „за“, затова и протестите донякъде се опорочават. Имат правото да излизат на протест и да казват своето мнение. Това е корективът на управляващите. Ако управляващите нямат този коректив, ще започнат да летят в облаците“, каза председателят на Народното събрание и допълни, че ако имаш силна опозиция, ти си силен управляващ.  \r\n„Ние политиците трябва да създадем условия тези хора да живеят по-добре. Затова започва да расте минималната работна заплата, започва да расте средната работна заплата. Ние в България сме най-големият производител на велосипеди. Имаме вече производство, имаме инвестиции, реална икономика. За да има повишаване на доходите, трябва да имаме реална икономика“, допълни Караянчева. Попитана дали има депутати лобисти в 44-ото Народно събрание, Караянчева заяви: „Мисля, че няма, защото законопроектите, които се внасят първо се внасят през МС, те минават през няколко министерства. Има възможност за обществено обсъждане. По един месец стоят на сайтовете на съответните министерства. Там всеки има право в работна група да даде своите решения, да направи каквото предложение му дойде на ума. Ако има няколко съмнение дали даден текст е лобистки, винаги може да се даде на Конституционния съд“, допълни тя.  \r\nВъв връзка с промените в Наказателния кодекс, свързани с домашното насилие, тя уточни: „Аз съм вносител на промените в НК за домашното насилие. Говорим за посегателството на жени и деца, понякога и съпрузи в едно семейство. Тази вечер жените на „Орлов мост“ имат митинг в подкрепа на жертвите на насилието. Така че аз съм вносител на тази тема“, допълни още Караянчева, като уточни, че с промените се въвеждат много по-сериозни наказания срещу насилието.", "date": "2018.11.26", "title": "Председателят на парламента Цвета Караянчева: Протестите са коректив на управляващите, но донякъде се опорочават от присъствието на партийни лица"}
