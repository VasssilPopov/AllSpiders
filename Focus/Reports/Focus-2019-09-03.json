{"url": "http://www.focus-news.net/news/2019/09/03/2695093/sliven-okrazhnata-prokuratura-predade-na-sad-mazh-obvinen-za-darzhane-i-razpostranenie-na-konop.html", "text": "Окръжната прокуратура предаде на съд Кирил К. Той е обвинен за това, че на 10 юли 2019 г. в гр. Сливен, без надлежно разрешително е държал с цел разпространение високорисково наркотично вещество – близо 7 гр. коноп, на стойност 41 лева – престъпление по чл.354а, ал.1, изр.1 от НК. Това съобщиха от пресцентъра на  Окръжна прокуратура - Сливен . Обвиняемият решил да разпространи посоченото наркотично вещество, като го разпределил в 42 дози, всяка от които обвил в станиол под формата на топче. Около 21.00 ч. на горепосочената дата, на ул. „Ст. Егаров“ в гр. Сливен, обвиняемият се срещнал с друг мъж, който искал да закупи от обвиняемия наркотично вещество. Те били забелязани от полицейски служители, които извършвали обход в района. Наркотичните вещества били открити при извършената полицейска проверка на обвиняемия. \r\nОкръжен съд – Сливен е насрочил заседанието си за 04.09.2019 г.", "date": "2019.09.03", "title": "Сливен: Окръжната прокуратура предаде на съд мъж, обвинен за държане и разпостранение на коноп"}
{"url": "http://www.focus-news.net/news/2019/09/03/2695095/sliven-avtokino-shte-ima-na-ploshtad-hadzhi-dimitar-na-6-i-7-septemvri.html", "text": "По покана на Общината, в Сливен ще гостува автокино на 6 и 7 септември, на площад „Хаджи Димитър“.  Това съобщиха от пресцентъра на  Община Сливен . Събитието е част от честванията на 134 години от Съединението на Княжество България с Източна Румелия. \r\nНа 6 септември, от 21.00 часа, ще бъде прожектиран филмът „Възвишение“.   \r\nИсторията във „Възвишение” преплита исторически факти с художествена измислица. През 1872 година Димитър Общи и сподвижниците му осъществяват Арабаконашкия обир. Сред тях са Гичо и Асенчо – полу-революционери, полу-разбойници, които получават задача да издирят и лично да предадат писмо на Левски. Търсенето на Апостола се превръща в трагикомично приключение, изпълнено с интриги, подлост и предателства. Постепенно революционният ентусиазъм на Гичо и Асенчо отстъпва място на разочарованието и огорчението – състояния толкова познати и на всеки съвременен българин.    \r\nПремиерата на лентата е на 10 ноември 2017 година. Жанр: Драма, Комедия, Исторически; 120 минути; Сценарист: Милен Русков, Виктор Божинов, Нели Димитрова; Режисьор: Виктор Божинов; В ролите:  Владимир Михайлов, Ивайло Димитров, Кирил Ефремов, Христо Петков, Веселин Анчев, Александър Алексиев, Стоян Дойчев, Благовест Благоев, Станислав Ганчев, Румен Гавазанов, Антонио Димитриевски; Продуцент:  Николай Ишков, Нина Алтъпармакова, Иван Дойков, Оксана Шаламанова.   \r\nhttps://www.cinefish.bg/Vazvishenie-Vuzvishenie-id36585.html \r\nНа 7 септември, от 20.00 часа, ще бъде прожекцията на „Уют“. \r\nВ историята се преплитат тежки семейни взаимоотношения в комедиен аспект – съдбата, парите, съседите, бъдещето, как живеем, с какви темпове, с какви обороти, какво даваме, какво искаме, как се разминаваме. Премиерата е на 22 март 2019 година. Жанр: Комедия, Драма; 142 минути; Сценарист: Камен Донев, Борис Радев; Режисьор: Камен Донев; В ролите: Бойка Велкова, Ники Сотиров, Стефка Янорова, Захари Бахаров, Валентин Танев, Албена Колева, Камен Донев, Патриция Пъндева; Продуцент: Камен Донев. \r\nhttps://www.cinefish.bg/Uyut-Coziness-id42058.html \r\nСлед това автокиното продължава с лентата „Лошо момче“. Тя ще бъде прожектирана от 22.00 часа. \r\nВ живота на бившата шампионка по художествена гимнастика и настояща стрийптизьорка Жанета настъпват драстични промени, след като преживява семейна трагедия и става жертва на насилие. В опитите си да намери своето място под слънцето момичето се изправя срещу най-могъщия си враг – самата себе си.  \r\n„Лошо момиче” е режисьорският дебют на Мариан Вълев („Под прикритие”), който е и сценарист на филма. Главната роля се изпълнява от талантливата дебютантка Любомира Башева. Във филма участват още Елена Телбис, Деян Донков, Станислава Армутлиева, Дария Симеонова, Велислав Павлов и Диляна Попова. Оператор е Антон Бакарски („Възвишение”). Премиерата е на 12 април 2019 година. Жанр: Драма; 85 минути; Сценарист: Мариан Вълев; Режисьор: Мариан Вълев; В ролите:  Елена Телбис, Дария Симеонова, Велислав Павлов, Георги Кадурин, Станислава Армутлиева, Диляна Попова, Нора Недкова, Ана Мария, Любомира Башева; Оператор: Антон Бакарски.   \r\nhttps://www.cinefish.bg/Losho-momiche-Losho-momiche-id41715.html \r\nКапацитетът на площад „Хаджи Димитър“ е 50 автомобила и ще има организация на влизането там. Входът е свободен. На следния линк може да резервирате място: \r\nhttp://avtokino.bg/ \r\nНа 6 септември Сливен ще отбележи 134 години от Съединението на Княжество България с Източна Румелия. От 19.00 часа на площад „Цар Освободител“ ще се състои празничен концерт с участието на Младежки танцов ансамбъл „Браво“ при Народно читалище „Хаджи Димитър – 1937“. От 20.00 часа на площад „Хаджи Димитър“ ще започне тържествена церемония, на която ще бъде отслужена молитва за здраве и успех на българския народ и ще се извърши ритуал по полагане на венци и цветя пред паметника на войводата. Церемонията се организира в партньорство с Център за подготовка на специалисти – Сливен. Празничните фойерверки са с начален час 20.30.", "date": "2019.09.03", "title": "Сливен: Автокино ще има на площад „Хаджи Димитър“ на 6 и 7 септември"}
{"url": "http://www.focus-news.net/news/2019/09/03/2695092/burgas-zhitelite-na-grada-darzhat-infrastrukturata-na-grada-da-se-podobri-da-se-raboti-poveche-za-mladite-i-da-se-napravyat-poveche-parkomesta.html", "text": "Жителите на Бургас държат инфраструктурата на града да се подобри, да се работи повече за младите и да се направят повече паркоместа, според анкета на  Радио „Фокус“ – Бургас . На въпроса какво искате да се промени във вашето населено място мненията бяха разнообразни. Някои жители на Бургас смятат, че трябва да се промени организацията на движението през летния сезон, а други са на мнението, че трябва да се мисли повече за младите хора. „Желая да се наблегне върху създаването на повече работни места в града, а не да има голяма сезонност в работата и също така да продължи подобряването на предоставените здравни услуги на населението“, заяви един от анкетираните. На въпроса какво им харесва в града и какво не, един от анкетираните заяви, че й харесва това, че Бургас е много урбанизиран и че се мисли за повече паркоместа, тъй като това е нашумял проблем. „Не ми харесва, че няма достатъчно работни места за целогодишна заетост, както и недостатъчната модернизация на болничните заведения“, коментира друг жител на Бургас. \r\n \r\nМария КУРТЕВА", "date": "2019.09.03", "title": "Бургас: Жителите на града държат инфраструктурата на града да се подобри, да се работи повече за младите и да се направят повече паркоместа"}
{"url": "http://www.focus-news.net/news/2019/09/03/2695094/pleven-otkriha-remontiranata-vhodna-arteriya-na-belene.html", "text": "Откриха ремонтираната входна артерия на Белене. Това съобщиха от   Пресцентъра на Областна администрация  . Областният управител Мирослав Петров, Иван Досев – член на УС на АПИ и кмета на Белене Милен Дулев прерязаха лентата на ремонтираната входна артерия към Белене. На събитието присъстваха още директорът на ОПУ – Плевен инж. Ивайло Денчев, председателят на ОбС – Белене д-р Бистра Павловска и заместник-кметът на община Белене Малинка Ешекова.„Благодарение на АПИ вече имаме чудесна входна артерия към града и се надявам това да бъде оценено от жителите и гостите на Белене”, каза при откриване на ремонтираната отсечка от километър и половина кметът на Белене Милен Дулев. Той припомни, че постъпки за реализирането на входна артерия към града са направени още преди 4 години  и идеята е срещнала  подкрепата на тогавашния председател на НС Цецка Цачева. Милен Дулев благодари на областния управител Мирослав Петров за неговото активно съдействие и ангажираност към общите усилия за осигуряване на град Белене една представителна и удобна входна артерия. „Вярвам, че в Белене ще се случват още други хубави неща. Има готовност за продължаване на ремонта на отсечката в посока към затвора. От АПИ са направили оценка на пътните участъци, които не са в добро състояние на територията на община Белене, така че има обща визия за този крайдунавски регион”, каза областният управител Мирослав Петров. „Заедно с маркировката и пътните знаци близо 1 200 000 лв. са вложените от АПИ средства за ремонта на тази отсечка. Има технологичен проект с прогнозна стойност около 3 млн. лева  за участъка от Деков до входа на затвора в  Белене. Това са близо 4 километра и 800 метра, които евентуално догодина по програмата на пътната агенция за превантивен ремонт да бъдат изпълнени  и така цялата отсечка ще придобие един цялостен приветлив облик и функционалност”, каза инж. Ивайло Денчев – директор на Областно пътно управление  - Плевен.", "date": "2019.09.03", "title": "Плевен: Откриха ремонтираната входна артерия на Белене"}
{"url": "http://www.focus-news.net/news/2019/09/03/2695099/kyustendil-naznacheni-sa-sastavite-na-devette-obshtinski-izbiratelni-komisii-za-predstoyashtite-mestni-izbori-v-oblastta.html", "text": "Назначени са съставите на деветте Общински избирателни комисии за предстоящите местни избори в областта, предаде репортер на  Радио „Фокус” – Кюстендил . В най-малката община на територията на страната – Трекляно, комисията ще бъде от 11 души, а неин председател е Диана Джоглева-Стамболийска. Там ще се избират единствено кмет на общината и общински съветници. В съставните села няма да се избира кмет. За председател на Общинската избирателна комисия в Бобошево е определена Веска Милчова Костадинова-Михалчева. Комисията е в състав от 11 души. В община Рила ще работят 13 души като членове на комисията, сред тях председател, зам.-председатели, секретар и членове. Председател е Елена Райчова Бозовайска. Общинската избирателна комисия в Дупница също е от 13 души, чиито председател е Мария Георгиева Чомакова. Шест села от общината ще избират кмет на кметство, кмет на община и общински съветници. В Кочериново Общинската избирателна комисия е от 11 души с председател Атанаска Лазарова Богоева. Това е броят и на членовете в ОИК – Невестино, председател е Десислава Миладинова Златкова. 13 души ще работят за произвеждането на изборите за кметове и общински съветници на територията на община Бобов дол. Председател на комисията е Иво Милчов Гърнев. В най-голямата община на територията на областта – община Кюстендил, комисията е от 13 душ, председател е Венцеслав Благоев Механджийски. Освен в общинския център кмет ще се избира и за още 17 населени места. В Сапарева баня Общинската избирателна комисия е от 11 души, а неин председател е Илияна Бойчева Базиргянова. Всички избирателни комисии в областта ще встъпят в длъжност на 7 септември. \r\n \r\nВенцеслав ИЛЧЕВ", "date": "2019.09.03", "title": "Кюстендил: Назначени са съставите на деветте Общински избирателни комисии за предстоящите местни избори в областта"}
{"url": "http://www.focus-news.net/news/2019/09/03/2695097/kazanlak-kmetstvoto-v-gorno-cherkovishte-i-sdruzhenie-badeshte-za-detsata-rabotyat-savmestno-po-proekt-shans-za-vsyako-dete.html", "text": "Сдружение „ Бъдеще за децата” работи съвместно с кметството в село Горно Черковище по проект „ Шанс за всяко дете”, каза за  Радио „ Фокус”  Мария Гинева, директор на сдружението и поясни, че Община Казанлък е предоставила специално помещение за целите на проекта. Помещението представлява част от общински имот в село Горно Черковище, което е с обща площ от близо 23 квадратни метра и се намира в бившата детска ясла на селото.  \r\nПроектът се финансира по програма „Силата на семейството и общността“ на Фондация „Лале“и Фондация „Оук“. За целите на проекта са осигурени 67 хил. лв. за срок от три години. \r\nВ Горно Черковище Сдружението предлага интегрирани услуги – социални грижи, здравеопазване, образование за възрастни, общностно развитие.  \r\nС реализацията на проект „Шанс за всяко дете“ в община Казанлък е въведена и програмата „Сигурен старт“. Мария Гинева подчерта, че целта на тази услуга е подкрепа и овластяване на родители, семейства и общности за намаляване случаите на неглижиране, недобра грижа и осигуряване на възможност за пълноценно ранно развитие на деца от малките населени места и от рискови общности. Целевата група на проекта са деца от 0 до 6 години и техните семейства.  \r\nСлавяна ГАЙДАРОВА", "date": "2019.09.03", "title": "Казанлък: Кметството в Горно Черковище и Сдружение „ Бъдеще за децата” работят съвместно по проект \"Шанс за всяко дете\""}
{"url": "http://www.focus-news.net/news/2019/09/03/2695091/d-r-ivan-yordanov-direktor-na-odbh-pleven-na-teritoriyata-na-oblast-pleven-nyama-registrirani-novi-sluchai-na-afrikanska-chuma-po-domashni-praseta.html", "text": "На територията на област Плевен няма регистрирани нови случаи на АЧС по домашни прасета. Това каза на заседанието на областната епизоотична комисия д-р Иван Йорданов, директор на ОДБХ Плевен, предаде кореспондент на  Радио „Фокус“ . \"Регистриран е един случай на заразено диво прасе в землището на с. Ралево. Предприети са необходимите мерки за предотвратяване на разпространението на заразата“, каза  д-р Иван Йорданов. Той допълни, че от 2 септември започна изплащането на обезщетения на стопани доброволно изкланите  прасета в 20 км зони около промишлени свинекомплекси. ,,Парите се превеждат по банков път или се изплащат от екипите на ОДБХ. Те извършват и проверки дали все още се отглеждат прасета в стопанства тип ,,заден двор“. На видно място в населените места са поставени списъци с имена на стопаните за получаване на средства“, каза д-р Иван Йорданов. На въпрос ще получат ли обезщетение стопани, последвали заповедта за доброволно умъртвяване от селища с констатирани огнища, но извън зоните около промишлените свинекомплекси д-р Йорданов посочи, че казусът е от компетентността на принципала Министерство на земеделието, храните и горите и ОДБХ изпълнява разпоредбите на министерството.   \r\nВиолета КРЪСТЕВА", "date": "2019.09.03", "title": "Д-р Иван Йорданов, директор на ОДБХ Плевен: На територията на област Плевен няма регистрирани нови случаи на африканска чума  по домашни прасета"}
{"url": "http://www.focus-news.net/news/2019/09/03/2695090/inzh-ivaylo-isaev-yutsdp-smolyan-horata-ot-borino-otkazvat-da-dobivat-darva-za-ogrev-ot-drugi-naseleni-mesta-zaradi-ogranicheniyata-za-afrikanskata-chuma-po-svinete.html", "text": "Нуждите от дърва за огрев на жителите на Доспат, чиято територия попада в инфектирана зова с африканска чума по свинете, са задоволени на 90 %. Това заяви на ежеседмичното заседание на Постоянната областна епизоотична комисия в Смолян заместник-директорът на Южно централно държавно предприятие – Смолян инж. Ивайло Исаев, предаде репортер на  Радио „Фокус“ – Смолян . „Има още около 10 % от хората, които не са набрали дървата си, но или чрез насочване в други райони, които не са в инфектираната зона, или след изтичане на двумесечния срок за забрана, ще се задоволят и техните нужди от дърва. По сложна е ситуацията на територията на ДГС – Борино. Направихме всичко, което зависеше от нас, за да се окоплектоват нови насаждения, както и нови места за добив на дърва. Хората от Борино обаче отказват да бъдат пренасочени в други места, за да събират дървата си. Ние сме осигурили насаждения, подходящи за дърва за огрев в района на селата Буйново и Кожаре, които не са в инфектирана зона, но хората масово отказват да събират дърва оттам“, отбеляза инж. Исаев. Той припомни, че забраната за добив на дърва като част от мерките срещу разпространение на африканска чума по свинете са въведени на 12 август и ще бъдат в сила до 12 октомври, ако не бъде открит нов случай. По думите му това са единствените варианти и хората трябва да бъдат запознати с тях. „Това е начинът, няма други варианти – опциите са или да се добият дърва от горски територии, които не са в инфектираната зона, или от съседни териториални поделения“, категоричен е инж. Исаев. \r\nЗаместник-кметът на община Борино Басри Данаджиев заяви, че хората от Борино се притесняват да добиват дърва от землищата на селата Буйново и Кораже, защото така ще се оскъпят транспортните разходи по доставката им. Той уточни, че около 1/3 от хората в Борино са снабдени с дърва, а 2/3 не са. Такава е ситуацията и в село Чала, което заедно с Борино са засегнати пряко от въведените мерки срещу разпространението на африканската чума по свинете. „При нас октомври месец ако завали, след дъждовете няма влизане в гората. Ако има нов случай на африканска чума, срокът ще се увеличи и ще е още по-трудно. Към момента има добити около 800 кубика дърва за огрев, които са на временен склад и предстои да бъдат извозени до населението“, уточни Данаджиев. \r\nЗаместник-областният управител на Смолян Владимир Гърбелов апелира жителите на областта в така наречените „чисти“ от болестта райони да побързат и да се снабдят с дърва, за да се избегнат подобни ситуации при евентуално откриване на нови огнища на заразата. \r\n \r\nНели ГЕРГЬОВСКА", "date": "2019.09.03", "title": "Инж. Ивайло Исаев, ЮЦДП – Смолян: Хората от Борино отказват да добиват дърва за огрев от други населени места заради ограниченията за африканската чума по свинете"}
{"url": "http://www.focus-news.net/news/2019/09/03/2695096/pazardzhik-nad-grad-vetren-shte-bade-osveten-nov-pravoslaven-krast.html", "text": "Над град Ветрен, ще бъде осветен нов православен кръст, съобщи за  Радио „Фокус“ – Пазарджик  кметът на града Радослав Лютаков. Той обясни, че последният етап по бетонирането на кръста е приключен, както и бетонирането на площадката за навеса. „Всичко е готово за освещаването, което ще се състои в събота, на  7 септември, от 13.00 часа“, каза също Лютаков. Кметът уточни, че Константийският епископ Яков ще извърши ритуала, а в празничния ден ще бъде приготвен и раздаден курбан за здраве. \r\n \r\nВаня НИКОЛОВА", "date": "2019.09.03", "title": "Пазарджик: Над град Ветрен, ще бъде осветен нов православен кръст"}
{"url": "http://www.focus-news.net/news/2019/09/03/2695101/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.03", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/03/2695100/pazardzhik-tsentralnata-izbiratelna-komisiya-naznachi-obshtinskite-izbiratelni-komisii-v-12-te-obshtini-na-oblastta.html", "text": "Със свои решения Централната избирателна комисия назначи Общинските избирателни комисии в 12-те общини на област Пазарджик, предаде репортер на  Радио „Фокус“ – Пазарджик . Определени са съставите на комисиите в Пазарджик с председател Георги Добрев, Батак, където председател е Петрунка Домусчиева, Брацигово – с председател Лъчезар Минев, Белово – председател Христо Вълков, Велинград – Натали Видаркинска, Панагюрище – Петя Арбалиева, Пещера – Васко Икономов, Стрелча – Нонка Спасова, Ракитово – Стояка Гинчева, Лесичово – Иван Табаков, Септември – председател Мануел Манчев, Сърница – Аки Пехливан. \r\n \r\nВаня НИКОЛОВА", "date": "2019.09.03", "title": "Пазарджик: Централната избирателна комисия назначи Общинските избирателни комисии в 12-те общини на областта"}
{"url": "http://www.focus-news.net/news/2019/09/03/2695102/tass-nato-zapochna-ucheniya-v-baltiysko-more.html", "text": "Страните от НАТО започнаха ученията Northern Coasts в Балтийско море с участието на три хиляди военнослужещи и около 40 кораба от 18 държави. Това съобщиха от пресслужбата на Алианса, предава  TACC . \r\n„Ученията Northern Coasts ще се проведат в протока, свързващ Балтийско и Северно море. В тях участват около три хиляди военни и 40 кораба от 18 държави от НАТО\", се казва в официалното съобщение. \r\nМаневрите се провеждат ежегодно, като тази година се организират за 13-и път. От началото на кризата в отношенията с Руската федерация през 2014 г., след присъединяването на Крим към Русия, НАТО започна да милитаризира Балтийско море, увеличавайки броя на военните маневри и разузнавателни полети. В граничните райони с Русия в балтийските държави и Полша Алиансът разполага с четири многонационални тактически групи с общ брой до пет хиляди души, коментира ТАСС. \r\nАлиансът мотивира всички тези действия с изявления на собствените си лидери и балтийски политици за необходимостта от сдържане на Русия, допълва агенцията. \r\n \r\n . \r\n \r\n \r\n Тереза Герова", "date": "2019.09.03", "title": "ТАСС: НАТО започна учения в Балтийско море"}
{"url": "http://www.focus-news.net/news/2019/09/03/2695098/afp-sdelkata-mezhdu-sasht-i-kitay-bi-bila-mnogo-po-tvarda-ako-bade-podpisana-prez-vtoriya-mandat-na-tramp.html", "text": "Президентът на САЩ Доналд Тръмп предупреди Пекин да не протаква преговорите за търговията с надеждата да постигне по-добра сделка, в случай че лидерът на Белия дом не спечели втори мандат, отбелязва  AFP . \r\n„Макар да съм сигурен, че биха се радвали да се занимават с нова администрация ... 16 месеца са дълъг период за работните места и компаниите\", написа Тръмп в социалната мрежа „Туитър“. \r\n„И тогава, помислете какво се случва с Китай, когато спечеля. Сделката ще стане много по-твърда“, категоричен бе държавният глава на САЩ.  \r\n \r\n Тереза Герова", "date": "2019.09.03", "title": "AFP: Сделката между САЩ и Китай би била „много по-твърда“, ако бъде подписана през втория мандат на Тръмп"}
{"url": "http://www.focus-news.net/news/2019/09/03/2694840/otkriha-novata-uchebna-godina-vav-voenna-akademiya-g-s-rakovski-obzor.html", "text": "С водосвет за здраве и успехи, извършен от представители на Българската православна църква, беше открита новата учебна 2019-2020 година във Военна академия „Г. С. Раковски“. Министърът на отбраната Красимир Каракачанов и началникът на отбраната генерал Андрей Боцев поздравиха командно-преподавателския състав и слушателите по случая. През учебната 2019-2020 година Военната академия посреща общо 269 слушатели. От тях 259 ще се обучават в магистърската специалност „Организация и управление на военни формирования на оперативно ниво” с шест специализации от професионално направление „Военно дело”. Във факултет „Национална сигурност и отбрана”, специалност „Стратегическо ръководство на отбраната и въоръжените сили”, през тази година ще се обучават 10 офицери. Началникът на отбраната ген. Андрей Боцев обясни, че в момента текат конкурси за назначаване на около 500 човека в армията. „Ще се опитаме да назначим колкото се може повече хора. Повече са кандидатите, отколкото местата. Конкурсите се правят съгласно изискванията. Не са верни обвиненията, че сме сваляли изискванията. Критериите са високи“, заяви той. По думите му процесът по избор на пилоти за новите изтребители вече тече и ще бъдат млади хора. Каракачанов допълни, че САЩ са отпуснали още 60 млн. долара за изтребителите F-16. Относно строежа на двата патрулни кораба за Военноморските сили, той отбеляза, че до края на годината трябва да има сключен договор. „В момента очакваме оферта. Има изискване минимум един от двата кораба да бъде построен в България“, обясни министърът на отбраната.  \r\n \r\nЗорница КОСТАДИНОВА", "date": "2019.09.03", "title": "Откриха новата учебна година във Военна академия „Г. С. Раковски” (обзор)"}
{"url": "http://www.focus-news.net/news/2019/09/03/2695188/morning-star-leybaristkata-partiya-tryabva-da-pokazhe-yasno-che-zachita-rezultatite-ot-referenduma-ako-iska-da-specheli-izborite.html", "text": "Планираното от Борис Джонсън спиране на дейността на парламента предизвика много гняв и мобилизация на основание, че това е атака срещу демокрацията. И е вярно, че ако това му се размина, той едва ли ще спре до там, пише близкото до лявото крило на Лейбъристката партия, част от което е Джереми Корбин,  Morning Star  в материал, представен без редакторска намеса. \r\nКакто пише министърът на правосъдието в сянка на лейбъристите Ричард Бърджън във вчерашния брой на „Морнинг стар“, Джонсън иска „да наложи още по-неолиберален икономически модел на гърба на мнозинството“. \r\nА в Манчестър Джереми Корбин обвини Джонсън, че е готов да „танцува на музиката“ на Доналд Тръмп и да сключи търговска сделка със САЩ след Брекзит. \r\nТрябва обаче да се признае, че пророгацията, макар и направена за целите на Джонсън, стана възможна заради антидемократичните действия на мнозинството депутати през последните три години в осуетяването на резултата от референдума през 2016 г. \r\nИма елемент от това, което Наоми Клайн нарече „шокова доктрина” в пророгацията, заплахите срещу бунтовните тори и стартирането на правителствената кампания „Пригответе се за Брекзит“. \r\nТе имат за цел да създадат импулс, който е неудържим и да сигнализират, че всеки, който застане на пътя на излизането на Великобритания от ЕС на 31 октомври, ще бъде изтласкан настрана. Това се отнася също толкова за преговарящите в ЕС, колкото за вътрешните противници. \r\nДжонсън казва, че бригадата \"анти Брекзит без сделка\" подкопава шансовете му да получи отстъпки от ЕС, по-специално за ирландската предпазна мярка. Но в никакъв случай не е ясно, че стратегията му ще проработи. \r\nПарламентарната аритметика е такава, че бунтовниците от Консервативната партия могат да се присъединят към лейбърите в Общините тази седмица, за да поемат контрола над дневния ред и да наложат законопроект, задължаващ по-нататъшното забавяне на Брекзит. \r\nЩо се отнася до преговарящите за ЕС, техният началник Мишел Барние отказа да разглежда предпазната мярка, като заяви, че това е „максималният размер на гъвкавост, който ЕС може да предложи на държава, която не е членка“. \r\nПозицията на ЕС е, че част или цялото Обединено кралство трябва да остане в митническия съюз на ЕС, което разбира се отрича резултата от референдума. \r\nЗасега обаче Великобритания не е внасяла нови предложения към бекстопа, което поставя под въпрос дали Джонсън наистина иска споразумение. \r\nНеотдавнашното предложение за „двойна автономия“ от двама британски учени и бившия служител на ЕС сър Джонатан Фол заслужава да бъде разгледано. \r\nТук вместо граничните митнически проверки Обединеното кралство и Ирландия поемат отговорност за извършване на полицейски контрол върху собствените износители, като направят износът на стоки, които не са в съответствие с разпоредбите на територията на другата, престъпно деяние. \r\nMorning Star счита, че резултатът от референдума трябва да се спазва и Великобритания трябва да напусне ЕС на 31 октомври, със или без сделка. \r\nВ последния случай обаче със сигурност ще има проблеми, особено с доставката на прясна храна и лекарства, въпреки твърденията на Майкъл Гоув за обратното. \r\nПоловината храна във Великобритания се внася, а 30 на сто от нея идва от ЕС, плюс 11% от страни извън ЕС като част от търговските споразумения на ЕС. Ако няма сделка, тогава ще се получат тарифи и забавяния. \r\nПроизводителите на храни и напитки са изправени пред трудности при осигуряването на допълнителни фризери и складово пространство през ноември, тъй като това място вече е било резервирано за коледни доставки. \r\nТози въпрос може да бъде решен, ако големите корпорации бяха принудени да си сътрудничат, вместо да се състезават. \r\nЛейбъристите трябва да искат от правителството да предприеме спешни мерки за осигуряване на запаси и за избягване на увеличение на цените. \r\nНо позицията на лейбъристите за блокиране на Брекзит без сделка представлява риск, защото Джонсън може да уволни бунтовните тори и да свика предсрочни избори на неговите условия, където ще изобрази лейбъристите като анти-демократична, отричаща референдума партия. \r\nКорбин е прав да отхвърли съвета на Тони Блеър за отказ от форсиране на избори сега, но Лейбъристката партия трябва да даде ясно да се разбере, че признава резултата от плебисцита. \r\n \r\nПревод и редакция:", "date": "2019.09.03", "title": "Morning Star: Лейбъристката партия трябва да покаже ясно, че зачита резултатите от референдума, ако иска да спечели изборите"}
{"url": "http://www.focus-news.net/news/2019/09/03/2695104/api-utre-ot-930-do-1530-chasa-dvizhenieto-v-posoka-sofiya-v-tunel-topli-dol-na-am-hemus-shte-se-osashtestvyava-v-ednata-lenta-poradi-remontni-deynosti.html", "text": "Утре от 9:30 ч. до 15:30 ч. движението в посока София в тунел „Топли дол“ на АМ „Хемус“ ще се осъществява в една лента, поради ремонтни дейности на осветителните тела в съоръжението. Ще се ограничи движението в изпреварващата лента, като то ще се извършва в активната. Това съобщиха от пресцентъра на  Агенция \"Пътна инфраструктура\" .", "date": "2019.09.03", "title": "АПИ: Утре от 9.30 до 15.30 часа движението в посока София в тунел \"Топли дол\" на АМ \"Хемус\" ще се осъществява в едната лента поради ремонтни дейности"}
{"url": "http://www.focus-news.net/news/2019/09/03/2694837/predstoyashti-sabitiya-v-stranata-za-3-septemvri-agentsiya-fokus.html", "text": "*** \r\n \r\nОт 10.30 часа в Гербовата зала на „Дондуков“ 2 президентът Румен Радев ще удостои посланикът на Гърция Григориос Василоконстандакис с орден „Стара планина – Първа степен“. \r\n \r\n*** \r\n \r\nМинистър-председателят Бойко Борисов заминава на посещение във Федерална Република Германия. \r\n \r\n*** \r\n \r\nОт 10.00 часа министърът на труда и социалната политика Бисер Петков ще се срещне с кмета на града Стефан Радев, след което ще даде брифинг в сградата на общината. \r\n \r\n*** \r\n \r\nОт 16.30 часа, на разкопките в древния град Мисиноис край Търговище ще се състои пресконференция за закриване на археологическия сезон. Ще присъстват министърът на туризма Николина Ангелкова и кметът на Търговище д-р Дарин Димитров. \r\n \r\n*** \r\n \r\nУтре от 11.30 часа директорът на ГД ПБЗН главен комисар Николай Николов ще посети Дома за медико-социални грижи за деца в града. \r\n \r\n*** \r\n \r\nОт 9.30 часа в Централата на ГЕРБ (пл. България 1, НДК Административна сграда, ет. 17) ГЕРБ и СДС ще проведат среща във връзка с предстоящите местни избори. \r\n \r\n*** \r\n \r\nОт 11.00 ч. Националният съвет на БСП ще проведе заседание в зала \"Александър Лилов\" в централата на партията. \r\n \r\n*** \r\n \r\nОт 11.00 часа в сградата на Britanica school,  кв. „Драгалевци“, ул. „Момино венче“ № 27, създателите на училището  Любомир Лалов и Десислава Якимова – Лалова ще открият първото парк училище Britanica park school. \r\n \r\n*** \r\n \r\nОт 17.30 часа в Еврейския народен дом на бул. „Ал. Стамболийски“ № 50, в зала „Йерусалим“ лидерът на БСП  - София Калоян Паргов ще участва в дискусия на ОЕБ „Шалом“ по повод 75 г. от 9 септември 1944 г. \r\n \r\n \r\n*** \r\n \r\nОт 09.30 часа в Специализирания наказателен съд ще се гледа дело НОХД 1749/2018 г. срещу М.К. и Т.В. за безстопанственост в особено големи размери. \r\n \r\n \r\n*** \r\n \r\nОт 09.30 часа в Специализирания наказателен съд ще се гледа дело НОХД 3555/2018 г. срещу Е.М. , М.Д. и К.Б. за образуване и ръководене на организирана престъпна група. \r\n \r\n \r\n*** \r\n \r\nОт 18.00 часа в  галерийното пространство при Триъгълната кула на Сердика Регионалният исторически музей представя изложбата „София – 140 години столица на България“. \r\n \r\n*** \r\n \r\nОт 18.30 часа в Галерия „Сезони“ се открива изложбата живопис на Стоян Филипов – FIL. \r\n \r\n*** \r\n \r\nОт 18.30 часа в Националния етнографски музей се открива изложбата „Преодоляване на гравитацията“ на художника Петър Георгиев – Рей. \r\n \r\n \r\n*** \r\n \r\nОт 13.00 часа в заседателната зала на хотел „Монте Кристо“ режисьорът Ставри Карамфилов и г-н Борислав Владков – директор и главен художествен ръководител на Драматичен театър „Никола Вапцаров“ от 1984 г. до 1991 г., ще дадат пресконференция на тема „Тревожната ситуация около отбелязването на 100-годишния юбилей на Благоевградския театър“. \r\n \r\n*** \r\n \r\nОт 18.00 часа край моравата на студентски център „Америка за България“ ще се открие новата академична година в Американския университет в България. \r\n \r\n*** \r\n \r\nОт 10.00 до 18:00 часа в Културен център „Морско казино“ ще се проведе Европейско първенство по корабомоделен спорт Клас „С“. \r\n \r\n*** \r\n \r\nВ 18.00 часа в Дом на писателя на ул. „Вола“ № 1 ще се състои представяне на романа „Капани на властта” и „Писма до себе си”(разкази). \r\n \r\n*** \r\n \r\nВ 19.00 часа на Остров „Св. Анастасия“ ще се проведе концерт на Duality - Armel Dupas - пиано и Петър Салчев – вокал. \r\n \r\n*** \r\n \r\nВ 21.00 часа на Открита сцена „Охлюва“ ще се състои премиера на филма „ArtiFISHal”, отразяващ състоянието на популацията на дивата риба поради бракониерство и неблагоприятна, изкуствена среда на размножаване. \r\n \r\n*** \r\n \r\nОт 19.00 часа в хотел „Флагман“ ще се състои откриването на Празници на гроздолечението и виното в курорта Св. Св. Константин и Елена. \r\n \r\n*** \r\n \r\nОт 11.00 часа на Руското военно гробище кметът на Община Видин Огнян Ценков и Негово превъзходителство Темиртай Избастин, посланик на Република Казахстан в България, ще открият възпоменателна плоча на казахстански герой. \r\n \r\n*** \r\n \r\nВ Народно читалище „Йордан Йовков“ се организира изложба на библиотечни документи „6 септември 1885 г. -  Ден на Съединението”. \r\n \r\n*** \r\n \r\nОт 10.00 часа в Община Панагюрище експерт на ТП на НОИ – Пазарджик ще консултира гражданите за избор на по-благоприятен индивидуален коефициент за изчисляване на пенсиите. \r\n \r\n*** \r\nПлевен.  \r\nОт 15.00 часа в зала ,,Плевен\" на областна администрация ще се проведе заседание на Областната епизоотична комисия.- отразявам, нали? \r\n \r\n*** \r\nПлевен.  \r\nОт 19.00 часа в салона на читалище ,,Съгласие\" ще се състои концерт на ансамбъла ,,Туна алкала\" (Испания).  \r\n \r\n*** \r\nПлевен. \r\nОт  19.00 часа в Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов, реж. Василий Сенин (Русия). \r\n \r\n*** \r\n \r\nОт 10.00 часа в Зала 2 на Окръжен съд – Пловдив ще се гледа дело НОХД №2558/2017 г. срещу Благой Н. \r\n \r\n*** \r\n \r\nОт 10.00 часа в Дома на културата „Борис Христов“ Фондация „Дом за пловдивска опера“ ще даде пресконференция по повод организирането на конкурс за възможността за изграждане на Дом за пловдивската опера и състоянието на концертната зала. \r\n \r\n*** \r\n \r\nОт 11.00 часа в зала 712 ще се проведе регулярното заседание на Постоянната Областна епизоотична комисия.  \r\n \r\n*** \r\n \r\nОт 11.00 часа в зала 308 на Община Разград ще се проведе пресконференция по повод предстоящия Есенен панаир. \r\n \r\n*** \r\n \r\n От 10.00 часа в Зала 1 на Областна администрация – Русе ще се проведе заседание на постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 14.00 часа в Областна администрация – Смолян ще се проведе ежеседмичното заседание на Постоянната областна епизоотична комисия във връзка със заболяването Африканска чума по свинете. \r\n \r\n*** \r\n \r\nОт 18.00 часа в залата на Международния младежки център ще се проведе среща със  световната оперна прима Веселина Кацарова, Почетен гражданин на Стара Загора. \r\n \r\n*** \r\n Чепеларе.  \r\nОт 10:00 часа в Заседателната зала в сградата на община Чепеларе ще се проведе разяснителна кампания сред гражданите и местната власт във връзка със заболяването Африканска чума по свинете. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Областната епизоотична комисия.", "date": "2019.09.03", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2019/09/03/2694841/petima-sa-zadarzhanite-sled-razkrivaneto-na-prestapna-grupa-za-lihvarstvo-i-reket-v-stolichniya-kvartal-hristo-botev-obzor.html", "text": "Петима са задържаните след разкриването на престъпна група за лихварство и рекет в столичния квартал „Христо Ботев“. Това стана ясно от думите на главния секретар на МВР Ивайло Иванов, който даде брифинг по темата заедно със заместник-главния прокурор Иван Гешев. Организираната престъпна група е развивала дейността си от 2015 година, а разкриването й е било с по-голяма степен на трудност заради характеристиките на района, в който е осъществявала основната си активност. Задържаните лица са членовете на организираната престъпна група, като някои от тях са в родствена връзка, две от тях са на крехка възраст, но пълнолетни, а две от лицата са криминално проявени. От МВР разполагат и с данни, че групата се е занимавала и с продажбата на наркотични вещества. Схемата, по която групата е действала, е класическа: хора с нисък социален статус, които се нуждаят от финансови средства, взимат назаем пари от задържаните с високи лихви и впоследствие, ако не се издължат, върху тях са използвани силови методи и нанесени телесни повреди. Случаят е поредният, в който МВР и в частност ГДБОП работи съвместно с прокуратурата. Заместник-главният прокурор заяви, че в широк смисъл разкритата организирана престъпна група се вписва в контекста на определението за битова престъпност и определи като приоритет на прокуратурата и МВР противодействието на битовата престъпност. Гешев уточни, че става дума за групи, които извършват лихварска дейност и рекет и припомни, че в определени райони, където населението е с нисък социален статус, има лица, които обществото нарича ромски барони и посочи, че точно тези криминални авторитети са хората, които движат почти всичко, свързано с незаконна дейност в подобни затворени общности и територии. Като основни дейности на такъв тип групи, освен лихварството, Гешев посочи и насилствените действия, търговия с наркотици и купуването на гласове в периоди на избори. Заместник-главният прокурор сподели, че остава усещането, че държавата е изчезнала в някои от българските региони, но има база за работа както на прокуратура, така и на МВР в общности и сегмент на битовата престъпност. Гешев изказа твърдението, че държавата, прокуратурата и МВР имат дълг към българските граждани във връзка със справянето с битовата престъпност. Заместник-главният прокурор изтъкна, че работата в сегмента с битовата престъпност е приоритет в работата на институциите не само в бъдеще, а и в последните 7 - 8 месеца и добави, че това е сегмент на престъпността, където може, дори при сега съществуващото законодателство и организация да има доста по-драстичен резултат при активна работа на МВР и прокуратурата. Той посочи, че институциите са наясно, че резултатите към намаляването на битовата престъпност имат и социален, и икономически аспект. Гешев посочи, че богатите хора би трябвало да имат по-големи задължения към държавата и да плащат данъците си, но открои и задълженията на хората, които са с по-нисък социален статус , като отдаде важност на разбирането на факта, че задължения има не само държавата към тях, а и че те трябва да отвръщат огледално, спазвайки законите в страната. Заместник-главният прокурор даде обещание в процеса на работа на прокуратурата и МВР да се разсеят напълно съмненията, че законът се прилага различно спрямо лицата с нисък и съответно тези с висок социален статус. Делото по случая е образувано в Специализираната прокуратура от юли месец. Утре ще стане ясно какви точно обвинения ще бъдат повдигнати на задържаните лица – дали само за организирана престъпна група, дали само за организирана престъпна група и вторични престъпления, а също така ще се разбере и какви мерки за неотклонение ще бъдат поискани. \r\n \r\nТеодора ПАВЛОВА", "date": "2019.09.03", "title": "Петима са задържаните след разкриването на престъпна група за лихварство и рекет в столичния квартал „Христо Ботев“ (ОБЗОР)"}
{"url": "http://www.focus-news.net/news/2019/09/03/2694842/sofiya-yordanka-fandakova-shte-se-kandidatira-za-kmet-na-stolitsata-na-mestnite-izbori-obzor.html", "text": "Кметът на София Йорданка Фандъкова ще се кандидатира за кмет на столицата на местните избори, които ще се състоят на 27 октомври. Това обяви тя при проверка на строителството на участъка от третата линия на метрото от пл. \"Орлов мост\" до бул. \"България\". Фандъкова обяви, че е взела своето решение и се кандидатира за местните избори за кмет. Тя обясни, че през последните 10 години София се развива не с приказки, а с много работа. Столичният кмет обеща, че и този път ще заложи на ясен и точен график за работа, който включва нови проекти, нови идеи с нови хора и нова енергия, защото работата за София трябва да продължи. Фандъкова коментира, че решението и да се кандидатира за кмет в никакъв случай не е спонтанно. По думите ѝ решението и се основава на чувството и за отговорност към голямото доверие, което е получила през всички тези години за промяната на града. Тя добави, че обратно действие би означавало предателство към това доверие, към усилията за промяна. Не само нейните, но и на усилията, които всеки един гражданин е положил за столицата. Фандъкова коментира, че ще предложи 3 основни големи задачи за града за следващия период. На първо място активната целенасочена работа в кварталите - малките улици, междублоковите пространства, паркирането. На второ място - продължава работата за превръщане на София в зелен и чист град. Това е зеленият ринг, който се изгражда, който ще свърже кварталите на София с парковете. По думите ѝ осем нови парка са подготвени за следващия период, осен тях подготвени са и зелените коридори и зелен пояс, който предстои да продължим да засаждаме около София. Продължава и работата по проекта за по-чист въздух, като се очаква да се приключи реализацията на двата големи проекта за подмяна на битовото отопление, както и за намаляването на замърсяването от транспорт. Тя допълни, че на трето място ще обърне внимание на дигитализацията и активното използване на технологиите в работата на общината. Тази идея цели да даде по-голяма прозрачност, по-голям контрол и удобство и за хората и за бизнеса. Фандъкова допълни, че най-големият стратегически проект на столицата остава метрото. Строителството на метрото не трябва да спира, заедно с околовръстния път. Очакваме да започне разширението на южната дъга от Младост до АМ „Тракия” от този месец и разбира се вътрешните рингове, които да облекчат трафика в града,  коментира Фандъкова.  \r\nФандъкова коментира и евентуалната кандидатура на Мая Манолова. „Госпожа Манолова не е обявила дали ще се кандидатира за кмет на София или не. Резултатите ще покажат хората и желанието на хората за продължаване работата за промяна на града“, заяви столичният кмет. Фандъкова не направи категорична прогноза за изборите. По думите ѝ хората ще решат какъв ще бъде резултатът от изборите. Тя коментира, че преди 10 години нейният екип е започнал работа в условията на тежки кризи, които като че ли тогава нямаха решение, но днес вече никой не помни тези кризи. Според нея за хората е важно какво се случва и какво предстои да се случва в града. Тя добави, че високо цени активната гражданска енергия, която се получава  през последните години. За мен това е и най-важната обратна връзка за това, което правим, защото колкото повече хора са ангажирани с работата за града, с усилията да направим живота по-добър, толкова по-сигурно е, че това ще се случи по-бързо”, обясни Фандъкова.  \r\nТя добави, че е наложена много сериозна скорост на промяната, това като че ли изглежда нормално и естествено днес, но то се дължи на много и активна работа за София.  \r\nФандъкова сподели, че очаква от днес до изборите през месец октомври да се отрича всичко, което е направено през мандата и като кмет. Тя коментира че за времето, в което е кмет е съм допускала и правила пропуски, бъркала съм и в преценки за хора, бъркала съм и в преценки за ситуации. Тя заяви, че за 10 години с тези темпове на работа няма как да не се допуснат грешки. „Важното е, че всичко това ми дава възможност да направя анализи, изводи, които да ми помогнат с всеки следващ проект да се справяме по-добре. Има проблеми в проекти, има проблеми в изпълнение, но залагам и на промяна в структура. Със сигурност ще ви информирам и за тези идеи, на които залагам, за да направим работата по-добра\", коментира Фандъкова.  \r\nФандъкова обяви, че винаги е получавала подкрепата на премиера Бойко Борисов. Тя посочи, че като бивш кмет на София, Борисов познава работата на гарда. Тя допълни, че без подкрепата на правителството и на държавата няма как да продължават и да се развиват големите проекти. Фандъкова коментира, че са започнали разговорите и се очаква в листата на ГЕРБ като гражданска квота да се включат изтъкнати специалисти в различните сфери. Освен на нови лица, столичният кмет ще разчита и на хора, които до сега са работили честно, почтено и с много енергия.  \r\nВиолета СИМЕОНОВА", "date": "2019.09.03", "title": "София Йорданка Фандъкова ще се кандидатира за кмет на столицата на местните избори (ОБЗОР)"}
{"url": "http://www.focus-news.net/news/2019/09/03/2694843/zapochna-registratsiyata-na-partiite-za-uchastie-v-mestnite-izbori-na-27-oktomvri-obzor.html", "text": "За поредна година ПП ГЕРБ се регистрира първа след като в продължение на повече от седмица представители на младежката структура на партията даваха денонощни дежурства пред входа на Централната избирателна комисия, за да гарантират първото място на ГЕРБ. Необходимите документи бяха внесени от кметът на Бургас Димитър Николов, кметът на Стара Загора - Живко Тодоров, Цветомир Паунов и членове на младежката младежката структура на партията. Димитър Николов заяви, че ПП ГЕРБ е събрала 40 000 подписа. В първият ден от регистрацията представителите на партията внесоха 9 999 подписа. Николов благодари на младежите от младежката структура на ПП ГЕРБ, които 9 дни поеха ангажимента в духа на добрата традиция. По думите му документите на партията са били приети без забележка. Димитър Николов изрази очакванията си в рамките на следващите дни ЦИК да се произнесе и да регистрира ГЕРБ за предстоящите местни избори. Кметът на Бургас пожела на всички кандидати за местна власт от структурите на партия ГЕРБ успех на предстоящия вот. Според него партията няма да имаме по-малко кметове от предходния ни мандат за местна власт. Очаквам наистина едни добри резултати, добави Николов.  \r\nДемократична България също внесоха необходимите документи за регистрацията на партията за участие в местните избори. Председателят на партията Христо Иванов каза, ще са събрани 5 400 подписа.  \r\nТой коментира, че това са вторите избори, на които обединението участва. Очакванията на членовете на партията са да покажат допълнителна консолидация на подкрепата за движението като реалната мотива на управленския модел на страната. Според Иванов в София нито Фандъкова може да бъде алтернатива на Мая Манолова, нито Манолова на Фандъкова. По думите му трябва трета реална алтернатива, която Демократична България предлага с арх. Игнатов за кмет на София. \r\nВиолета СИМЕОНОВА", "date": "2019.09.03", "title": "Започна регистрацията на партиите за участие в местните избори на 27 октомври (ОБЗОР)"}
{"url": "http://www.focus-news.net/news/2019/09/03/2694838/pregled-na-osnovnite-temi-v-svetovniya-pechat-agentsiya-fokus.html", "text": "През почивните дни турският президент Реджеп Таийп Ердоган намекна, че нещо не е наред с предложената „зона за сигурност“ в Северна Сирия. „Не можем да се съгласим на никакво решение, с изключение на такова, при което турската армия ще упражнява директен контрол над района“, заяви турският лидер, като обяви краен срок, до който трябва се демонстрира, че намеренията на САЩ са сериозни. „Ако нашите войници не започнат да установяват зоната за сигурност на изток от река Ефрат на нашите условия в рамките на 2-3 седмици, ще оставим нашите колеги да се притесняват за последиците“. Коментарите на Ердоган водят до въпроса, дали САЩ не разиграват Турция – популярно опасение сред турските наблюдатели. Почуках на някои врати, задавайки същия въпрос, и ето какво открих. В момента споразумението между Турция и САЩ се прилага според постигната по-рано договорка за краен срок от 45 дни. Терористичната групировка ПКК („Работническата партия на Кюрдистан“) и сирийската и издънка „Отрядите за народна самоотбрана“ (ОНС) трябва да се изтеглят от предвидения „мирен коридор“ в рамките на този срок, пише електронното издание на турския проправителствен вестник  Sabah  в материал, представен без редакторска намеса. \r\nИзточници казват, че Турция и САЩ са направили първата стъпка, като създадоха център за съвместни операции и проведоха съвместни патрулни мисии с хеликоптери. Турските дронове също кръжат над района на изток от река Ефрат. \r\nЕто една важна актуализация: американците съобщиха, че ОНС унищожава окопите си в близост до турската граница и преместват тежкото си оръжие далеч, за да гарантират, че турските територии вече не са в техния обхват. Анкара, както ми се казва, остава предпазлива. Министърът на националната отбрана на Турция Хулуси Акар заяви наскоро, че Турция иска да потвърди от първа ръка, че бойците на ОНС се изтеглят. \r\nКакви са следващите стъпки? Очаква се Турция и САЩ да създадат съвместни аванпостове по турско-сирийската граница. Нека си припомним съобщението на президента Ердоган, че турските сухопътни сили ще влязат на изток от Ефрат „съвсем скоро“. Влизането на Турция в зоната ще завърши прилагането на пътната карта за създаването на „коридор на мира“. \r\n \r\n И така, какво не работи?  \r\n \r\nДосега не се бяха появявали проблеми. И въпреки това Анкара и Вашингтон нямат еднакви възгледи за дълбочината на предложения коридор. Един от проблемите е, че ще отнеме известно време за премахване на терористите от провинцията, както и от жилищните райони. Турски източници сочат, че силите на ОНС в градските райони остават на мястото си, въпреки че някои бойци са се оттеглили от провинцията. \r\nДруг въпрос е свързан с желанието на Вашингтон да замени терористите с „цивилни“ организации на ПКК/ОНС действащи като „сили за самоотбрана“. За разлика от това, Турция е решена да не позволи нито една група с терористични връзки да остане активна там. Оттук и думите на Ердоган за неприемането на каквато и да е опция, освен директен контрол върху района от страна на турските войски. \r\nОчаква се турският президент да присъства на откриващото заседание на Общото събрание на ООН следващия месец и да обсъди ситуацията в Северна Сирия с президента на САЩ Доналд Тръмп. Тази среща ще бъде от решаващо значение за бъдещето на зоната за сигурност. \r\nИ още нещо: руският президент Владимир Путин подкрепи възгледите на Турция за зоната за сигурност на съвместна пресконференция с президента Ердоган миналата седмица. Той каза, че „коридорът за мир“ е ключов за поддържането на Сирия в едно цяло. И Москва, и Дамаск свързват присъствието на ПКК/ОНС със САЩ. Забележките на Путин показват, че двамата виждат предложеният от Турция коридор като защита на териториалната цялост на Сирия. \r\n*** \r\n \r\n Германската антиимигрантска партия  „Алтернатива за Германия“ (АзГ) се оказа истинският победител на регионалните избори в неделя, нанасяйки удар на усилията на консервативния блок на канцлера Ангела Меркел да си възстанови гласовете, изгубени както от десните, така и от Зелените, пише американското издание  The Wall Street Journal . \r\nИзборите в източните провинции Бранденбург и Саксония представляват явен неуспех за  наследника на Меркел, Анегрет Крамп-Каренбауер, която не успя да удържи и изтичането на умерените избиратели и да възстановят гласовете, загубени от АзГ. \r\nПоследните избори също представляват крайъгълен камък за АзГ. След като стана най-голямата опозиционна партия във федералния парламент преди две години, сега тя се утвърди като доминираща сила в бившия комунистически Изток на Германия - макар и не най-голямата, както прогнозираха някои анкети. \r\nТова означава, че икономическото разделение между бившия Изток и Запад, което продължава почти 30 години след обединението на страната, се е превърнало и в политическо разделение. \r\nСпоред екзитполовете АзГ спечели 23,5% от гласовете в Бранденбург и 27,9% в Саксония, което я прави втората по големина партия в двете провинции. За разлика от тях, проучванията на общественото мнение и дават 12% до 13% в цялата страна, около 12,6%, колкото е резултатът им на националните избори през 2017 г. \r\nХристияндемократическият съюз на Меркел спечели изборите в Саксония с 32,4% от гласовете, според екзитпловете. ХДС доминира в тази провинция от десетилетия, но изглежда намалява от 39,4%, които спечели на последните избори през 2014 г. Левоцентристките социалдемократи, които управляват на национално ниво като младши партньори на ХДС, управляват в Бранденбург след обединението, но сега събират 26,2% от гласовете, в сравнение със спечелването на 31,9% на последните избори. \r\nПодобно на АзГ, Зелените изглежда значително подобряват представянето си на изборите в неделя, оставяйки управляващите правителствени партии притиснати от двата края на политическия спектър. Екзитполовете показват, че зелените получават 10,8% в Бранденберг и 8,4% и Саксония, в сравнение с 6,2% и 5,7%, съответно на предходните избори. \r\nДруга източна провинции, Тюрингия, също провежда избори на 27 октомври, а анкетите прогнозират подобен резултат, като АзГ се бори за първото място. \r\nЛидерът на ХДС  Крамп-Каренбауер е човекът, който ще води ХДС на следващите избори. Но откакто беше посочена от Меркел, нейната партия получи 6,5 процентни пункта по-малко на изборите за Европейски парламент през май от предишното гласуване, тъй като повече центристки избиратели се пренасочиха към Зелените. Сега това е последвано от очевидното неблагополучие в източните провинции. \r\nНейното лидерство след избирането й за председател на партията през декември миналата година започна да повдига въпроси в партията за нейната готовност да ръководи ХДС на следващите избори, които ще се проведат най-късно през 2021 г., според високопоставени партийни източници. \r\nСлед решението на канцлера Ангела Меркел от 2015 г. да приеме почти два милиона, главно мюсюлмански бежанци в страната, източните провинции, които са сравнително хомогенни по етнически принцип, започнаха да припознават все повече посланията на националистически, антисистемни и проруски послания на АзГ,  \r\nБившата Източна Германия, в която живеят около една пета от населението на страната, остава сравнително по-бедна, въпреки че е получила два трилиона евро субсидии от Запада след обединението си през 1990 г. \r\nМеркел, която сама е израснала в контролираната от СССР Източна Германия, се превърна в противоречива фигура на Изток, което подтиква политици от нейната собствена партия, като премиера на Саксония Михаел Кречмер, да се дистанцират от нейните политики. \r\nКампанията на АзГ присвои лозунги от движението за демокрация от 1989 г., представяйки 14-годишното управление на Меркел като предателство на интересите на Изтока. \r\n \r\n Десетки хиляди студенти, ученици и граждани от всички слоеве на обществото започнаха стачка в целия град в понеделник, като поставиха ултиматум на правителство да отговори на техните искания. В противен случай те заплашиха с ескалиращи протестни действия, пише хонконгският вестник  South China Morning Post . \r\nПрез първия ден от новата учебна година учениците в града не влязоха в часовете , за да присъстват на митинги, игнорирайки предупрежденията на висшите служители и увеличавайки  натиска върху правителството да изпълни петте ключови искания, които протестиращите настояват в продължение на 13 седмици масови демонстрации. , \r\nТе искат управителят на анклава  Кери Лам да оттегли официално вече отпадналия законопроект за екстрадиция, който пръв предизвика настоящата криза, да създаде анкетна комисия за разследване на полицейското поведение за справяне с протестите, да предостави амнистия на арестуваните, да спре да характеризира протестите като бунтове и да рестартира процеса на политическа реформа в града. \r\nСтачката се проведе, след като полицията обяви, че 1117 души са били арестувани след избухването на антиправителствените протести през юни. \r\nПолицията арестува четирима протестиращи в понеделник сутринта на гарите Ло Фу и Крал Лай за блокиране на вратите на платформата, за да спре влаковете да тръгват. \r\nПротестиращите заплашиха да парализират железопътната мрежа като част от движението им за „неподчинение“, но бяха възпирани от полицейските патрули. \r\nДлъжностните лица също засилиха своята реторика срещу ескалирането на протестно насилие, като министърът на транспорта и жилищното настаняване Франк Чан Фан определи действията на протестиращите  през уикенда като „варварски“. \r\nВторият човек в града, Матю Чеунг Кин-Чунг, остави отворена възможността Лам да поиска извънредни правомощия, които биха й позволили да \"приеме каквито и да било разпоредби\", които може да \"счита за полезни в обществен интерес\". \r\n„Ние изучаваме кои закони могат да помогнат на работата на полицията и да подпомогнат работата им ... Ние поддържаме открито отношение към това“, каза той. \r\n„Има някои фактори за нашето внимание. Използването на законите трябва да бъде законно, рационално и разумно. То трябва да бъде направено в най-добрия интерес на Хонконг в съответствие с реалното му положение. \" \r\nМинистърът на транспорта Чан заяви, че съдебното разпореждане, получено за спиране на хората, които протестират на летището, „изглежда не работи добре“ и правителството ще трябва да работи по своята стратегия.", "date": "2019.09.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/03/2694844/handelsblatt-siemens-zabravi-za-sanktsiite-i-se-nadyava-da-realizira-megaproekt-v-rusiya.html", "text": "Строителството на високоскоростна железопътна мрежа в Русия е един от най-амбициозните ж.п. проекти в страната от времената на Транссибирската магистрала. И ето, че накрая трябва да започне планирането на трасето, съединяващо Москва и Санкт Петербург, пише германското бизнес издание  Handelsblatt  в материал, представен без редакторска намеса. \r\n„Проектирането ще отнеме три години“, заяви в четвъртък заместник-министърът на транспорта на Русия Владимир Токарев. Колко дълго ще продължи строителството след това зависи от избрания проект. Но обикновено отнема до пет години, отбеляза той. \r\nВМС е необичайна магистрала. За проекта ще са необходими над 650 км напълно ново трасе. Влаковете ще трябва да достигат скорост до 400 км/ч, пътуването между два града ще отнеме 2,5 часа, така че пътниците да могат да пътуват от центъра на единия град до центъра на другия по-бързо, отколкото със самолет. \r\nНо все пак разходите са огромни. Вицепремиерът Максим Акимов наскоро ги оцени на 1,5 трилиона рубли – или цели 20 милиарда евро. \r\n„Най-вероятно, сумата ще се промени и ще се увеличи“, съобщи Евгени Макаров, ръководител на проекта „Немска инициатива за високоскоростни железопътни магистрали“. Най-трудните и скъпи въпроси на строителството на магистралата все още се разработват. Така че, например, не е ясно на коя гара ще пристигнат влакове в Санкт Петербург, дали летищата ще бъдат свързани и дали е необходимо да се планира междинна спирка във Велики Новгород – на половината път. \r\n \r\n Немско ноу-хау \r\n \r\nНемската железопътна инициатива за високоскоростни влакове е наясно с проблемите. Консорциумът, ръководен от Siemens, е основан с цел да предостави възможност на немските компании да участват в мегапроекта. Тази седмица той направи една голяма стъпка по-близо до целта си. Ръководителят на Руските железници и изпълнителният директор на Siemens Mobility Сабрина Сусoн подписаха споразумение за стратегическо партньорство. В съответствие с него германската инициатива ще трябва да осигури подкрепа в областта на технологиите и ноу-хау в проектирането, а по-късно и в изграждането на високоскоростната магистрала. \r\nАко германските железници Deutsche Bahn AG, както и инженерните компании Obermeyer и Gauff искат да вземат участие в проектирането, тогава Siemens се надява на подвижния състав и инфраструктурата. В интерес на атрактивния проект концернът е готов да разшири производството си в Русия. Въпреки че засега това е само меморандум за намерения, германците по този начин са с една крачка пред конкурентите от Китай. \r\nМосква дълго време щеше да реализира проекта с Пекин. След влошаване на отношенията със Запада в резултат на кримската криза, Владимир Путин разчита на помощта на Китай в строителството. \r\nПрез 2013 г. президентът лично положи усилия да гарантира, че маршрутът ще започне от Казан вместо от Санкт Петербург. Пекин изрази готовност да участва в строителството. Идеите на съседите за финансиране и трансфер на технологии обаче се разминаха значително. \r\nВсъщност престижният проект трябваше да е готов дори за Световното първенство през 2018 година. През април Путин разпореди спирането на проекта за изграждане на магистрала до Казан и възобновяването на проекта за магистрала до Санкт Петербург. Немските компании се надяват, че сега реализацията наистина е зад ъгъла. Дитрих Мелер, дългогодишният ръководител на Siemens в Русия, винаги смяташе този маршрут за икономически по-целесъобразен и се изказваше в негова подкрепа. \r\nОсвен това маршрутът до Санкт Петербург повдига въпроси. По този начин потенциалният пътнически поток на ВСЖ се оценява на 7 милиона пътници. Въпреки това руските железници и Siemens вече успешно използват аналога на „Сапсан“ по този маршрут. Наскоро Siemens получи още една многомилиардна поръчка за доставка на нови влакове. Ако „Сапсан“ продължи да оперира и в бъдеще, тогава руските железници в бъдеще ще започнат да се конкурират със себе си. \r\n \r\nПревод и редакция:", "date": "2019.09.03", "title": "Handelsblatt: Siemens забрави за санкциите и се надява да реализира мегапроект в Русия"}
{"url": "http://www.focus-news.net/news/2019/09/03/2694839/the-times-boris-dzhonsan-shte-otide-na-izbori-ako-zagubi-glasuvaneto-za-brekzit-v-parlamenta-vav-vtornik.html", "text": "Борис Джонсън ще отиде на общи избори на 14 октомври, ако депутатите гласуват за блокиране на Брекзит без сделка във вторник, пише британското издание  The Times .\t \r\nИзказвайки се от Даунинг Стрийт в понеделник вечерта, Джонсън каза, че не иска избори, но изключи да търси поредното забавяне на Брекзит. \r\nДепутатите противници на Брекзит без сделка публикуваха законопроект, който ще принуди премиера да търси по-нататъшно удължаване, ако той не успее да постигне сделка до 19 октомври.\" Според премиера подобен закон „реже краката на страната и прави всякакви други преговори невъзможни“. \r\n„Искам всички да знаят, че няма обстоятелства, при които ще помоля Брюксел да отложи Брекзит”, каза той. „Тръгваме си на 31 октомври, без никакви уговорки.“ \r\nВ изявлението си Джонсън не заявява пряко, че ще свика избори, но по-късно висш служител на Обединеното кралство изложи последствията, ако премиерът загуби контрол над стратегията си за Брекзит. \r\nИзточникът заяви, че правителството ще публикува предложение съгласно Закона за парламента с фиксиран срок за преместване на датата на следващите избори от 5 май 2022 г. на 14 октомври тази година в сряда, ако депутатите поемат контрола върху дневния ред във вторник, тогава  Джонсън няма да има друг избор, освен да поиска избори. \r\nИзточникът заяви, че във вторник депутатите ще бъдат изправени пред „прост избор“. Гласуването ще се третира така, сякаш е вот на недоверие и всеки депутат от консерваторите, който гласува срещу правителството, ще бъде отстранен от партията . \r\nАко парламентът бъде разпуснат в петък, тогава най-ранната възможна дата за избори ще бъде петък, 11 октомври. Това ще даде възможност за ново правителство да бъде създадено навреме за критичната среща на върха на ЕС на 17 октомври, на която всяка нова сделка или потенциално удължаване на Брекзит вероятно ще бъде обсъдено. \r\n \r\n  Юлиян Марков", "date": "2019.09.03", "title": "The Times: Борис Джонсън  ще отиде на избори, ако загуби гласуването за Брекзит в парламента във вторник"}
{"url": "http://www.focus-news.net/news/2019/09/03/2694846/tass-polsha-vaznameryava-da-poiska-reparatsii-za-shtetite-prichineni-ot-natsistka-germaniya-po-vreme-na-vsv.html", "text": "Полша ще продължи обсъжданията на темата за репарациите за щетите, причинени на страната от Нацистка Германия и след парламентарните избори, които ще се състоят на 13 октомври. Това заяви в понеделник в ефира на радио RMF FM председателят на полския Сенат Станислав Карчевски, предава  ТАСС . \r\nВ отговор на въпрос, дали Варшава ще настоява да получи репарации, той отговори: „Разбира се“. Председателят на горната палата на парламента напомни, че „в момента се работи в парламентарната група“. \r\n„Ще видим какво ще се случи в новия състав (на парламента)“, добави Карчевски. „И в бъдеще разговаряме на тази тема“, заключи той. \r\nС аналогична позиция излезе в ефира на Полската телевизия министърът на отбраната на страната Мариуш Блащак. „Въпросът за репарациите не е затворен. Ако някой е извършил зло, той първо трябва да си признае, а след това идва въпросът за компенсациите. Това е нормално за цивилизования свят“, заяви той. \r\n„За нас е важно да постигнем целите си. Това е въпрос за ефективността на полската външна политика“, добави министърът, като отбеляза, че до голяма степен нещата ще зависят от резултатите от вота на 13 октомври. \r\nТемата за репарациите се обсъжда в Полша от юли миналата година, когато лидерът на партията „Право и справедливост“ Ярослав Качински заяви, че страната никога не се е отказвала от компенсация от страна на Германия. Антоний Мачеревич, тогава министър на националната отбрана, заяви по полската телевизия, че от правна гледна точка Варшава има всички основания да поиска репарация от Берлин. Групата в полския парламент, работеща по определянето на общия размер на щетите, по предварителни данни, ги оцени на почти 1 трилион долара. \r\nГерманското правителство многократно е посочвало, че не вижда причина за плащания, тъй като през 1953 г. Полша официално се отказва от репарациите. Варшава твърди, че споразумението от 1953 г. е подписано в нарушение под съветския натиск и засяга само несъществуващата Германска демократична република и Полската народна република, която според местните анализатори не са суверенна държава. \r\n \r\nПревод и редакция:", "date": "2019.09.03", "title": "ТАСС: Полша възнамерява да поиска репарации за щетите, причинени от Нацистка Германия по време на ВСВ"}
{"url": "http://www.focus-news.net/news/2019/09/03/2694845/nova-makedoniya-makedoniya-gpts-e-priyatel-na-fener-fener-e-priyatel-na-mpts-znachi-li-tova-che-gpts-e-blizka-tsarkva-na-mptsi.html", "text": "Вселенският патриарх Вартоломей влиза със сериозна преднина във финала на съперничеството за надмощие с руския патриарх Кирил. Този спортен речник може да подчертае значението на окончателното решение на Гръцката православна църква (ГПЦ), че Константинополската патриаршия има право да одобрява и подписва автокефалия за нови църкви в православния свят. Въпреки че официално ГПЦ ще вземе решение за признаване на  Православна църква в Украйна (ПЦУ) през октомври на събора на всички йерарси, това решение на Синода на ГПЦ разчиства пътя на Фенер и предвещава нова глава в отношенията с православната църква. Гръцката църква е една от най-важните в блока на гръцките църкви и трябва да се очаква, че някои други православни центрове ще последват по нейните стъпки, пише вестник  „Нова Македония“  в материал, представен  без редакторска намеса. \r\nОбявяването на такъв изход от събитията е от голямо значение за Македонската православна църква - Охридската архиепископия (МПЦ-ОА). Допълнителна надежда е процесът на нейното признаване да продължи пред Вселенската патриаршия. Но най-важното е, че гръцката църква легитимира правото на Вселенската патриаршия да одобрява автокефалия, което на практика „погребва” стремежите на Руската църква и дори на сръбската за някакъв общ консенсус на всички автокефални църкви. Сега идеята всички глави на православните църкви да бъдат подписани на Томос за автокефална църква става безсмислена и остава само желанието на църковна Москва да се наложи като най-важния фактор в православието. \r\nТози попътен вятър за Вселенската патриаршия, получен от Гръцката църква, означава силното й позициониране в православния свят, особено да не забравяме, че ГПЦ е една от най-влиятелните православни църкви. Освен това фактът, че ГПЦ застава на страната на ВП е силен удар за Сръбската православна църква, която традиционно има близки отношения с Гръцката църква. \r\nКак ще се позиционира СПЦ сега? Ще насочат ли атаките си срещу Вартоломей и към гръцките епископи от сръбската църква? Как всичко това ще се отрази на процеса за признаване на МПЦ-ОА? Всички тези въпроси остават отворени, както и възможността СПЦ да засили дипломатическия си ангажимент и да убеди гръцките епископи да се противопоставят на идеята за автокефалия в Македония. \r\nОчаква се ГПЦ да продължи принципността си при избора между Москва и Фенер и да бъде продължение на Вселенската патриаршия. \r\nГПЦ и Фенер са свързани от гръцкия характер на църквите и този характер се споделя от няколко други църкви в така наречения гръцки блок. Там са Албанската църква, Кипърската, Антиохийската и Александрийската патриаршия. \r\nТази стъпка от ГПЦ значително улеснява пътя на МПЦ, а от друга страна, оставя широки възможности за действие на Вселенската патриаршия. Началото на процеса на установяване на канонично и литургично единство на другите църкви с ПЦУ също е възможност за продължаване на този процес с втората фаза, в която македонската автокефалия е на дневен ред. Вселенският патриарх вече няма пречки да следва инициативата, която е започнал да се занимава с открити въпроси в православието. \r\nВселенският патриарх знае, че македонският църковен въпрос е много по-прост за разрешаване от украинския, предимно защото православните вярващи в Македония, независимо от техния етнос, са 99% от македонската православна църква. Вторият важен аргумент в полза на МПЦ и по този начин улеснява действията на Вартоломей е фактът, че Сръбската православна църква повече от 70 години няма официален авторитет и влияние при управлението на тези епархии на днешна Македония. И това, което може би е най-важно, е фактът, че днес МПЦ-ОА е жива църква с всички елементи и отговорности да бъде равнопоставена част от останалите православни църкви. Цялостната й организация, както институционална, така и служители, от вярващи до монаси, я прави може би по-достойна за автокефална църква от някои, които вече имат този статут. \r\nТози нов път, открит от ГПЦ, е много важен за целия процес, тъй като посочва каноничното право на ВП да предоставя автокефален статут на църквите. Това е път в съответствие с каноните и традицията на православната църква. \r\nАко може в Украйна, тогава за МПЦ няма пречка да проведе същия процес, което от своя страна дава на Вселенския патриарх да продължи процеса за нашата църква. \r\nСега е моментът и патриарх Вартоломей няма какво да чака! \r\n \r\n Агенция „Фокус“ припомня: \r\n \r\nАвторът е пропуснал да отбележи в текста, че ГПЦ е под юрисдикцията на Фенер, така че решението на Атина не е изненадващо. \r\nВ Православната църква решенията се взимат с единодушие (консенсус), така че е без значение дали ГПЦ, Фенер и Кипърската църква ще подкрепят решението за предоставяне на автономен статут на разколническите църкви в Украйна. \r\nЗа МПЦ-ОА: \r\n \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n \r\n•          Какво е Първа Юстиниана, или Юстиниана Прима:  \r\n \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\n \r\nКратка история на МПЦ-ОА \r\n \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n \r\nПревод и редакция:", "date": "2019.09.03", "title": "„Нова Македония“ (Македония): ГПЦ е приятел на Фенер, Фенер е приятел на МПЦ. Значи ли това, че ГПЦ е близка църква на МПЦ?!"}
{"url": "http://www.focus-news.net/news/2019/09/03/2694848/veroyatnite-predsrochni-izbori-na-14-oktomvri-komentari-v-britanskiya-pechat-agentsiya-fokus.html", "text": "Предстоящото гласуване в британския парламент и вероятността за свикването на извънредни общи избори са централна тема на британския печат.  \r\n*** \r\n \r\n Борис Джонсън ще бъде принуден да забави Брекзит, ако не успее да постигне нова сделка до 19 октомври, съгласно законопроект за „бунтовниците“, насочен към блокиране на излизането от ЕС без споразумение, пише британският вестник  The Independent . \r\nЗаконодателството, което се очаква да бъде прокарано през парламента в рамките на един ден в сряда, ще изисква тогава премиерът да поиска от ЕС тримесечно удължаване на член 50 до 31 януари. \r\nАко бъде приет, той ще стартира в деня след решаваща среща на върха на ЕС на 17-18 октомври - по-рано от очакваното, но събитието, което самият Джонсън определи като последната надежда за сделка. \r\nЗаконопроекта беше публикуван на фона на нарастващото очакване за общи избори през октомври, ако депутатите успеят да поемат контрола над парламента, при гласуването във вторник, за да се приеме законопроекта ден по-късно. \r\nВисокопоставени консерватори, включително Филип Хамънд, уволненият бивш финансов министър, и Дейвид Гоук, бившият министър на правосъдието, са сред поддръжниците на законопроекта. \r\nОчаква се до 20 депутати от консерваторите да се присъединят към „бунта“ - достатъчно за постигане на победа, противопоставяйки се на заплахата на Джонсън да бъдат изключени от партията, ако го направят. \r\nПоказателно е, че ако ЕС предложи удължаване до дата, различна до 31 януари, премиерът ще бъде принуден да приеме това удължаване в рамките на два дни, освен ако Камарата на общините не го отхвърли. \r\nПривържениците на законопроекта твърдят, че той все още предоставя на правителството „достатъчно време за провеждане на истински и искрени преговори“. \r\nОсвен това, преди настоящия краен срок от 31 октомври, „ще се осигури време, през което парламентът трябва да се стреми да постигне консенсус по пътя напред“, казаха те. \r\nКиър Стармър, министърът в сянка за Брекзит от лейбъристите, заяви: „Този законопроект ще спре Борис Джонсън да се наложи чрез безразсъден и увреждащ Брекзит без споразумение на 31 октомври. \r\n\"Тази седмица може да бъде последният шанс на парламента да се спре Брекзит без сделка. Депутатите трябва да действат в името на националния интерес и да подкрепят този законопроект.\" \r\nСлед няколко минути Джонсън даде отговора си от Даунинг Стрийт, твърдейки, че този закон ще  \"откъсне краката\" на позицията на Обединеното кралство в опит да се договори нова сделка с ЕС. \r\nТой казва: „Казвам, че трябва да покажем на приятелите си в Брюксел, че сме обединени в нашата цел, депутатите трябва да гласуват с правителството срещу безсмисленото забавяне на Корбин. \r\n„Искам всички да знаят, че няма обстоятелства, при които ще помоля Брюксел да отложи. Тръгваме си на 31 октомври, със или без сделка.\" \r\nТака нареченият „бунтовнически“ съюз ще има за цел да поеме контрола над дневния ред на парламента и в сряда да приеме законопроект с дължина само 2 страници, с 5 члена и 1 график. \r\nАко успее да премине всички етапи в парламента в сряда, той ще излезе в четвъртък и ще трябва през уикенда да премине през Камарата на лордовете. \r\nЦелта е законопроектът да получи кралско съгласие до неделя вечер, за да е сигурно, че ще влезе в сила преди Джонсън да пророгира парламента още в понеделник. \r\nБорис Джонсън може също така да избегне изискванията на законопроекта в малко вероятната ситуация, в която депутатите гласуват за Брекзит без споразумение през октомври. \r\n*** \r\n \r\n Нарастват спекулациите, че Борис Джонсън би могъл да свика извънредни общи избори, ако „бунтарите“  успеят да приемат законопроект за забавяне на Брекзит, като източник на Даунинг Стрийт заяви, че въпросът ще се третира като „израз на доверие“ в правителството, пише британският вестник  The Guardian \r\nМинистрите на кабинета на Джонсън се събраха за спешно заседание на кабинета в понеделник следобед, преди премиерът да се обърне към депутатите- консерватори по време на прием в дома на премиера. \r\nВисокопоставени източници от групата на „бунтарите“ от  различни партии твърдят, че смятат, че Джонсън би могъл да се стреми към спешни общи избори още в сряда, търсейки мнозинството от две трети, съгласно Закона за мандатите на парламента. \r\nИзточниците предполагат, че изборите ще бъдат преди 31 октомври, макар че в крайна сметка датата ще бъде под контрола на правителството. \r\nИзточникът на Даунинг Стрийт потвърди, че Джонсън ще се срещне с министри от кабинета преди приема на депутатите, казвайки, че „ще обсъди отговора на правителството пред депутатите, които искат да поемат контрола над законодателния дневен ред от правителството и да го предадат на опозицията и Корбин без съгласието на народа \". \r\nИзточникът добави: „Възгледът е, че евентуалното гласуване утре е израз на увереност в преговорната позиция на правителството за осигуряване на сделка и ще бъде третирана като такова.“ \r\nРазбира се, че е малко вероятно да се обявят общи избори веднага, но кабинетът ще обсъди редица възможни стратегии след предстоящите гласувания в парламента. \r\n*** \r\n \r\n Борис Джонсън ще отиде на общи избори на 14 октомври, ако депутатите гласуват за блокиране на Брекзит без сделка във вторник, пише британското издание  The Times .\t \r\nИзказвайки се от Даунинг Стрийт в понеделник вечерта, Джонсън каза, че не иска избори, но изключи да търси поредното забавяне на Брекзит. \r\nДепутатите противници на Брекзит без сделка публикуваха законопроект, който ще принуди премиера да търси по-нататъшно удължаване, ако той не успее да постигне сделка до 19 октомври.\" Според премиера подобен закон „реже краката на страната и прави всякакви други преговори невъзможни“. \r\n„Искам всички да знаят, че няма обстоятелства, при които ще помоля Брюксел да отложи Брекзит”, каза той. „Тръгваме си на 31 октомври, без никакви уговорки.“ \r\nВ изявлението си Джонсън не заявява пряко, че ще свика избори, но по-късно висш служител на Обединеното кралство изложи последствията, ако премиерът загуби контрол над стратегията си за Брекзит. \r\nИзточникът заяви, че правителството ще публикува предложение съгласно Закона за парламента с фиксиран срок за преместване на датата на следващите избори от 5 май 2022 г. на 14 октомври тази година в сряда, ако депутатите поемат контрола върху дневния ред във вторник, тогава  Джонсън няма да има друг избор, освен да поиска избори. \r\nИзточникът заяви, че във вторник депутатите ще бъдат изправени пред „прост избор“. Гласуването ще се третира така, сякаш е вот на недоверие и всеки депутат от консерваторите, който гласува срещу правителството, ще бъде отстранен от партията . \r\nАко парламентът бъде разпуснат в петък, тогава най-ранната възможна дата за избори ще бъде петък, 11 октомври. Това ще даде възможност за ново правителство да бъде създадено навреме за критичната среща на върха на ЕС на 17 октомври, на която всяка нова сделка или потенциално удължаване на Брекзит вероятно ще бъде обсъдено.", "date": "2019.09.03", "title": "Вероятните предсрочни избори на 14 октомври - коментари в британския печат (Агенция \"Фокус\")"}
{"url": "http://www.focus-news.net/news/2019/09/03/2694847/vanshniyat-ministar-na-iran-teheran-privetstva-ruskata-kontseptsiya-za-sigurnostta-v-persiyskiya-zaliv.html", "text": "Иран приветства предложената от Русия концепция за обезпечаване на колективната сигурност в зоната на Персийския залив. Това заяви в понеделник министърът на външните работи на Ислямската република Джавад Зариф на съвместна пресконференция с руския си колега Сергей Лавров, предава  ТАСС . \r\n„Що се касае до сигурността в Персийския възглед, то нашите възгледи са много близки с руските. Чухме инициативата на Русия за сигурността в Персийския залив и я приветстваме“, заяви той. По думите на Зариф, тази тема е обсъждана на преговорите с Лавров и Техеран очаква Москва да се движи в тази посока и в бъдеще. \r\nПървият дипломат на Иран съобщи още, че Ислямската република е готова да подпише пакт за ненападение със страните от региона, като отбеляза, че Техеран се обявява за свобода на корабоплаването в Персийския залив и обезпечаване на енергийната сигурност. „За съжаление, американците говорят за прехвърляне на контингент в този регион. Това ще доведе до увеличаване на напрежението“, предупреди Зариф. \r\nСитуацията в региона отново се влоши на 19 юли, когато танкерът Stena Impero, плаващ под британския флаг, беше задържан в пролива Хормуз от Корпуса на стражите на ислямската революция (КСИР, елитни части на иранските въоръжени сили). Според КСИР танкерът е бил задържан „във връзка с нарушение на международните правила“ и е придружен до брега за проверка. Държавният департамент обяви, че Вашингтон изгражда коалиция за осигуряване на свободата на корабоплаването в региона на Персийския залив. На 23 юли държавният секретар Майк Помпео предложи да се включат в коалицията държави от различни региони на света. В същия ден стана известно, че Германия, Франция и Обединеното кралство водят преговори за осигуряване на собствена мисия за наблюдение на безопасността на корабоплаването в Персийския залив. \r\nНа 23 юли руското външно министерство представи Концепцията за колективна сигурност в Персийския залив. Тя предвижда създаването на инициативна група за подготовка на международна конференция за сигурност и сътрудничество в Персийския залив, която впоследствие ще доведе до създаването на организация за сигурност и сътрудничество в региона. Освен това Москва пое инициативата за създаване на демилитаризирани зони в региона и предложи да се отказ от постоянното разполагане на групи от извънрегионални държави и установяване на горещи линии между военните. \r\n \r\n  Високо ниво на отношенията \r\n \r\nВ момента отношенията между Русия и Иран са достигнали най-високото си ново от десетилетия, заяви Зариф. \r\n„Отношенията между Русия и Иран се намират на най-високото си ниво от десетилетия“, отбеляза министърът. Той добави, че „сътрудничеството между Русия и Иран е със стратегически характер и е особено успешно в енергийната и транспортната сфери, както и във въпросите за постигане на мир и сигурност“. \r\nМинистърът отбеляза, че „ролята на Русия за запазването на ядрената сделка е ключова“. „Позицията на Русия и Китай по отношение на ядрената сделка е по-близка до позицията на Иран [отколкото на позицията на страните от Европа и САЩ]. Икономическите отношения на нашите страни се развиват, въпреки натиска от страна на Вашингтон“, подчерта той. \r\n \r\nПревод и редакция:", "date": "2019.09.03", "title": "Външният министър на Иран: Техеран приветства руската концепция за сигурността в Персийския залив"}
{"url": "http://www.focus-news.net/news/2019/09/03/2694849/toni-blear-predupredi-leybaristkata-partiya-ne-padayte-v-kapana-za-slonove-predsrochni-izbori-shte-gi-zagubite.html", "text": "Британският премиер Борис Джонсън залага изборен „капан за слонове“ за опозиционната Лейбъристка партия, която трябва да го избегне, предупреждава бившият министър-председател и отявлен противник на Брекзит Тони Блеър в понеделник, цитиран от  Reuters . \r\n„Борис Джонсън знае, че ако Брекзит без сделка е единственото предложение, той може да се провали, но, когато е обвързан с въпроса за Корбин на парламентарни избори, той ще спечели с мнозинство, въпреки че повечето хора са срещу Брекзит без сделка, защото някои може да се страхуват повече от управление на Корбин“, обяснява еврофилът. \r\nЛидерът на лейбъристите Джереми Корбин „трябва да види изборите преди Брекзит като капана, който са“, подчерта отново той. \r\nСпоред Блеър, искащите да реализират волята на гражданите за излизане на Великобритания от ЕС залагат капан, „да изглежда, че са тласнати към избори, докато активно се готвят за тях“. \r\n„Ако правителството се опита да форсира избори сега, Работническото движение трябва да гласува срещу тях“, продължава с предупрежденията бившият британски премиер, като посочва, че изборите ще бъдат представени като избор между Джонсън, който реализира волята на хората за Брекзит плюс популистка програма на Консервативната партия, или предаване на страната, нейната икономика и сигурност на Корбин и неговата малка група от адепти от крайно-лявото. \r\nПо неговите думи, предизвикателството избори преди Брекзит е избрано и е това е „брутално ясно“, а според Блеър рейтингът на Корбин не подсказва, че той може да спечели такъв вот. \r\n \r\nПревод и редакция:", "date": "2019.09.03", "title": "Тони Блеър предупреди Лейбъристката партия: Не падайте в „капана за слонове“ предсрочни избори, ще ги загубите"}
{"url": "http://www.focus-news.net/news/2019/09/03/2694850/federika-mogerini-evropa-shte-sazhalyava-ako-zatvori-perspektivata-pred-zapadnite-balkani.html", "text": "Европа ще съжалява, ако затвори перспективата пред Западните Балкани, заяви върховният представител на ЕС за външната политика и сигурността Федерика Могерини, цитирана от македонският телевизионен  “Канал 5“ . \r\nВ едно от прощалните си обръщения преди да напусне поста си европейският външен министър Федерика Могерини обясни на посланиците на ЕС в Брюксел за половин час защо европейската перспектива на региона трябва да представлява ясен интерес за Съюза. Сред нещата, свършени през мандата й, тя не пропусна постигането на Споразумението от Преспа, което според нея е резултат от смелостта, лидерството и подкрепата на Съюза. Сега тя казва, че е време Брюксел да признае това. \r\n„Имаме ясен интерес да включим целите Балкани в ЕС. Всички знаем, че това е дълъг процес, сложен, винаги интересен и жив, който изисква много време. Много проблеми ще трябва да бъдат решени и много политически ангажименти и решителност от всички страни е необходима. Но по мое лично мнение, ако не го направим, ще съжаляваме дълги години, заяви Федерика Могерини, ръководител на европейската дипломация. \r\nПо същото време Словения е домакин на Стратегически форум в Блед, на който присъстват влиятелни световни и европейски политици, като цялото внимание е насочено към специалния представител на САЩ за Западните Балкани Матю Палмър. В интервю за словенския всекидневник Delo той каза, че Брюксел със своето отношение към Македония трябва да покаже на всички в региона, че могат да разчитат на европейското бъдеще. \r\n„Споразумението от Преспа е най-голямото дипломатическо постижение през последните години в региона и ЕС трябва да изпълни своята част от споразумението и да даде на гражданите на Северна Македония ясна европейска визия“, каза Палмър пред Delo. \r\nНа двудневния форум в Блед присъстват и министрите Никола Димитров и Радмила Шекеринска, които трябва да се срещнат с Матю Палмър. Димитров се срещна днес със своя словенски колега домакин Миро Церар, който подчерта, че европейският подход към  малките страни е перспектива за малките държави, а върховенството на закона е едно от условията за ускорена европейска интеграция. \r\n \r\n  Юлиян Марков", "date": "2019.09.03", "title": "Федерика Могерини: Европа ще съжалява, ако затвори перспективата пред Западните Балкани"}
{"url": "http://www.focus-news.net/news/2019/09/03/2694851/pregled-na-osnovnite-temi-v-ruskiya-pechat-agentsiya-fokus.html", "text": "Изборите в две провинции в Източна Германия, американският въздушен удар в Идлиб и възможностите за икономическо възраждане на Сирия са сред темите на руския печат. \r\n*** \r\n \r\n Бранденбургската врата се затваря, пише руският вестник “Российская газета“ в коментар за проведените в неделя регионални избори в две провинции в Източна Германия в материал, представен без редакторска намеса. \r\nСлед като обобщи вота в две германски провинции - Саксония и Бранденбург, швейцарската телевизионна и радиокомпания SRF реши да разбере от избирателите защо са гласували за „Алтернатива за Германия“. Проблемът е актуален предвид факта, че в Саксония партията беше подкрепена от 27,5% от избирателите (тя загуби само от Християндемократическия съюз с 32,1%). А в Бранденбург привържениците на Алтернативата получиха 23,5 процента и по-малко от 3 процента ги отделиха от победителя в изборите - Социалдемократическата партия. \r\nПоследният резултат за „алтернативните хора“ изглежда е феноменален успех, тъй като те успяха да утроят присъствието си в местния парламент (ландтага). Но да се върнем на проучването, проведено от швейцарците. Героите на интервюто бяха трима мъже. Първият е в напреднала възраст, вторият носи шапка, а третият носи очила. Без фамилии и публикации. Това, за което говориха, не беше включено в материалите на германските и европейските публикации на водещите медии. Ще дам само някои цитати: „те ни тласкат“, „всичко в страната трябва да отговаря на правилата за политическа коректност, както в дните на ГДР“, „не мога да кажа, че искам и мога да говоря само в рамките на либералната демократична система. Ще кажа нещо излишно, и държавата ще започне да ме преследва “. Любопитно е, че привържениците на Алтернативата, които отговориха на въпросите, не споменаха нито мигранти, нито икономически проблеми. Всички обаче, без изключение, бяха притеснени от ограниченията на свободата на словото, въведени със закон или като неписани правила, липсата на право открито, без страх да изразят мнението си в Германия, ако това не съвпада с официално приемливото. \r\nВ понеделник немското издание NEOpress обърна внимание на странността: германската преса обърна малко внимание на речта на френския президент Еманюел Макрон, в която той предсказа \"упадък на западната хегемония в света\" и заяви желанието си да \"създаде нова европейска цивилизация\". Но за германския политически елит подобни инициативи от страна на Париж изглеждаха като зловеща крамола, от която жителите на Германия трябва да бъдат защитени. Това беше направено. \r\nПовечето политически пасивни по-рано немци този път гласуваха за „Алтернатива“. \r\nГоворейки за добрите резултати на „Алтернатива за Германия“, германски и европейски коментатори ги обясняват с успешната политическа програма на партията, която повдигна въпроса за непълно обединение на Германия в допълнение към проблемите с приемането на мигранти. В резултат на това са неравностойните условия, в които живеят Западна и Източна Германия. „Този въпрос е шамар в лицето на възрастните хора, които чакат изравняване на пенсиите между Изтока и Запада от 30 години“, каза Андреас Калбиц, председател на Бранденбургския клон на Алтернативата. В същото време проблемите със свободата на словото в Германия и произвола, извършен в Саксония спрямо кандидати от дясната партия, не се считат за причината традиционните политически сили на Германия да загубят гласа си в двете провинции наведнъж. \r\nЙорг Урбан, представител на „Алтернатива за Германия“ (АзГ), потвърди на брифинг в Берлин, че са предприети незаконни действия срещу партийните кандидати в Саксония. В началото на юли избирателната комисия на тази провинция е намалила листата на кандидатите от Алтернативата от 61 на 18 кандидати, като посочи формални грешки, далеч по-малко значими от събирането на подписите на мъртвите души на кандидатите или фалшифицирането на подписите на избирателите. Само след подаване на молба до Конституционния съд в листата на (АзГ) беше възможно да се възстановят 12 души. Но 31 кандидати не бяха допуснати да се кандидатират. Партията твърди, че те разполагат с доказателства, потвърждаващи заговора на МВР с ръководителя на изборната комисия. \r\nВъпреки това Християндемократическият съюз в Саксония и социалдемократите в Бранденбург, които спечелиха първите места, не се чувстват губещи и правят планове с кои партии да формират коалиция от партиите, преминали в местните парламенти. Те категорично отказват да водят диалог с АзГ относно създаване на регионалното правителство, обвинявайки противниците в популизма и избирателите ... в необичайно висока избирателна активност. И това е вярно: ако на изборите през 2014 г. в Бранденбург 47,9 процента от избирателите дойдоха на урните, то през 2019 г. те се оказаха 61,3 процента. Избирателната активност беше още по-висока в Саксония - 64 процента. Според експерти мнозинството от предишните пасивни германци този път са гласували за \"Алтернатива\", отказвайки да подкрепят неясните лозунги на традиционните политически партии. \r\n \r\nДа се разчита на диалог, особено на сътрудничество между основните партии и АзГ не си струва. Независимо от това, резултатът, постигнат от десните в двете провинции на Федерална република Германия, кара европейските медии да виждат в привържениците на АзГ вече не група „разочаровани радикали, които надхвърлят традицията на германския консерватизъм”, а партия, която е в начален стадий на формиране. За либералната преса на Стария свят обаче парламентарните успехи на „Алтернативата“ все още изглеждат като плашеща „черна вълна“, „автомобилна катастрофа“, която трябва да бъде предотвратена на всяка цена. Всъщност с това беше ангажирана и избирателната комисия в Саксония. \r\nДокато германската преса и експерти правят прогнози как резултатите от гласуването в Източна Германия ще се отразят на управляващата коалиция, ръководена от канцлера Ангела Меркел, съпредседателят на Алтернатива за Германия Йорг Мойтен заяви как вижда бъдещето на своята политическа сила. Първо, той каза, че партията, следвайки резултатите от изборите, ще провежда центристка политика: \"В тази страна има центристко мнозинство и ние принадлежим към него.\" И второ, той сравнява перспективите на АзГ с бъдещето на изключително популярната партия „Лига“ в Италия, която се ръководи от бившия вицепремиер Матео Салвини. Мойтен вижда разликите между тях само във факта, че в Италия „промените идват от север, а в Германия от изток“. \r\n*** \r\n \r\n Американският въздушен удар в Сирия е в същност срещу руско-турското приятелство, пише руският вестник  “Взгляд“ \r\nВВС на САЩ атакуваха сирийската провинция Идлиб в деня, след като сирийската армия обяви прекратяване на огъня за евакуация на цивилни. В резултат на нападението са регистрирани многобройни жертви и разрушения. Според експерти политическото и военно-техническото сближаване между Турция и Русия е истинската причина за провокация от страна на САЩ. \r\nВеднага след като военната авиация на руските авиокосмически сили и сирийските ВВС спряха да летят над Идлиб, Вашингтон, без да уведоми Москва или Анкара, веднага започна въздушен удар по тази сирийска провинция. Ударът е нанесен в 15 ч. в събота и падна върху района между селищата Маарет-Мисрин и Кафер-Хая, съобщи Центърът за помирение на враждуващите страни. Има много жертви и разрушения. С подобни действия САЩ нарушиха всички споразумения. \r\nКакто е обяснено от Централния военен команден център, от шест сутринта на 31 август по инициатива на Русия и Турция сирийската армия едностранно обяви прекратяване на огъня в зоната на деескалация, за което уведоми представители на всички страни в конфликта. Примирието трябваше да позволи на цивилните по хуманитарния коридор да напуснат Идлиб, който е контролиран от бойците. \r\nВъпреки това, неоторизирания удар от Съединените щати застраши продължаващото поддържане на примирие в зоната за деескалация на Идлиб и го разруши в редица направления, заяви руското Министерство на отбраната. И въпреки това, \"въпреки обстрела, причинен от американския удар, сирийските войски поддържат мораториума върху провеждането на военни действия\", добавиха те. Подобни действия на американската страна са смущаващи, като се има предвид, че Вашингтон обвинява Москва и Дамаск в \"безразборното използване на авиацията\" в Идлиб, бяха възмутени от руското Министерство на отбраната. \r\nРусия и Турция също решиха да запазят своите споразумения относно зоната за деескалация в Идлиб и няма да ги нарушават, заяви руският външен министър Сергей Лавров. Той припомни, че преди това руският президент Владимир Путин се срещна с турския президент Тайип Ердоган и те решиха да запазят споразумението. „Президентите се договориха за конкретни стъпки, които ще позволят да бъдат извършени“, добави Лавров. \r\nВашингтон твърди, че целта са били членове на терористична група. Според Центъра за помирение на враждуващите страни американската страна заяви, че \"контролния пост на групировката \"Ал Кайда\" в Сирия\", който заплашва безопасността на американските граждани, е бил унищожен по време на удара. Експертите обаче смятат, че това не е нищо повече от провокация, изкуствено създадена от САЩ, за да се карат Русия и Турция, които наскоро станаха по-близки. \r\n„Това е нарушение на споразуменията, игнориране на здравия разум, обичайната провокация, дължаща се на вечния американски снобизъм и презадоволеност, която създава сериозни трудности в региона. САЩ пренебрегнаха нас и Турция. Американците са едни от най-добрите организатори на провокации; те правят това цял живот. Провокациите и предателствата са това, което американските военни и разузнавателни структури са усвоили до съвършенство ”, каза Франц Клинцевич, член на комисията по отбрана на Съвета на федерацията, пред вестник „Взгляд“. \r\nПоследиците от тази провокация, каза той, ще бъдат сериозни, включително в рамките на постигнатите мирни споразумения. „Последиците са трудни за предвиждане, ситуацията може да се развие по различни начини, защото има много центрове на влияние и има източни особености. Има много противоречия, които дипломатите и военните ще се опитат да изгладят. Но не изключвам, че ситуацията може да доведе до раздор и прекратяването на огъня да бъде осуетено. Ще бъде изключително вредно и опасно. Но САЩ се стремят към това, като провеждат тази провокация “, смята сенаторът. \r\nЗад фасадата на борбата срещу терористите САЩ  крият съвсем различни цели. „Американците продължават неизказания път, за да спасят останалите разпръснати банди, които самите те създават и наблюдават. Те се опитват да ги култивират като един от елементите, които да дестабилизират ситуацията в Сирия и да създадат условия за отстраняването на настоящия президент и администрацията на Асад, а не чрез заместване на сегашното правителство по демократичен начин“, казва Франц Клинцевич. \r\n*** \r\n \r\n Традиционният международен панаир в Дамаск, 61-ви по ред, тази година беше знак за частичен пробив на изолацията на сирийското правителство  в Близкия изток, пише руският вестник  “Независимая газета“ . \r\nОбединените арабски емирства (ОАЕ), които дълго подкрепяха въоръжената и политическа опозиция на Сирия, изпратиха делова делегация на събитието. Това се случи въпреки ясните предупреждения от Държавния департамент на САЩ. \r\n„Компании, физически лица и търговски палати извън Сирия не трябва да участват в търговския панаир, организиран от режима на Асад“, се съобщава на страницата на дипломатическата мисия на САЩ в Сирия в навечерието на откриването. Въпреки факта, че САЩ нямат официално дипломатическо присъствие в републиката, микроблогирането на американското представителство продължава да функционира. Американски дипломати изтъкнаха, че участието в този международен панаир е особено неприемливо, когато правителствените сили със съюзническите им формирования провеждат офанзивни операции в провинция Идлиб - последната голяма област, където са концентрирани противници на сирийското правителство. Съюзниците на САЩ в Близкия Изток обаче решиха да игнорират предупрежденията. \r\nОбединените арабски емирства, според информацията на британския портал Middle East Eye, представиха 15 продукта и услуги на своите компании на изложение в сирийската столица. Въпреки факта, че са били настанени в павилион под знамето на Емирствата, изглежда, са решили да не рекламират своята принадлежност към тази страна. Така че, Middle East Eye отбелязва, че представители на ОАЕ са се опитали да се скрият от камери и не са осъществили контакт с репортери. \r\nПосещението на предприемачи от Абу Даби очевидно е било предназначено да бъде частно. Но според източници делегацията е била изпратена от Търговската камара на Абу Даби. Наблюдателите смятат, че тъй като сирийският президент Башар Асад затяга контрола върху последните анклави, инвестиционните възможности в страната ще се увеличат. \r\nПрез ноември 2018 г. “Независимая газета“ беше една от първите медии, които съобщиха, че ОАЕ започнаха да възстановяват работата на дипломатическата мисия в Дамаск . Тогава Египет започна да размразява официалните връзки със сирийското правителство. След това се повдигна въпросът за завръщането на Сирия в Лигата на арабските държави . Въпреки положителните сигнали от такъв влиятелен регионален играч като ОАЕ, това все още не е станало. Според източници, запознати със ситуацията, идеята за реабилитиране на сирийското правителство в рамките на Арабската лига среща съпротива от някои важни играчи. Например Саудитска Арабия се противопостави. Отчасти това показа разлика в подходите на Рияд и Абу Даби.", "date": "2019.09.03", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/03/2694854/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка:  На 03.09.2019 г. ще е слънчево, след обяд над Западна България с временни увеличения на облачността. Ще духа слаб до умерен североизточен вятър. Горещо време с максимални температури между 30° и 35°. Над планините ще бъде предимно слънчево, след обяд над масивите в Западна България с временни увеличения на облачността. Ще духа слаб до умерен до умерен североизточен вятър. Максимална температура на височина 1200 метра около 24°, на 2000 метра – около 16°.  \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\nОбласт Пазарджик: \r\nДвижение в една лента на АМ „Тракия“ от км 71+000 до км 76+000 посока София, поради изсичане на храсти в средна разделителна ивица. Ограничено движението в изпреварващата лента. Движението се извършва в активната лента и се контролира с пътни знаци.  Срок 03.09.2019 г. \r\n \r\nАМ „Хемус“:  \r\nОбласт София: \r\nДвижението в тунел \"Витиня\" в посока София е ограничено поради ремонт на вентилационната уредба и противопожарното известяване. Движението се осъществява по обходен маршрут: Път I-1 с отбиване при км 35+450 служебна връзка и връщане на магистралата при км 30+260 пътна връзка \"Витинска река\". Срок: от 20:00 часа на 03.09.2019 до 06:00 часа на 04.09.2019 г.; \r\nДвижението в тунел \"Витиня\" в посока Варна се осъществява в една лента поради ремонт на вентилационната уредба и противопожарното известяване. Срок: от 20:00 часа на 03.09.2019 до 06:00 часа на 04.09.2019 г.; \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонт на осветлението. Затворена е активната лента, като движението се извършва в изпреварващата. Срок от 09:30 до 15:30 часа на 03.09.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина - София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 11.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът II-53: Движението по път ІІ-53 път I-5 – Г.Оряховица – Елена – Майско в участъка от км 0+000 до км 2+875 е ограничено в двете посоки. Движението от с. Поликраище до с. Първомайци и обратно се осъществява по обходен маршрут: \r\n- За посока с. Поликраище – с. Първомайци: Поликраище, по Републикански път I-5, по Общински път VTR 1051 до Първомайци; \r\n- За посока с. Първомайци – с. Поликраище: Първомайци, по Общински път VTR 1051, по Републикански път I-5 до Поликраище. Срок до 04.09.2019 г. \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 05.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка и изсичане на храсти. Участъкът е сигнализиран с пътни знаци. При необходимост движението се регулира от регулировчици. Срок до 05.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 09.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 09.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 09.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 с. Белица - с. Поибрене се извършва в една лента от км 29+000 до км 32+000 поради частичен ремонт на асфалтовата настилка, чрез поетапно затваряне на лява и дясна ленти за движение. Срок до 03.09.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 05.09.2019 г.; \r\nПът ІІІ-5202: Движението по път III-5202, Деков-Белене в участъка Деков-Белене от км 3+000 до км 4+000 се извършва с повишено внимание поради поставяне на хоризонтална маркировка. Срок до 05.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\n \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 10.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 10.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 05.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: движението по път III-663 Чирпан – Симеоновград от км 0+000 до км 6+000 се ограничава поради извършване на ремонтни работи.  \r\nОбходен маршрут:  \r\n-\tот разклона за с. Ценово посока гр.Чирпан през обиколното път II-66. Срок до 09.09.2019 г. \r\n \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-701: Движение по път ІІІ-701 Хърсово – Никола Козлево от км 36+427 до км38+526 в района на Хърсово е с повишено внимание поради ремонтни работи по асфалтовата настилка. Срок до 06.09.2019. \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.03", "title": "Актуална пътна обстановка"}
{"url": "http://www.focus-news.net/news/2019/09/03/2694856/gd-granichna-politsiya-trafikat-na-gkpp-kalotina-intenziven-na-izhod-za-leki-koli-a-na-kapitan-andreevo-gkpp-dunav-most-vidin-i-gkpp-dunav-most-ruse-na-izhod-za-tovarni-avtomobili.html", "text": "Трафикът на ГКПП \"Калотина\" на българо-сръбската граница е интензивен на изход за леки коли, а на \"Капитан Андреево\" на българо-турската, ГКПП \"Дунав мост-Видин\" и ГКПП \"Дунав мост-Русе\" на българо-румънската - на изход за товарни автомобили. Това съобщиха от  ГД \"Гранична полиция\" . \r\nПреминаването през всички контролно-пропускателни пунктове на границите със Северна Македония и Гърция се осъществява нормално.", "date": "2019.09.03", "title": "ГД \"Гранична полиция\": Трафикът на ГКПП \"Калотина\"  интензивен на изход за леки коли, а на \"Капитан Андреево\", ГКПП \"Дунав мост-Видин\" и ГКПП \"Дунав мост-Русе\" - на изход за товарни автомобили"}
{"url": "http://www.focus-news.net/news/2019/09/03/2695103/ministar-biser-petkov-obshtina-sliven-e-mnogo-dobar-partnyor-na-ministerstvoto-na-truda-i-sotsialnata-politika.html", "text": "Социалният министър Бисер Петков и кметът на Сливен Стефан Радев посетиха днес Центъра за социална рехабилитация и интеграция за незрящи. Това съобщиха от пресцентъра на  Община Сливен .  \r\nМинистърът беше запознат с дейността на центъра и с ремонта на сградата, който започна през 2017 година. \r\n„Това е една услуга, която е насочена преди всичко към незрящи хора, но разширява своята целева група и към хора и деца с увреждания, благодарение на завишения капацитет, който от 30 вече е 50 души. Радвам се, че това, което видяхме, е станало с участието и с помощта на инструментите, с които Министерството на труда и социалната политика разполага, с Проект „Красива България“ и, разбира се, с участието и водещата роля на Община Сливен. Центърът разполага с всичко необходимо за една пълноценна интеграция на своите потребители“, сподели мнението си Бисер Петков. \r\nОт самия център също изразиха своята благодарност за цялостното му обновяване. Директорът Пепа Димова работи там от близо 30 години. \r\n„Искам да ви кажа, че това е годината, в която тук се чувствам най-щастлива досега, защото бяха много тежки времена. Чакахме толкова много години, но най-накрая, благодарение на Общината имаме тази сграда и това оборудване. Ремонтът е по Проект „Красива България“, оборудването е по Фонд „Социална закрила“. Смятам, че тези два проекта бяха най-важните тук, поне за мен, за което лично благодаря на господин Радев“, коментира Пепа Димова.      \r\nНа свой ред Бисер Петков подчерта ролята на Община Сливен за добрата реализация на социалните проекти. \r\n„Общините са ключов партньор на Министерството на труда и социалната политика и на правителството като цяло в осъществяването на социалните политики на регионално ниво. Община Сливен е един добър пример за това партньорство, защото тя е доставчик на 17 услуги. Тоест тук има развита мрежа от социални услуги. Тя се възползва от всички проекти на министерството чрез ОП „Развитие на човешките ресурси“. Общината вече е стартирала с подписването на 50 договора по Механизма за лична помощ. Предстои реализацията на Патронажната грижа за възрастни и хора с увреждания. Междувременно продължават услугите в домашна среда – социален личен асистент и домашен помощник за над 100 потребители. Мисля, че всичко направено от Общината и това, което продължава да се прави, има своето отражение в нивото на социално обслужване на жителите на Община Сливен и разбира се, в осигуряване на една добра заетост“, заяви социалният министър.           \r\nТой, заедно с кмета Радев, направиха обиколка в „Язаки България“ ЕООД и „Е. Миролио“ ЕАД. След посещението там Бисер Петков отчете, че това са примери на водещи работодатели, които са създали необходимите условия за работа. Той изрази удовлетвореност от посещението си в Сливен и от това, което е видял.", "date": "2019.09.03", "title": "Министър Бисер Петков: Община Сливен е много добър партньор на Министерството на труда и социалната политика"}
{"url": "http://www.focus-news.net/news/2019/09/03/2694855/predstoyashti-sabitiya-v-stranata-za-3-septemvri-agentsiya-fokus.html", "text": "*** \r\n \r\nОт 10.30 часа в Гербовата зала на „Дондуков“ 2 президентът Румен Радев ще удостои посланикът на Гърция Григориос Василоконстандакис с орден „Стара планина – Първа степен“. \r\n \r\n*** \r\n \r\nМинистър-председателят Бойко Борисов заминава на посещение във Федерална Република Германия. \r\n \r\n*** \r\n \r\nОт 10.00 часа министърът на труда и социалната политика Бисер Петков ще се срещне с кмета на града Стефан Радев, след което ще даде брифинг в сградата на общината. \r\n \r\n*** \r\n \r\nОт 16.30 часа, на разкопките в древния град Мисиноис край Търговище ще се състои пресконференция за закриване на археологическия сезон. Ще присъстват министърът на туризма Николина Ангелкова и кметът на Търговище д-р Дарин Димитров. \r\n \r\n*** \r\n \r\nУтре от 11.30 часа директорът на ГД ПБЗН главен комисар Николай Николов ще посети Дома за медико-социални грижи за деца в града. \r\n \r\n*** \r\n \r\nОт 9.30 часа в Централата на ГЕРБ (пл. България 1, НДК Административна сграда, ет. 17) ГЕРБ и СДС ще проведат среща във връзка с предстоящите местни избори. \r\n \r\n*** \r\n \r\nОт 11.00 ч. Националният съвет на БСП ще проведе заседание в зала \"Александър Лилов\" в централата на партията. \r\n \r\n*** \r\n \r\nОт 11.00 часа в сградата на Britanica school,  кв. „Драгалевци“, ул. „Момино венче“ № 27, създателите на училището  Любомир Лалов и Десислава Якимова – Лалова ще открият първото парк училище Britanica park school. \r\n \r\n*** \r\n \r\nОт 17.30 часа в Еврейския народен дом на бул. „Ал. Стамболийски“ № 50, в зала „Йерусалим“ лидерът на БСП  - София Калоян Паргов ще участва в дискусия на ОЕБ „Шалом“ по повод 75 г. от 9 септември 1944 г. \r\n \r\n \r\n*** \r\n \r\nОт 09.30 часа в Специализирания наказателен съд ще се гледа дело НОХД 1749/2018 г. срещу М.К. и Т.В. за безстопанственост в особено големи размери. \r\n \r\n \r\n*** \r\n \r\nОт 09.30 часа в Специализирания наказателен съд ще се гледа дело НОХД 3555/2018 г. срещу Е.М. , М.Д. и К.Б. за образуване и ръководене на организирана престъпна група. \r\n \r\n \r\n*** \r\n \r\nОт 18.00 часа в  галерийното пространство при Триъгълната кула на Сердика Регионалният исторически музей представя изложбата „София – 140 години столица на България“. \r\n \r\n*** \r\n \r\nОт 18.30 часа в Галерия „Сезони“ се открива изложбата живопис на Стоян Филипов – FIL. \r\n \r\n*** \r\n \r\nОт 18.30 часа в Националния етнографски музей се открива изложбата „Преодоляване на гравитацията“ на художника Петър Георгиев – Рей. \r\n \r\n \r\n*** \r\n \r\nОт 13.00 часа в заседателната зала на хотел „Монте Кристо“ режисьорът Ставри Карамфилов и г-н Борислав Владков – директор и главен художествен ръководител на Драматичен театър „Никола Вапцаров“ от 1984 г. до 1991 г., ще дадат пресконференция на тема „Тревожната ситуация около отбелязването на 100-годишния юбилей на Благоевградския театър“. \r\n \r\n*** \r\n \r\nОт 18.00 часа край моравата на студентски център „Америка за България“ ще се открие новата академична година в Американския университет в България. \r\n \r\n*** \r\n \r\nОт 10.00 до 18:00 часа в Културен център „Морско казино“ ще се проведе Европейско първенство по корабомоделен спорт Клас „С“. \r\n \r\n*** \r\n \r\nВ 18.00 часа в Дом на писателя на ул. „Вола“ № 1 ще се състои представяне на романа „Капани на властта” и „Писма до себе си”(разкази). \r\n \r\n*** \r\n \r\nВ 19.00 часа на Остров „Св. Анастасия“ ще се проведе концерт на Duality - Armel Dupas - пиано и Петър Салчев – вокал. \r\n \r\n*** \r\n \r\nВ 21.00 часа на Открита сцена „Охлюва“ ще се състои премиера на филма „ArtiFISHal”, отразяващ състоянието на популацията на дивата риба поради бракониерство и неблагоприятна, изкуствена среда на размножаване. \r\n \r\n*** \r\n \r\nОт 19.00 часа в хотел „Флагман“ ще се състои откриването на Празници на гроздолечението и виното в курорта Св. Св. Константин и Елена. \r\n \r\n*** \r\n \r\nОт 11.00 часа на Руското военно гробище кметът на Община Видин Огнян Ценков и Негово превъзходителство Темиртай Избастин, посланик на Република Казахстан в България, ще открият възпоменателна плоча на казахстански герой. \r\n \r\n*** \r\n \r\nВ Народно читалище „Йордан Йовков“ се организира изложба на библиотечни документи „6 септември 1885 г. -  Ден на Съединението”. \r\n \r\n*** \r\n \r\nОт 10.00 часа в Община Панагюрище експерт на ТП на НОИ – Пазарджик ще консултира гражданите за избор на по-благоприятен индивидуален коефициент за изчисляване на пенсиите. \r\n \r\n*** \r\nПлевен.  \r\nОт 15.00 часа в зала ,,Плевен\" на областна администрация ще се проведе заседание на Областната епизоотична комисия.- отразявам, нали? \r\n \r\n*** \r\nПлевен.  \r\nОт 19.00 часа в салона на читалище ,,Съгласие\" ще се състои концерт на ансамбъла ,,Туна алкала\" (Испания).  \r\n \r\n*** \r\nПлевен. \r\nОт  19.00 часа в Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов, реж. Василий Сенин (Русия). \r\n \r\n*** \r\n \r\nОт 10.00 часа в Зала 2 на Окръжен съд – Пловдив ще се гледа дело НОХД №2558/2017 г. срещу Благой Н. \r\n \r\n*** \r\n \r\nОт 10.00 часа в Дома на културата „Борис Христов“ Фондация „Дом за пловдивска опера“ ще даде пресконференция по повод организирането на конкурс за възможността за изграждане на Дом за пловдивската опера и състоянието на концертната зала. \r\n \r\n*** \r\n \r\nОт 11.00 часа в зала 712 ще се проведе регулярното заседание на Постоянната Областна епизоотична комисия.  \r\n \r\n*** \r\n \r\nОт 11.00 часа в зала 308 на Община Разград ще се проведе пресконференция по повод предстоящия Есенен панаир. \r\n \r\n*** \r\n \r\n От 10.00 часа в Зала 1 на Областна администрация – Русе ще се проведе заседание на постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 14.00 часа в Областна администрация – Смолян ще се проведе ежеседмичното заседание на Постоянната областна епизоотична комисия във връзка със заболяването Африканска чума по свинете. \r\n \r\n*** \r\n \r\nОт 18.00 часа в залата на Международния младежки център ще се проведе среща със  световната оперна прима Веселина Кацарова, Почетен гражданин на Стара Загора. \r\n \r\n*** \r\n Чепеларе.  \r\nОт 10:00 часа в Заседателната зала в сградата на община Чепеларе ще се проведе разяснителна кампания сред гражданите и местната власт във връзка със заболяването Африканска чума по свинете. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Областната епизоотична комисия.", "date": "2019.09.03", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2019/09/03/2694859/sport-mauro-ikardi-premina-v-pszh.html", "text": "От Пари Сен Жермен официално обявиха привличането на Мауро Икарди, който пристига от Интер под наем с опция за откупуване. Смята се, че въпросната клауза е в размер на 70 милиона евро. 26-годишният нападател става 16-ият аржентински играч в клубната история, като ще носи фланелката с номер 18. Преди преотстъпването да стане факт футболистът е удължил с една година договора си с Интер, който вече е до 2022-ра. Според Джанлука Ди Марцио по време на наема ПСЖ ще му плаща годишна заплата в размер на 8 млн. евро плюс още 2 млн. под формата на бонуси.", "date": "2019.09.03", "title": "Спорт: Мауро Икарди премина в ПСЖ"}
{"url": "http://www.focus-news.net/news/2019/09/03/2694857/predstoyashti-mezhdunarodni-sabitiya-za-3-septemvri-agentsiya-fokus.html", "text": "*** \r\n  Разговори между Майк Помпео и Йенс Столтенберг \r\n*** \r\n  Визита на руския президент Владимир Путин \r\n*** \r\n  Пресконференция на пресслужбата на Държавния съвет на Китай за ситуацията в Хонконг \r\n*** \r\n  Парламентът възобновява работата си след лятната ваканция \r\n*** \r\n  Шотландският върховен съд разглежда иск срещу решението за спиране на дейността на парламента за пет седмици \r\n*** \r\n  Икономически форум за Централна и Източна Европа \r\n*** \r\n  Дебати в парламента за нови министри с участието на иранския президент \r\n*** \r\n  Визита на дъщерята на американския президент Иванка Тръмп", "date": "2019.09.03", "title": "Предстоящи международни събития за 3 септември (Агенция „Фокус“)"}
{"url": "http://www.focus-news.net/news/2019/09/03/2694861/premierat-boyko-borisov-shte-bade-pocheten-gost-na-zasedanie-na-grupata-na-hss-v-berlin.html", "text": "Министър-председателят Бойко Борисов ще бъде на посещение във Федерална Република Германия. Това съобщиха от  правителствената информационна служба . Българският премиер ще бъде почетен гост на програмното заседание на Групата на Християн-социалния Съюз (ХСС) в Бундестага, което ще се проведе в Берлин. Министър-председателят Борисов е поканен от председателя на Групата на ХСС Александер Добриндт като почетен гост-говорител.  \r\nАкцентите по време на заседанието в Берлин ще бъдат отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции.  \r\nДосега почетни гости на програмното заседание на Групата на ХСС са били канцлерът на Германия Ангела Меркел, бившият премиер на Великобритания Дейвид Камерън, както и министър-председателите на Република Ирландия Лео Варадкар и на Унгария Виктор Орбан.", "date": "2019.09.03", "title": "Премиерът Бойко Борисов ще бъде почетен гост на заседание на Групата на ХСС в Берлин"}
{"url": "http://www.focus-news.net/news/2019/09/03/2694862/gerb-i-sds-shte-provedat-sreshta-vav-vrazka-s-predstoyashtite-mestni-izbori.html", "text": "ГЕРБ и СДС ще проведат среща от 09.30 часа в Централата на ГЕРБ (пл. България 1, НДК Административна сграда, ет. 17). Това съобщиха от пресцентъра на партия  ГЕРБ . На срещата ще бъдат коментирани въпроси, свързани с предстоящите избори за местна власт на 27 октомври.", "date": "2019.09.03", "title": "ГЕРБ и СДС ще проведат среща във връзка с предстоящите местни избори"}
{"url": "http://www.focus-news.net/news/2019/09/03/2694853/anadolu-agency-postignato-e-printsipno-sporazumenie-mezhdu-sasht-i-talibanite.html", "text": "Постигнато е принципно споразумение с талибаните, заяви в понеделник американският преговарящ за мир в Афганистан Залмай Халилзад, цитиран от  Anadolu Agency . \r\nВ интервю за афганистанската агенция Tolo News той каза, че американските сили ще освободят пет военни бази в Афганистан в първите 135 дни след подписването на споразумението. \r\nТой добави, че президентът на САЩ Доналд Тръмп ще реши къде и на какво ниво ще бъде подписана сделката между длъжностните лица от двете страни, т.е. талибаните и САЩ. \r\nХалилзад добави, че вратата е отворена за преговори за мир между афганистанците на фона на засилване на сблъсъците в страната. \r\nАмериканският пратеник заяви, че връщането на режим на талибаните от 1996 - 2001 година не е приемливо за САЩ и Вашингтон иска правителство в Афганистан, сформирано чрез преговори. \r\nПрез уикенда САЩ и талибаните обявиха, че са приключили последния кръг от маратонски мирни преговори в Доха, Катар. \r\n\"Ние сме на прага на споразумение (с талибаните) \", каза рано в неделя сутринта, докато напуска Доха за Кабул посланик Залмай Халилзад, специален представител на САЩ за мирните преговори за Афганистан. \r\n\"Ние сме на прага на споразумение, което ще намали насилието и ще отвори вратата за афганистанците да седнат заедно, за да преговарят за честен и устойчив мир и за единен, суверенен Афганистан, който не заплашва САЩ, съюзниците им или други държави\", заяви роденият в Афганистан опитен американски дипломат в социалната мрежа “Туитър“. \r\nСпоразумението идва дни след като талибаните щурмуваха провинциите Баглан и Кундуз на север, убивайки над 200 души през последните два дни, според официални представители. \r\nПратеникът на САЩ намекна, че предложените вътрешно-афганистански мирни преговори може да се проведат в Норвегия. Халилзад заяви, че опасенията остават около изборите, но САЩ не се противопоставят изрично на провеждането на избори. \r\n \r\n  Юлиян Марков", "date": "2019.09.03", "title": "Anadolu Agency: Постигнато е принципно споразумение между САЩ и талибаните"}
{"url": "http://www.focus-news.net/news/2019/09/03/2694858/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-30-i-35-v-sofiya-okolo-30.html", "text": "Днес ще бъде предимно слънчево, над Западна България - с временни увеличения на облачността, но без валежи. Ще духа слаб до умерен вятър от изток-североизток, който вечерта в Северозападна България ще се ориентира от северозапад. Максималните температури ще са между 30° и 35°, в София - около 30°. Това съобщи за  Агенция \"Фокус\"  Виктория Клещанова, дежурен синоптик в  Националния институт по метеорология и хидрология  (НИМХ). \r\nАтмосферното налягане ще се задържи малко по-ниско от средното за септември. \r\nПо Черноморието ще бъде слънчево. Ще духа слаб до умерен вятър от изток-североизток. Максимални температури на въздуха: 28°-29°. Температурата на морската вода е 26-27°. Вълнението на морето ще бъде 2-3 бала. \r\nНад планините ще бъде предимно слънчево, след обяд над Западна България с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра - около 22°, на 2000 метра - около 14°.", "date": "2019.09.03", "title": "НИМХ: Днес ще бъде предимно слънчево, максималните температури ще са между 30° и 35°, в София - около 30°"}
{"url": "http://www.focus-news.net/news/2019/09/03/2694860/prezidentat-rumen-radev-shte-udostoi-gratskiya-poslanik-u-nas-s-orden-stara-planina-parva-stepen.html", "text": "Президентът Румен Радев ще удостои посланика на Гърция у нас Григориос Василоконстандакис с орден „Стара планина“ първа степен. Това съобщиха от  прессекретариата на държавния глава . Церемонията ще започне в 10.30 часа в Гербовата зала на „Дондуков“ 2. Висшето държавно отличие се връчва за заслугите на дипломата за развитието на българо-гръцките отношения и двустранното сътрудничество.", "date": "2019.09.03", "title": "Президентът Румен Радев ще удостои гръцкия посланик у нас с орден „Стара планина“ първа степен"}
{"url": "http://www.focus-news.net/news/2019/09/03/2694864/sliven-vremenno-dvizhenieto-pri-km-268-na-avtomagistrala-trakiya-v-posoka-sofiya-se-osashtestvyava-v-avariyna-lenta-poradi-patnotransportno-proizshestvie.html", "text": "Временно движението при км 268 на автомагистрала \"Тракия\" в посока София се осъществява в аварийна лента поради пътнотранспортно произшествие. Това съобщиха от  Агенция \"Пътна инфраструктура\" . \r\nШофьорите е необходимо да карат с повишено внимание и съобразена скорост.", "date": "2019.09.03", "title": "Сливен: Временно движението при км 268 на автомагистрала \"Тракия\" в посока София се осъществява в аварийна лента поради пътнотранспортно произшествие"}
{"url": "http://www.focus-news.net/news/2019/09/03/2694866/georgi-terziyski-api-sled-signal-na-sobstvenika-byahme-prinudeni-da-varnem-materialite-koito-toy-da-izvozi-do-smetishteto-v-kostinbrod.html", "text": "След сигнал на собственика до охранителните органи ние бяхме принудени да спазим закона и да върнем материалите, които той да извози до сметището в Костинброд. Това каза Георги Терзийски председателят на УС на АПИ, в „Тази сутрин“ по  бТВ . „Този клип предполагам, че е от деня, в който ние като Агенция и собственик организирахме изземването на материалите под съоръжението. След което собственика предяви  претенции, че това са негови материали и ние можем да ги повредим ако ги транспортираме“, обясни Терзийски. Председателят на УС на АПИ коментира, че отпадъците са върнати не под съоръжението, а на площадката която собственикът използва за съхранение на материали. „Това беше и причината вчера да бъде организирана тази среща с всички заинтересовани институции, включително и Агенцията, за да се вземат крупни мерки собственика да извози този материал или отпадъци на регламентирани места, така че да не застрашава съоръжението“, добави още Терзийски. „Това, което Агенцията правеше и прави е с действията  си включително за изземване на материали, за да гарантира негова сигурност в момента е всичкото, което тя по правомощия може да направи. В годините служители на областното пътно управление Кюстендил, както и на поддържащата фирма с вменените си задължения са извършвали така наречената линейна охрана и са докладвали за състоянието на съоръжението“, допълни Георги Терзийски.", "date": "2019.09.03", "title": "Георги Терзийски, АПИ: След сигнал на собственика бяхме принудени да върнем материалите, които той да извози до сметището в Костинброд"}
{"url": "http://www.focus-news.net/news/2019/09/03/2694852/pregled-na-mezhdunarodnite-novini-do-6-chasa-agentsiya-fokus.html", "text": "Ураганът “Дориан” отслабна леко в понеделник до четвърта категория, но продължава да заплашва със сериозни поражения, след като удари Бахамските острови с ветрове 250 км/ч, заявиха американски метеоролози, цитирани от  AFP . \r\n“”Дориан“ е изключително опасен ураган от четвърта категория по скалата на  Сафир-Симпсън“, заявиха от Националният център за урагани, базиран в Маями, в последния си бюлетин в 18 часа българско време. \r\n\"Въпреки че се прогнозира постепенно отслабване, се очаква „Дориан“ да остане мощен ураган през следващите няколко дни.\" \r\n*** \r\n \r\n Техеран възнамерява да намали изпълнението на задълженията си по Съвместния всеобхватен план за действие (СВПД) за иранската ядрена програма, ако европейците не предприемат необходимите стъпки преди 5 септември. Това заяви в понеделник министърът на външните работи на Иран Мохамад Джавад Зариф на съвместна пресконференция след разговори с руския външен министър Сергей Лавров, цитиран от  TACC . \r\n\"Ние открито казахме, че параграф 36 от СВПД определя правата на Иран. В случай на неизпълнение от други членове на СВПД ние ще действаме съобразно договора\", каза той. \"Ако европейците не изпълнят задълженията си до тази дата, ние със сигурност ще предприемем третата стъпка (на намаляване на задълженията по ядрена сделка).\" \r\n*** \r\n \r\n Иранският танкер „Адриан Даря 1“ се намира край бреговете на Ливан и Сирия през последните 24 часа, съобщиха сайтовете за проследяване движението на корабите, цитирани от  AFP . \r\nСъдът се движи на зигзаг в източното Средиземноморие, откакто е освободен от британската отвъдморска територия Гибралтар на 18 август, след като беше задържан шест седмици по подозрение, че доставя петрол за правителството в  Дамаск. \r\n\"“Адриан Даря 1“ е спрял само на 45 морски мили (83 км) западно от ливанския град Триполи в международни води\", заяви TankerTrackers, уебсайт за мониторинг на морския трафик. \r\nMarineTraffic показва, че корабът, известен преди като „Грейс 1“, е от неделя край бреговете на Сирия, където американският държавен секретар Майк Помпео в петък заяви, че ще разтовари петрола си. \r\nПомпео заяви, че има \"достоверна информация\", че корабът транспортира петрол до Сирия в нарушение на широкомащабните санкции срещу правителството на сирийския президент Башар Асад. \r\nМинистерството на финансите на САЩ заяви, че корабът е \"блокирана собственост\" по антитерористична заповед и \"всеки, който предоставя подкрепа на „Адриан Даря 1“, рискува да бъде санкциониран\".  \r\n*** \r\n \r\n Китайските власти заведоха дело срещу Съединените щати в Световната търговска организация (СТО) във връзка с въвеждането на 1 септември от американската страна на допълнителни мита върху продукти от Китай, предава  TACC . \r\n\"На 1 септември Съединените щати въведоха допълнителни мита от 15% върху китайски продукти на стойност 300 милиарда долара. Във връзка с това заведохме дело в СТО\", се казва в документа, публикуван на уебсайта на Министерството на търговията на Китай. \"Решително ще се борим за нашите интереси.\" \r\nВ изявлението се подчертава, че Китай ще продължи да се придържа към отворена политика и да защитава своите интереси пред важни многостранни международни институции. \r\nМинистерството също изрази силен протест срещу САЩ във връзка с въвеждането на 1 септември на допълнителни мита върху продукти от Китай. \r\n\"Мерките за увеличаване на митата, предприети от САЩ, сериозно нарушават консенсуса, постигнат между лидерите на нашите страни. Китай изразява най-острия си протест по този въпрос\", се казва в съответния документ на китайското министерство на търговията. \r\nВ документа се подчертава, че Пекин „твърдо ще се придържа към принципите на СТО, защитавайки законните си интереси“. \"Ние възнамеряваме да защитим категорично многостранните формати на сътрудничество и международната търговска система\", се казва в изявлението. \r\nНа 1 септември САЩ наложиха допълнителни мита в размер на 15% върху стоки от Китай на стойност 112 млрд. долара. Втората част от митата ще влезе в сила на 15 декември. Китай в отговор в неделя въведе първата част от допълнителни мита от 10% за американски продукти на стойност 75 млрд. долара. Допълнителни мита  от 5% при вноса от САЩ ще бъдат въведени на 15 декември. В същия ден Китай също ще наложи допълнителни мита от 25% и 5%, съответно върху американски автомобили и резервни части. \r\nКитай и САЩ преговарят по търговския спор от няколко месеца. Последният кръг от преговори се проведе в Шанхай на 30-31 юли. \r\n*** \r\n \r\n Мощна експлозия и последваща стрелба с малокалибрено оръжие са чути в Кабул в понеделник вечерта, съобщи кореспондентът на  AFP . \r\nЗасега няма официално съобщение за мястото и причината за експлозията. Изображенията в социалните медии показаха, че дим се издига в нощното небе над афганистанската столица. \r\nВзривът е станал на фона на интервю със специалния пратеник на САЩ Залмай Халилзад, в коeто той обсъжда потенциална сделка с талибаните. \r\n*** \r\n \r\n Постигнато е принципно споразумение с талибаните, заяви в понеделник американският преговарящ за мир в Афганистан Залмай Халилзад, цитиран от  Anadolu Agency . \r\nВ интервю за афганистанската агенция Tolo News той каза, че американските сили ще освободят пет военни бази в Афганистан в първите 135 дни след подписването на споразумението. \r\nТой добави, че президентът на САЩ Доналд Тръмп ще реши къде и на какво ниво ще бъде подписана сделката между длъжностните лица от двете страни, т.е. талибаните и САЩ. \r\nХалилзад добави, че вратата е отворена за преговори за мир между афганистанците на фона на засилване на сблъсъците в страната. \r\nАмериканският пратеник заяви, че връщането на режим на талибаните от 1996 - 2001 година не е приемливо за САЩ и Вашингтон иска правителство в Афганистан, сформирано чрез преговори. \r\nПрез уикенда САЩ и талибаните обявиха, че са приключили последния кръг от маратонски мирни преговори в Доха, Катар. \r\n\"Ние сме на прага на споразумение (с талибаните) \", каза рано в неделя сутринта, докато напуска Доха за Кабул посланик Залмай Халилзад, специален представител на САЩ за мирните преговори за Афганистан. \r\n\"Ние сме на прага на споразумение, което ще намали насилието и ще отвори вратата за афганистанците да седнат заедно, за да преговарят за честен и устойчив мир и за единен, суверенен Афганистан, който не заплашва САЩ, съюзниците им или други държави\", заяви роденият в Афганистан опитен американски дипломат в социалната мрежа “Туитър“. \r\nСпоразумението идва дни след като талибаните щурмуваха провинциите Баглан и Кундуз на север, убивайки над 200 души през последните два дни, според официални представители. \r\nПратеникът на САЩ намекна, че предложените вътрешно-афганистански мирни преговори може да се проведат в Норвегия. Халилзад заяви, че опасенията остават около изборите, но САЩ не се противопоставят изрично на провеждането на избори. \r\n*** \r\n \r\n Британският премиер Борис Джонсън ще свика общи избори на 14 октомври, ако той бъде победен при гласуване в парламента за неговата стратегия за Брекзит, което ще се проведе във вторник, заяви високопоставен правителствен служител в понеделник, цитиран от  AFP . \r\nИзточникът заяви, че ако, както се очаква, „разбунтувалите се“ депутати от неговата Консервативна партия се присъединят към опозицията, за да победят Джонсън, правителството незабавно ще гласува в сряда за провеждане на общи избори. \r\n*** \r\n \r\n Над 15 000 души бяха евакуирани късно в понеделник от северния германски град Хановер след откриването на неексплодирала бомба от Втората световна война, съобщиха градските власти, цитирани от  AFP . \r\nНа жителите на столицата на провинцията Долна Саксония беше казано да напуснат домовете си в ранната вечер като предпазна мярка след откриването на 250-килограмовото устройство, съобщиха градските власти на своя уебсайт. \r\nОчаква се те да могат да се върнат през нощта. \r\nОткриването на бомби от Втората световна война е често срещано явление в Хановер, където живеят около 500 000 души и е един от десетките градове, бомбардирани от съюзниците по време на войната.  \r\n***", "date": "2019.09.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/03/2694868/sport-grigor-dimitrov-sreshtu-federer-v-posleden-mach-na-tsentralniya-kort.html", "text": "Единственият българин в тенис елита Григор Димитров се изправя срещу Роджър Федерер в първия си в кариерата четвъртфинал на US Open. Очаквано този сблъсък е гвоздеят в програмата на централния корт във “Флъшинг Медоус” в Ню Йорк - “Артър Аш”. Осмата битка между двамата ще започне около 03:30 часа българско време през нощта на вторник срещу сряда, като преди него вечерната сесия в 02:00 часа открива Серина Уилямс срещу Цян Ван. Дневната сесия започва с двубоя на Елина Свитолина с Йохана Конта, а след това на сцената излизат Стан Вавринка и Даниил Медведев.", "date": "2019.09.03", "title": "Спорт: Григор Димитров срещу Федерер в последен мач на централния корт"}
{"url": "http://www.focus-news.net/news/2019/09/03/2694865/natsionalniyat-savet-na-bsp-shte-provede-redovno-zasedanie.html", "text": "Националният съвет на БСП ще проведе редовно заседание. Пленумът ще бъде закрит за медиите и трябва да започне в 11.00 ч. в зала \"Александър Лилов\" в централата на партията. Проектът на дневен ред включва няколко точки. По първа точка лидерът на БСП Корнелия Нинова ще докладва за актуалната политическа обстановка и приоритетите през 8-ата сесия на 44-ото Народно събрание. На този Пленум БСП ще утвърди част от кандидатите си за кметове на общини за участие в изборите на 27 октомври. По точката ще докладва заместник-председателят на БСП и председател на Националния предизборен щаб на партията Кирил Добрев. Съгласно Устава на БСП общинските конференции издигат кандидатите за кметове на общини по места кметове на населени места и подреждат листата за общински съветници. Съгласно основния документ на партията номинациите трябва да бъдат утвърдени от Националния съвет на БСП. Вече приключиха голяма част от конференциите, които трябваше да издигнат кандидатури. Сред областните градове структурите на БСП в Русе и Стара Загора вече имат своите номинации за кметската надпревара през октомври в лицето на Пенчо Милков и проф. Иван Върляков. Предстои конференцията за София.  \r\nПроектопрограмата за работа на Националния съвет предвижда още приемане на структурата и щата на Националния съвет на партията. Членовете на Пленума ще се занимаят още с вътрешни правила, отчети и вътрешнопартийни въпроси, свързани с намаляването на партийната субсидия. \r\nДеница КИТАНОВА", "date": "2019.09.03", "title": "Националният съвет на БСП ще проведе редовно заседание"}
{"url": "http://www.focus-news.net/news/2019/09/03/2694869/zapochva-kandidatstvaneto-po-programa-evropa-2020-na-stolichna-obshtina.html", "text": "Съгласно решение № 419 от 11.07.2019 г. на Столичния общински съвет, срокът за подаване на проектните предложения на кандидатите по Програма „Европа“ за 2020 г. ще бъде днес до 3 октомври 2019 г. Това съобщиха от пресцентъра на  Столична община . Проектните предложения ще се подават само по електронен път на интернет страницата на Програма „Европа“  .  \r\nНеобходимите за попълване документи, насоките за кандидатстване и  методиката за оценка и класиране на подадените проектни предложения вече са достъпни на сайта на Програма „Европа“ в рубрика „Кандидатствай тук“ и всички потенциални бенефициенти могат да се запознаят с тях и да се подготвят за участие в кандидатстването. \r\nНе по-късно от 15 дни преди изтичане на крайния срок за набиране на проектните предложения ще се проведат информационни дни, по време на които ще бъде предоставена възможност за разяснения по процедурата за кандидатстване. Информация за датата и мястото на провеждане на информационните дни ще бъде публикувана своевременно на сайта на Програма „Европа“  .", "date": "2019.09.03", "title": "Започва кандидатстването по Програма „Европа“ 2020 на Столична община"}
{"url": "http://www.focus-news.net/news/2019/09/03/2694870/peter-siyarto-ek-e-protiv-razshiryavaneto-na-es.html", "text": "Европейската комисия е „дерайлирала“ процеса на разширяване на Европейския съюз, „което значително се отразява на сигурността и бъдещето на Европа“, заяви външният министър на Унгария Петер Сиярто, цитиран от електронното издание  Hungary Today . \r\nПървият дипломат на Будапеща настоя, че „Унгария и ЕС имат икономически, стратегически и политически интереси“ в разширяването и по-конкретно в интеграцията на Западните Балкани. \r\nПрез целия мандат на настоящата комисия ЕС „не избра нито един нов член“ и „страните кандидатки не могат да направят нито една крачка напред в процеса“, каза Сиярто. Въпреки че не е имало разширяване, ЕС ще загуби Обединеното кралство чрез Брекзит,  посочи още той. „Това ще отслаби ЕС и е в противоречие с неговите политически и икономически интереси“. \r\n„Очакваме следващата комисия да увеличи, а не да намали броя на държавите-членки, да ускори разширяването в Западните Балкани и да отвори всички глави в преговорите с Черна гора и Сърбия“, каза министърът. \r\nПо отношение на въпроса за миграцията, министърът заяви, че „в наш интерес е Западните Балкани да бъдат силни и способни да спрат миграцията“, добавяйки, че това изисква интеграцията на региона. \r\n \r\nПревод и редакция:", "date": "2019.09.03", "title": "Петер Сиярто: ЕК е против разширяването на ЕС"}
{"url": "http://www.focus-news.net/news/2019/09/03/2694867/denyat-3-septemvri-v-balgarskata-istoriya.html", "text": "През 1944 г. премиерът Константин Муравиев спира изпълнението на всички смъртни присъди.  \r\nПрез 1903 г. Вселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония. На тази дата през 1877 г. по време на Руско-турската освободителна война румънският княз Карол е назначен за главнокомандващ на руско-румънските части при Плевен. Ловеч за втори път.   \r\n \r\n2006 г. \r\nРежисьорът Александър Морфов печелина наградата \"Аполон Токсофорос\". Статуетката се връчва ежегодно на известени български творци по време на празниците на изкуствата в Созопол. \r\n \r\n \r\n2006 г.  \r\nВ Трекляно е открита паметна плоча на загиналите във войните. В района е поставена и морена с монтирана каменна плоча с надпис, в памет на капитан Симо Соколов. Той е водач на Шопското въстание, проведено по време на Руско-турската освободителна война. Капитанът е роден в село Разнатовци, което днес е в Република Сърбия. \r\n \r\n \r\n2006 г.  \r\nДве четвърти и едно пето място печелят българките в шестия и последен турнир от Златната лига по лека атлетика в Берлин. Ваня Стамболова завършва четвърта в спринта на 400 метра за жени с време 51.11 секунди. Венелина Венева остана четвърта в скока на височина. Тезджан Наимова се нарежда на пето място в спринта на 100 метра. \r\n \r\n \r\n1980 г. \r\nОт 3 до 7 септември председателят на Комитета за култура Людмила Живкова е на посещение в Швеция. \r\n \r\n \r\n1979 г. \r\nНа делово посещение в България пристига министърът на външните работи на Турция Гюндюз Йокчюн. \r\n \r\n \r\n1974 г. \r\nВ Пловдив е открит XXX юбилеен международен мострен панаир.В изложението са представени фирми от 24 страни от Европа, Америка и Азия. \r\n \r\n \r\n1944 г. \r\nПремиерът Константин Муравиев спира изпълнението на всички смъртни присъди. \r\nЗемеделският лидер и общественик Константин Муравиев е активен участник в българския политически живот в първата половина на XX в. Участник е в делегацията по сключване на мирния договор в Ньой (1919 г.), министър е в правителствата на БЗНС (1923 г.) и на Народния блок (1931-1934 г.), както и министър-председател на последното правителство на свободна България (2 – 9 септември 1944 г.). Т. нар. “Народен съд” го осъжда на доживотна присъда, излежавана в Софийския, Сливенския, Шуменския и Пазарджишкия затвори, от където е освободен през 1955 г. По време на Унгарските събития 1956 г. Муравиев е изпратен в лагера “Белене”, където е затворен без присъда до 1960 г. Умира в София на 31 януари 1965 г. \r\n \r\n \r\n1916 г. \r\nВ хода на Първата световна война конната дивизия на ген. Иван Колев удържа победа над основните сили на XIX румънска дивизия при с. Кочмар, с. Гешаново. \r\nНа 3 септември усилена бригада на XIX пехотна румънска дивизия се насочва от Добрич към Тутракан, за да окаже помощ на неговите защитници. Ген. Колев взема решение да ги атакува. При с. Кочмар авангардът на румънците е спрян от пехотните подразделения. Още незалегнали, румънските батальони са атакувани във фланг от I бригада на конната дивизия и са принудени да се предадат. Малко по-късно движещите се на няколко километра назад основни сили са атакувани от кавалеристите от IV бригада. Атаката е мълниеносна и толкова изненадваща, че румънците не могат да се развърнат и са принудени да напуснат неорганизирано бойното поле, без да окажат съпротива. \r\n \r\n \r\n1903 г. \r\nВселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония. \r\nИлинденско-Преображенското въстание е масово народно въстание, организирано и ръководено от Вътрешната македоно-одринска революционна организация. Въстанието е връхна точка в националноосвободителното движение на Македония и Одринско, които по силата на Берлинския договор остават в пределите на Османската империя. \r\n \r\n \r\n1877 г. \r\nПо време на Руско-турската освободителна война румънският княз Карол е назначен за главнокомандващ на руско-румънските части при Плевен. В същия ден руски отряд, командван от генерал-майор А. Имеретински, освобождава Ловеч за втори път. \r\n \r\n \r\n На тази дата са родени: \r\n \r\n \r\n1950 г. \r\nРоден е Васил Найденов - български поп-изпълнител, пианист. Завършва Eстрадния отдел при БДК, специалност \"Пиано\" (1973 г.). Работи като пианист и певец в различни групи от 1969 г.: \"Златни струни\", оркестъра на Б. Киров, \"Диана Експрес\", \"Тангра\". От 1979 г. е солист. Известност му носят песента \"Предутрин\", I награда на \"Златния Орфей\" (1979 г.) и песента от филма \"Адаптация\" (музика М. Щерев), обявена за \"Мелодия на годината\" (1979 г.). През 80-те години на ХХ в. песните му отново печелят награди на различни фестивали и конкурси: \"Телефонна любов\" (1982 г.) и \"Сбогом казах\" (1985 г.) са обявени за \"Мелодия на годината\"; I награда на \"Златния Орфей\" (1981 г.), II награда на \"Шлагерфестивал\", Дрезден (1981 г.), II награда на фестивала \"Гала\", Хавана (1982 г.). Участва на фестивалите в Сопот (Полша, 1980 г.) и Кнок (Белгия, 1983 г.). Автор е на музиката за някои от песните, които изпълнява. Васил Найденов участва в два филма: \"Телевизионна любов\" (1982 г.) и \"Като в песен\" (1983 г.). Дискография: \"Адаптация\" (1980 г.), \"Телефонна любов\" (1982 г.), \"Чудо\" (1983 г.), \"Междучасие\" (1985 г.) и др. \r\n \r\n \r\n1893 г. \r\nРоден е Денчо Стефанов Марчевски - български писател белетрист. Учи в Априловската гимназия в Габрово и в Учителския институт в Русе. Работи като учител. Автор е на книги за деца и юноши: “Самички” (1923 г.), “Морското момче” (1938 г.), “Между три морета” (1943 г.), “Момчето с акордеона” (1953 г.), “Край старата ракла” (1968 г.) и др. Повече от творбите му на исторически теми са писани с педагогическа цел. Умира на 14 май 1973 г. в София. \r\n \r\n \r\n1891 г. \r\nРоден е д-р Любомир Николов Владикин - български юрист, белетрист. Син е на Н. Владикин и е племенник на Евстатий Пелагонийски (с мирянско име Г. Д. Димитракев). Завършва право в София, след което специализира държавни науки във Виена и Вюрцбург. Професор е в Софийския университет по общо държавно и българско конституционно право (1932 г.); почетен доктор е на университетите в Атина, Букурещ, Загреб, Виена, Рим, Париж и Осло. След 9 септември 1944 г. емигрира в чужбина. Съчинения: \"Регентството като държавноправен институт\" (1927 г.), \"Българското престолонаследие\" (1930 г.), \"Основите на царската власт и престолонаследието\" (1931 г.), \"Френският стопански съвет\" (1934 г.), \"Царевград Търнов\" (1928 г.), \"Между Царевец и Трапезица\" (1931 г.), \"История на Търновската конституция\" (1994 г.) и др. Умира на 22 май 1948 г. в Мюнхен. \r\n \r\n \r\n На тази дата умират: \r\n \r\n \r\n1970 г. \r\nУмира Васил Гендов (Васил Димов Хаджигендов) - български актьор и режисьор. Гендов е инициатор за създаване на съюза на кинодейците в България (1931 г.), както и на Музея на българската кинематография (1948 г.). Създател е на първия български игрален филм \"Българан е галант\" (1915 г.). \r\n \r\n \r\n1965 г. \r\nУмира проф. Александър Колев Бурмов - български историк, изследовател на на Средновековието и Възраждането. Един от най-добрите специалисти по изследване дейността на БРЦК и на личностите, свързани с революцията, на делото на Левски, Раковски, Ботев, Каравелов, Бачо Киро, Матей Миткалото, Атанас Узунов и др. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.03", "title": "Денят 3 септември в българската история"}
{"url": "http://www.focus-news.net/news/2019/09/03/2694871/direktorat-na-gdpbzn-glaven-komisar-nikolay-nikolov-shte-poseti-doma-za-mediko-sotsialni-grizhi-za-detsa-v-stara-zagora.html", "text": "Директорът на Главна дирекция \"Пожарна безопасност и защита на населението\" (ГДПБЗН) главен комисар Николай Николов ще посети Дома за медико-социални грижи за деца в Стара Загора. Това съобщиха от пресцентъра на  МВР . \r\nТой ще се срещне с персонала на дома, за да предаде личните благодарности на министър Младен Маринов за адекватната им и навременна реакция по време на възникнала опасност от пожар в сградата на дома и риск за здравето и живота на децата, поверени на грижите им.  \r\nЗаедно с него ще е и директорът на регионалната дирекция за пожарна безопасност и защита на населението комисар Стоян Колев.  \r\nСрещата е планирана за 11.30 часа.", "date": "2019.09.03", "title": "Директорът на ГДПБЗН главен комисар Николай Николов ще посети Дома за медико-социални грижи за деца в Стара Загора"}
{"url": "http://www.focus-news.net/news/2019/09/03/2694872/api-pez-denya-shte-bade-vavedeno-ogranichenie-v-tunel-topli-dol-a-prez-noshtta-v-tunel-vitinya-na-avtomagistrala-hemus.html", "text": "От 09.30 ч. до 15.30 ч. движението по автомагистрала \"Хемус\" в тунел \"Топли дол\" в посока София ще се осъществява в една лента, поради ремонтни дейности на осветителните тела в съоръжението. Ще се ограничи движението в активната лента, като то ще се извършва в изпреварващата. Това съобщиха от пресцентъра на  Агенция \"Пътна инфраструктура\" . \r\nОт 20.00 ч. тази вечер до 06.00 ч. на 4 септември (сряда) ще се ограничи движението в посока София в тунел \"Витиня\" на автомагистрала „Хемус“. Спирането на трафика през нощта е за ремонт на вентилационните и противопожарните системи. Трафикът за столицата ще преминава по обходен маршрут по път I-1 Ботевград – София. Отбиването ще е при 35-ти км, а връщането на магистралата ще става при 30-ти км, при пътнa връзка \"Витинска река“.  \r\nДвижението в тунел „Витиня“ в посока Варна от 20 ч. на 3 септември до 6 ч. на 4 септември ще се осъществява в една лента. \r\nАгенция „Пътна инфраструктура“ апелира шофьорите да карат със съобразена скорост и да спазват пътните знаци.", "date": "2019.09.03", "title": "АПИ: Пез деня ще бъде въведено ограничение в тунел „Топли дол“, а през нощта в тунел „Витиня“ на автомагистрала „Хемус“"}
{"url": "http://www.focus-news.net/news/2019/09/03/2694873/georgi-terziyski-api-nyama-informatsiya-pod-saorazhenieto-na-am-struma-da-e-imalo-otpadatsi-ili-materiali-na-retsiklirashtata-firma.html", "text": "Няма информация под съоръжението на АМ \"Струма\" да е имало отпадъци или материали на рециклиращата фирма. Това каза Георги Терзийски председателят на УС на АПИ, в „Тази сутрин“ по  бТВ . „Нямам информация Агенцията да е давала становище или разрешение за това около съоръжението да бъдат съхранявани такива материали“, обясни Терзийски. По думите му съоръжението е изключително важен инфраструктурен проект. „Без да бягам от отговорността и да прехвърлям такава на другите институции това не е в компетенциите на Агенцията. От компетенцията на контролните органи по закона за управление на отпадъците“, добави още председателят на УС на АПИ. „Кой не си е свършил работата други ще го установят, защото вървят в момента процесуално следствени действия и не е коректно аз да коментирам действия на други институции по отношение на този казус. Заради това вчера на тази среща се взеха конкретните решения по какъв начин да се принуди собственика да разчисти терените, които използва неправомерно“, коментира още Терзийски.", "date": "2019.09.03", "title": "Георги Терзийски, АПИ: Няма информация под съоръжението на АМ \"Струма\" да е имало отпадъци или материали на рециклиращата фирма"}
{"url": "http://www.focus-news.net/news/2019/09/03/2694875/denyat-3-septemvri-v-svetovnata-istoriya.html", "text": "През 1974 г. е създадена гръцката социалдемократическа партия ПАСОК. Неин основател е Андреа Папандреу, син на известния гръцки либерален лидер Георгиус Папандреу. През 1954 г. - в САЩ е въведено смъртно наказание за шпионаж в мирно време. 1941 г. - в газова камера в концлагера Освенцим е пуснат първият газ “Циклон Б”. 1925 г. - при буря над Охайо се разбива американският дирижабъл \"Шенъндоу\", първият летателен апарат с хелий. На тази дата са родени: Чарли Шийн (Чарлз Ървин Естевес) - американски актьор и  Алес Адамович (псевдоним на Александър Михайлович) - белоруски и руски писател, литературен критик.На 3 септември умират: Хо Ши Мин - виетнамски политик, държавник, президент и министър-председател (1946-1955 г.) на Виетнам, през 1658 г. - Оливър Кромуел - деец на Английската буржоазна революция от ХVII в., ръководител на индепендентите. \r\n \r\n \r\n2015 г. \r\nПрезидентът на Гватемала Ото Перес Молина подава оставка след лишаване от имунитет и издаване на заповед за ареста му. \r\n \r\n \r\n2014 г. \r\nПрезидентът на САЩ Барак Обама се обяви за засилване на военното присъствие в Прибалтика . \r\n \r\n \r\n2013 г. \r\nВ Бирмингам се открива най-голямата библиотека в Европа. \r\n \r\n \r\n2011 г. \r\nНовоизбраният президент на Сао Томе и Принсипи Мануел Пинто да Коща встъпи официално в длъжност. \r\n \r\n \r\n1976 г. \r\nАмериканската космическа сонда \"Вайкинг - 2\" каца на Марс и започва да предава ТВ изображения. \r\n \r\n \r\n1974 г. \r\nСъздадена е гръцката социалдемократическа партия ПАСОК. \r\n \r\n \r\n1954 г. \r\nВ САЩ е въведено смъртно наказание за шпионаж в мирно време. \r\n \r\n \r\n1941 г. \r\nВ газова камера в концлагера Освенцим е пуснат първият газ “Циклон Б”. \r\nОсвиенцим е най-големият концлагер (1940-1945 г.), създаден от германски нацисти, Разположен е в околностите на едноименния град до Краков. В него са умъртвени или са загинали от глад и болести около 4 милиона души, предимно евреи и поляци. \r\n \r\n \r\n1939 г. \r\nПо време на Втората световна война (1939-1945 г.) Англия, Франция, Австралия и Нова Зеландия обявяват война на Германия. \r\n \r\n \r\n1925 г. \r\nПри буря над Охайо се разбива американският дирижабъл \"Шенъндоу\", първият летателен апарат с хелий. \r\n \r\n \r\n1918 г. \r\nВ хода на Първата световна война силите на Антантата отблъскват немските войски отвъд линията \"Хинденбург\". \r\n \r\n \r\n1905 г. \r\nВ Барселона по време на военноморски парад при бомбен взрив загиват около 30 човека. \r\n \r\n \r\n1878 г. \r\nКрай бреговете на Англия потъва корабът “Принцеса Алиса”, в резултат на което загиват 645 човека. \r\n \r\n \r\n1828 г. \r\nЖенят се Александър Грибоедов и Нина Чавчавадзе. \r\nАлександър Грибоедов е руски писател и дипломат. През 1826 г. е следствен по делото за декабристите. \r\n \r\n \r\n1783 г. \r\nПодписан е Парижкият мир между Великобритания и 13 нейни северноамерикански колонии. С този мир завършва американската война за независимост. Великобритания признава независимостта на САЩ. \r\nВойната за независимост на Северна Америка (1775-1783 г.) избухва заради задълбочаващия се конфликт между метрополията и 13 английски колонии. На 19 април 1775 г. военните действия започват при Лексингтън и Конкорд. На 4 юли 1776 г. американският Конгрес приема декларацията за независимостта на Съединените щати. През началния период британските войски имат надмощие, но победата на американците в битката при Саратога (октомври 1777 г.) води до обрат в хода на войната. През 1778 г. се създава френско-американски съюз, към който се присъединява Испания (1779 г.). По инициатива на Русия европейските държави обявяват благоприятен за САЩ неутралитет. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. капитулацията на английската армия при Йорктаун слага край на войната. През 1783 г. с подписването на Парижкия мирен договор бившата метрополия признава независимостта на САЩ. \r\n \r\n \r\n1346 г. \r\nАнглийските войски обсаждат френския град Кале. Битката е по време на Стогодишната война - въоръжен конфликт между Англия и Франция, продължил от 1337 г. до 1453 г. \r\n \r\n \r\n1189 г. \r\nРичард I Лъвското сърце е коронован за крал на Англия. \r\nРичард I е роден на 8 септември 1157 г. Син е на краля на Англия Хенри II Плантагенет и херцогиня Елеонора Аквитанска. Ръководи Третия кръстоносен поход. Завладява остров Кипър. Освен титлата крал на Англия, в периода 1189 – 1199 г. Ричард I e херцог на Аквитания, херцог на Нормандия и граф Анжуйски, Турски и Менски, а в периода 1169-1189 г. се нарича и граф де Поатие. Умира на 6 април 1199 г. \r\n \r\n \r\n На тази дата са родени: \r\n \r\n \r\n1965 г. \r\nРоден е Чарли Шийн (Чарлз Ървин Естевес) - американски актьор. Играе в “Апокалипсис сега” (1979 г.), Взвод” (1986 г.), “Ничия земя” (1987 г.), “Смотаняци I, II” (1991 г., 1993 г.) и др. \r\n \r\n \r\n1927 г. \r\nРоден е Алес Адамович (псевдоним на Александър Михайлович) - белоруски и руски писател, литературен критик. Завършва Филологическия факултет на Минския университет (1950 г.). В периода 1964-1966 г. е доцент в МГУ; член-кореспондент е на Белоруската Академия на науките. Автор е на множество публицистични и литературно-критични статии, монографии, на сценарии за филми (\"Иди и виж\", режисьор Е. Климов), на романите \"Партизани\" (в 2 т.; 1960-1963 г.), \"Хатинска повест\" (1974 г.), \"Блокадна книга\" (1977-1981 г., съавтор с Д. Гранин), \"Последен пасторал\" (1987 г.) и др. Умира на 26 януари 1994 г. в Москва. \r\n \r\n \r\n На тази дата умират: \r\n \r\n \r\n1969 г. \r\nУмира Хо Ши Мин - виетнамски политик, държавник, президент и министър-председател (1946-1955 г.) От 1951 г. е председател на Централния комитет на Виетнамската партия на трудещите се. \r\n \r\n \r\n1667 г. \r\nУмира Алонсо Кано - испански скулптор, представител на барока. Учи в Севиля (от 1616 г.), работи в Севиля (до 1637 г.), Мадрид, Валенсия, Гранада (от 1652 г.). Създава множество скулптурни произведения, статуи и бюстове за църкви в Севиля (1628-1638 г.) и Гранада (1658-1660 г.). \r\n \r\n \r\n1658 г. \r\nУмира Оливър Кромуел - деец на Английската буржоазна революция от ХVII в., ръководител на индепендентите. Роден е на 25 април 1599 г. в Хантингдън. През 1640 г. е избран в Дългия парламент. Той е един от главните организатори на парламентарната армия, която удържа победа над кралската армия в Първата (1642-1646 г.) и Втората (1648 г.) граждански войни. Като се опира на армията, през 1648 г. изгонва от парламента презвитерианите, съдейства за провъзгласяването на републиката (1649 г.). От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим. \r\n \r\n \r\n1634 г. \r\nУмира Едуард Кок - английски политик, юрист. Роден е на 1 февруари 1552 г. в Малхам Норфлок. През 20-те години на ХVII в. е един от лидерите на парламентарната опозиция, организирана срещу абсолютизма на Стюартите. Коментатор е на английското общо право (common law). Опирайки се върху средновековни юридически документи (преди всичко Великата харта на свободите) и обичаи, се опитва да обоснове идеята за ограничаване на кралските прерогативи и установяването на конституционна монархия. Кок е един от авторите на “Петиция за правото” (1628 г.), изискваща от краля гаранции за редица лични и имуществени права. Заради различни свои изказвания (произволните данъци, незаконните арести и др.) е преследван и затворен (1621 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.03", "title": "Денят 3 септември в световната история"}
{"url": "http://www.focus-news.net/news/2019/09/03/2694863/cnn-uraganat-dorian-otne-nay-malko-5-zhivota-na-bahamite.html", "text": "Ураганът Дориан, най-силната буря, която някога е удряла Бахамите, отне живота на най-малко 5 души, унищожи хиляди домове и остави безброй местни жители без подслон. Бурята все още е надвиснала над островите и продължава да опустошава същите места, предава  CNN . \r\nСиноптиците прогнозират, че „Дориан“ ще се приближи до Флорида във вторник, а милиони американци получиха задължителни заповеди за евакуация. \r\nУраганът се приземи на сушата като буря от 5-та категория на остров Гранд Бахама в неделя вечерта. Сега от 4-та степен, „Дориан“ се движи бавно през островите, съобщават от Националния център за ураганите на САЩ. \r\n\"Ние сме в разгара на историческа трагедия в някои части от нашите северни Бахамски острови\", заяви премиерът Хуберт Минис по време на пресконференция в Насау. \r\nМинис не предостави повече подробности в понеделник за петимата убити на островите Абако. Една жена по-рано каза пред местни новини, че нейният 8-годишен внук се е удавил в надигналите се води. \r\nБурята беше на 40 км североизточно от Фрипорт, главния град на Гранд Бахама, с максимално устойчиви ветрове от 225 км/ч в понеделник вечерта (местно време). Очаква се бавно да се движи на запад към северозапад през нощта, а след това се очаква да се обърне към северозапад късно във вторник. \r\nБурята преустанови захранването на Насау и останалата част от Ню Провиденс, най-населеният остров в страната, \r\n \r\nПревод и редакция:", "date": "2019.09.03", "title": "CNN: Ураганът „Дориан“ отне най-малко 5 живота на Бахамите"}
{"url": "http://www.focus-news.net/news/2019/09/03/2694876/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус” . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.09.03", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/09/03/2694877/pregled-na-osnovnite-temi-v-dobrudzhanskiya-pechat.html", "text": "„Червени се отрекоха от Нина Ставрева за кмет на Каварна“, е водещо заглавие във вестник  „Добруджанска трибуна“ .  „Определяната като „проект на Красимир Янков“ е номинирана от роднините си за втори мандат, но съпартийците й са уведомили „Позитано“, че няма тяхната подкрепа“, пише вестникът.  \r\n„Кметът Йордан Йорданов поздрави за новата учебна година Спортното училище“, съобщава изданието. Той е бил гост на откриването на новата учебна година в Спортно училище „Георги Стойков Раковски“. Училището за шампиони посреща своите възпитаници вече 35 години и гарантира качествено образование и спортни призове.  \r\nВ рубриката „Репортаж“ е поместен богат снимков материал от 21-то издание на добруджанския фолклорен събор „Богородица“, провел се в град Генерал Тошево. Кметът на общината Валентин Димитров е поздравил участниците и гостите като им е пожелал да пазят великия български дух, устоял през вековете благодарение на фолклорното богатство и ценностите на родното ни творчество.  \r\n„Издирват Камен Станчев“, съобщава на първа страница вестник  „Нова добруджанска трибуна“ . Бившият журналист и бивш съуправител на кабелна телевизия „Добруджа днес“ се издирва заради финансови злоупотреби. Това е научил вестникът. През последните няколко години Камен Станчев е бил консултант за Добрич на независимия финансов брокер „Евролайф“, чието седалище е в австрийския град Грац. През 2014-та заради много добри приходи офисът в Добрич е спечелил автомобил. В интервю пред телевизия „Добруджа днес“ Станчев е заявил, че за една година от двама души работници екипът му е нараснал на 21 човека. В началото на тази година обаче до ръководството на финансовата компания са стигнали слухове, че Станчев се представял пред клиентите като банкер и застраховател и започнал да взема пари на ръка, което е категорично забранено. Според правилника на компанията всички вноски се превеждат от клиентите по банков път.  \r\n„Уловиха сом и шаран в Черно море“, съобщава изданието. Уловът е на двама рибари в Балчик. Единият от сомовете бил 12 кг, другият – 18. Преди години в морето край Балчик морски дракони са били нападнали и нахапали двама младежи от Добрич, припомнят местни рибари.  \r\n„Четири свободни работни места е обявила Областната администрация в Добрич“, съобщава всекидневникът. Местата са за безработни лица от неравнопоставените на пазара на труда за длъжност „Работник поддръжка на пътища“. Става въпрос за непълен работен ден като част от Регионалната програма за заетост. В рамките на оставащите месеци по програмата наетите лица ще бъдат с осигурени доходи от труд, социални и здравни осигуровки.   \r\n„Златни муфлони отглеждат в Държавно ловно стопанство – Балчик“, съобщава изданието. Вторият по големина муфлон в България за всички времена е бил отстрелян от клиент, който от скромност иска да бъде запазено името му в тайна. Националният рекорд принадлежи на Тодор Живков и е 241 точки. Популацията от муфлони в Държавното ловно стопанство в Балчик е една от най-добрите в страната. Стопанството винаги е имало животни, които са привличали погледите на познавачи и през годините е доказано, че се води правилна селекция. Там се отглеждат екземпляри, от които ще бъдат добити класни трофеи, това смята дългогодишният заместник-директор на стопанството и експерт по лова Ганчо Ников.", "date": "2019.09.03", "title": "Преглед на основните теми в добруджанския печат"}
{"url": "http://www.focus-news.net/news/2019/09/03/2694879/dobrich-prodalzhava-remontat-na-chast-ot-tretoklasniya-pat-dobrich-s-balik.html", "text": "Продължава ремонтът на част от третокласния път Добрич – с. Балик. До 15 септември е удължен срокът за приключване на дейностите. Движението на автомобили  се осъществява с повишено внимание поради ремонт на асфалтовата настилка. Участъкът е сигнализиран с пътни знаци, предаде кореспондент на  Радио „Фокус” . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е слънчево, тихо е, температурата на въздуха е около 18 градуса.  \r\nЖулиета НИКОЛОВА", "date": "2019.09.03", "title": "Добрич: Продължава ремонтът на част от третокласния път Добрич – с. Балик"}
{"url": "http://www.focus-news.net/news/2019/09/03/2694878/kardzhali-ogranicheno-e-dvizhenieto-v-uchastaka-krumovgrad-s-rogach-na-patya-kardzhali-ivaylovgrad-v-dvete-posoki-poradi-izgrazhdane-na-saorazhenie.html", "text": "Ограничено е движението в участъка Крумовград – с. Рогач на пътя Кърджали-Момчилград-Крумовград-Ивайловград от км 37 до км 38 в двете посоки  поради изграждане на съоръжение при км 37+188 за срок до 9 септември 2019 г., като обходният маршрут е през  Крумовград – Поточница – Голобрад – Падало – път II-59. Това съобщиха за   Радио \"Фокус\"  от Областно пътно управление-Кърджали. \r\nУдължава се срокът до 30 септември 2019 г. за завършване на ремонтните дейности по пътя Крумовград–Хасково в участъка от км 36 до км 55, като движението трябва да се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, регули и частични ремонтни дейности на асфалтовата настилка.  \r\nДвижението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут е определен по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС, а срокът е до края на годината. \r\nОграничено е движението за МПС над 12 т по третокласен път ІІІ-5009 Зорница – Бели пласт – Стремци– Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, като срокът също е до края на годината. \r\nДарина ДЕЕНИЧИНА", "date": "2019.09.03", "title": "Кърджали: Ограничено е движението в участъка Крумовград – с. Рогач на пътя Кърджали-Ивайловград в двете посоки поради изграждане на съоръжение"}
{"url": "http://www.focus-news.net/news/2019/09/03/2694880/georgi-terziyski-api-nad-1-800-000-lv-shte-struvat-remontnite-deynosti-v-uchastaka-na-am-struma.html", "text": "Над 1 800 000 лв. ще струват ремонтните дейности в участъка на АМ „Струма“. Това каза Георги Терзийски председателят на УС на АПИ, в „Тази сутрин“ по  бТВ . „Агенцията ще предяви като регрес към причинителя и увредителя на съоръжението“, посочи Терзийски. По думите му след пожара на магистралата са направени проверки на 3 800 съоръжения, където са отчетени 120 нарушения. Терзийски добави, че сигнали в Агенцията за отпадъци са получени още на 4 април 2018 г. от Дупница с писмо като ни уведомяват че има опасност. „Извършили сме проверки тогава и установихме че в района на съоръжението няма наличие на отпадъци:, допълни още председателят на УС на АПИ. „Ние подадохме сигнал до прокуратурата след като беше увредено съоръжението.  Не е имало данни за извършване на нарушение или престъпление“, коментира още Терзийски. Според него в всеки един момент може под това съоръжение да се появи отпадък. „Агенцията сме уведомили Главна дирекция Пожарна безопасност и защита на населението, за да има съответно действия по писменото разпореждане да бъдат премахнати извън сервитута но в близост до съоръжението тези материали за рециклиране“, обясни Терзийски.  „По закона за пътищата има обслужващи зони, които в зависимост от класа на зоната са от 10 до 100 метра. Понеже тук няма и 10 метра ще бъде издадено такова разпореждане да бъде освободен терена. Искам да заяви че основната дейност на Агенцията е да изгражда пътища и да поддържа пътища. Тя не е компетентна да изпълнява дейности по управление на отпадъците“, посочи още председателят на УС на АПИ.", "date": "2019.09.03", "title": "Георги Терзийски, АПИ: Над 1 800 000 лв. ще струват ремонтните дейности в участъка на АМ „Струма“"}
{"url": "http://www.focus-news.net/news/2019/09/03/2694882/stara-zagora-preskonferentsiya-vav-vrazka-s-petoto-izdanie-na-beerfestat-v-grada-shte-se-provede-v-park-zagorka-na-4-septemvri.html", "text": "Организаторите на петото издание на „Beerфестът“ – Община Стара Загора и „Загорка“ АД, ще дадат пресконференция на 4 септември (сряда), от 18.40 часа, в парк „Загорка“. Това съобщиха от пресцентъра на  Общината . Предвидена е и дегустация.", "date": "2019.09.03", "title": "Стара Загора: Пресконференция във връзка с петото издание на „Beerфестът“ в града ще се проведе в парк „Загорка“ на 4 септември"}
{"url": "http://www.focus-news.net/news/2019/09/03/2694888/boris-popivanov-politolog-izhodat-ot-golyamata-bitka-za-upravlenieto-na-sofiya-shte-bade-reshen-na-balotazh-s-uchastieto-na-yordanka-fandakova-i-maya-manolova.html", "text": "Изходът  от голямата битка за управлението на София ще бъде решен на балотаж с участието на Йорданка Фандъкова и Мая Манолова. Това каза за сутрешния блок „Добро утро, България“ на  Радио „Фокус“  политологът Борис Попиванов. Според него левицата ще подкрепи настоящия омбудсман за кметската позиция още на първия тур. „Необходимостта на БСП да покаже, че не просто се закача към някакви независими кандидати, а че реално има своите кадри, които имат история с левицата, ще доведе до много по-ранна и сравнително ясна, категорична подкрепа. Това е свързано и с мотивацията на избирателите на социалистите както в столицата, така и на други места в страната. Според мен под една или друга форма подкрепата на БСП за Манолова ще бъде видима още преди първия тур. Всъщност левицата не би имала и кого друг да подкрепи. Това е картата, на която може да се заложи и има не малък шанс да успее“, обясни Борис Попиванов. Той каза още, че Мая Манолова не иска да изглежда като партиен кандидат, а иска да потърси по-широка подкрепа. От своя страна кандидатът на ГЕРБ Йорданка Фандъкова иска да покаже, че тя самата е успяла да въплъти промяна, добави политологът.  \r\nЕлеонора ЧОЛАКОВА", "date": "2019.09.03", "title": "Борис Попиванов, политолог: Изходът  от голямата битка за управлението на София ще бъде решен на балотаж с участието на Йорданка Фандъкова и Мая Манолова"}
{"url": "http://www.focus-news.net/news/2019/09/03/2694884/veliko-tarnovo-v-selo-balvan-shte-se-provede-detsko-uchenicheskoto-obshtinsko-sastezanie-za-patna-i-pozharna-bezopasnost.html", "text": "От 10.30 ч. в село Балван ще се проведе детско-ученическото Общинско състезание за пътна и пожарна безопасност. С него ще бъдат закрити кампанията \"Пазете децата на пътя\" и Лятната полицейска академия. Това съобщиха от пресцентъра на  Община Велико Търново . В инициативата ще се включат деца от центровете за работа с деца в община Велико Търново. Гости на събитието ще бъдат кметът на Велико Търново Даниел Панов, ръководни служители от Главна дирекция \"Национална полиция\", Областна дирекция на МВР, Регионална дирекция \"Пожарна безопасност и защита на населението\" и др.", "date": "2019.09.03", "title": "Велико Търново: В село Балван ще се проведе детско-ученическото Общинско състезание за пътна и пожарна безопасност"}
{"url": "http://www.focus-news.net/news/2019/09/03/2694885/burgas-dobri-sa-usloviyata-za-shofirane-v-oblastta.html", "text": "Добри са условията за шофиране в област Бургас. Това съобщиха за  Радио „Фокус“ – Бургас  от Областното пътно управление. Пътищата са сухи и проходими, видимостта е отлична, няма затворени пътни участъци. До 1 октомври движението по път III-7909 Братово – Равнец от км 12+400 до км 25+600 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. \r\nИнтензивно е движението по основните пътни артерии в областния център. Струпване на автомобили се наблюдава в района на кръстовището между булевардите „Стефан Стамболов“ и „Демокрация“, между улиците „Булаир“ и „Константин Фотинов“, както и в района на кръстовището с кръгово движение „Трапезица“. Натоварен е трафикът и по някои участъци от булевардите „Стефан Стамболов“, „24-ти Черноморски пехотен полк“ и „Никола Петков“. \r\nМария ПОПЧЕВА", "date": "2019.09.03", "title": "Бургас: Добри са условията за шофиране в областта"}
{"url": "http://www.focus-news.net/news/2019/09/03/2694887/shumen-remontni-deynosti-po-asfaltovata-nastilka-se-izvarshva-po-chast-ot-patya-harsovo-nikola-kozlevo.html", "text": "Ремонтни дейности по асфалтовата настилка се извършва по пътя Хърсово – Никола Козлево от км 36 до км 38 в района на Хърсово, движението в участъка се извършва с повишено внимание, предаде репортер на  Радио „Фокус“ - Шумен . Ришкият проход е отворен, Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево- Друмево, поради свлачища. Обходът е Шумен - Овчарово- Друмево. Пътните настилки в областта са сухи, видимостта е нормална. Времето е ясно, слънчево, температурата на въздуха е около 19 градуса. \r\nИвелина ИВАНОВА", "date": "2019.09.03", "title": "Шумен: Ремонтни дейности по асфалтовата настилка се извършва по част от пътя Хърсово - Никола Козлево"}
{"url": "http://www.focus-news.net/news/2019/09/03/2694892/pazardzhik-natovaren-e-trafikat-po-glavnite-patishta-v-oblastta.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областното пътно управление. Движението по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението по пътя Кайрака – Поибрене от 14 км до 23 км се извършва в една лента от поради частичен ремонт на асфалтовата настилка, чрез поетапно затваряне на лява и дясна ленти за движение. На моста в село Бошуля е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта от Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.09.03", "title": "Пазарджик: Натоварен е трафикът по главните пътища в областта"}
{"url": "http://www.focus-news.net/news/2019/09/03/2694883/the-guardian-buntovnite-tori-sa-tvardi-v-namerenieto-si-da-glasuvat-sreshtu-pravitelstvoto-nezavisimo-ot-zaplahite.html", "text": "Бунтовните консерватори останаха твърди в понеделник вечерта пред заплахите на Борис Джонсън да бъдат изключени от бъдещите листи на партията за предстоящи предсрочни избори, като най-малко 17 депутати от торите казват открито или не, че не са разубедени да гласуват срещу правителството във вторник, пише ляво-либералното британско издание  The Guardian . \r\nМинистърът на труда и пенсиите Амбър Ръд изрази безпокойството си от тактиката на убеждение, използвана от Даунинг стрийт 10, за да не бъде спрян Брекзит без сделка. По нейните думи, отстраняването от листите е „драстична стъпка“ и тя лично е твърдо срещу подобни заплахи. Министърът добави, че санкциите трябва да бъдат приложени и спрямо привържениците на Брекзит от Консервативната партия, които гласуват срещу бъдеща сделка. \r\n„Не трябва да сме партия, която се опитва да отстрани от нашата партия двама бивши канцлери, редица бивши министри на кабинета… начинът да обединим нашата партия и да постигнем сделка е да ги приближим до себе си и да им обясним какво опитваме да направим  и защо“, каза тя. \r\n„Не мисля, че е справедливо и да отнемаме доверието от група от хора, които се противопоставят на Брекзит без сделка – което не е позицията на правителството – но е легитимна консервативна позиция и да не отнемаме доверието от хора, които последователно са гласували срещу споразумението за оттегляне и може отново да гласуват срещу споразумение, което Борис Джонсън подкрепя преди 31 октомври“. \r\nБившият министър на финансите Филип Хамънд написа на Джонсън в понеделник, че бунтовната група съжалява, че не е успяла да обсъди прогреса към сделка с него – след като планираната среща с премиера в неделя вечерта бе внезапно отменена. \r\nжонсън каза, че депутатите по същество подкопават преговорната позиция на правителството с опита да си да изключат Брекзит без сделка и подчерта, че разговорите напредват. \r\nНо Хамънд заяви, че Джонсън трябва да определи стъпките, предприети след посещението му в Берлин миналия месец, за да изготви алтернативни договорености за предпазната мярка за Северна Ирландия и да публикува предложенията на Обединеното кралство за преразглеждане на споразумението за оттегляне. \r\nХамънд, чието име е сред противопоставящите се на правителството и техния законопроект, който ще бъде представен във вторник в парламента, посочи, че министър-председателят трябва да потвърди отправените към ЕС предложения и да обещае да публикува отговора, както и да се отчита за „конкретния напредък“ в преговорите с ЕС. \r\nСред депутатите, които заявиха, че не са уплашени от заплахите на правителството, са Хамънд, бившият правосъден министър Дейвид Гауке и бившите министри Алистър Бърт, Стивън Хамънд, Ричард Харингтън и Гуто Беб. \r\nНякои депутати от консервативната партия се срещнаха в понеделник следобед в Уестминстър, за да обсъдят вота във вторник, като най-малко един е решил да не присъства на градинското партия на Борис Джонсън на Даунинг стрийт номер 10 за депутати, проведено по същото време. „Кои иска да стои там, обграден от банда английски националисти?“ – заяви той. \r\nБлизък до бунтовниците източник е заявил, че позицията им се е втвърдила, особено след като Джонсън обяви, че планира предсрочни избори след изключването на противниците на правителството. „Това е жалък опит да се намери извинение за избори“, заяви бивш министър. „По ирония на съдбата, той прави това, което иска Корбин“. \r\nДруги заявиха, че са били изрично обърнати срещу правителството заради шоковата отмяна на срещата с Джонсън. „Единственото нещо, което би променило мнението ми, е ако ми се покажат подробности за сделка, която се сключва“, каза един бивш министър. „Но това е като новите дрехи на императора“. \r\nВъпреки това няколко депутати от торите, които са се обявявали гласно против Брекзит без сделка, не са готови да гласуват, за да дадат на бунтовниците контрол върху дневния ред на парламента, особено като се има предвид брифингът от № 10, че този ход ще се разглежда като вот на недоверие срещу Джонсън. \r\n\"Гардиън\" разбира, че тази група включва депутати като Дам Каролайн Спелман, един от спонсорите на предложение срещу Брекзит без сделката по-рано тази година и бившият министър на външните работи Алън Дънкан. \r\nВисокопоставени източници от Консервативната партия са заявили, че вярват, че е възможно да бъде намален значително броят на бунтовниците със заплахите за избори и вот на доверие – и че може да има достатъчно привърцженици на Брекзит в Лейбъристката партия, за да постигне победа правителството. \r\nВъпреки това се разбира, че редица депутати от лейбъристите, които в миналото са гласували против стъпки за дерайлиране на Брекзит, включително Гарет Снел, Мелани Онн и Ивон Фоварге, не планират да вървят срещу партийната линия. \r\n„Мисля, че има редица от нас, които ще подкрепят поредното забавяне с стиснати зъби и без оптимизъм, но гледайки как се държи това правителство, е изключително трудно да повярвам, че преследват някаква значима сделка за Брекзит“, заяви един от депутатите от лейбъристите. \r\n \r\nПревод и редакция:", "date": "2019.09.03", "title": "The Guardian: Бунтовните тори са твърди в намерението си да гласуват срещу правителството независимо от заплахите"}
{"url": "http://www.focus-news.net/news/2019/09/03/2694874/deystvashtiyat-premier-na-ispaniya-pedro-sanches-ima-treti-variant-osven-izborite-i-koalitsiyata.html", "text": "Действащият премиер на Испания Педро Санчес се надява, че настоящата политическа безизходица ще бъде решена без нужда от повторни общи избори. В интервю за вестник  El Pais , което даде в Ла Монклоа, седалището на испанското правителство, лидерът на Социалистическата партия (СП) сериозно защити „трети път“, който също ще заобиколи опцията за коалиция с левичарите Унидас Подемос. \r\nСанчес, който ще представи последното си предложение във вторник в Мадрид, заяви, че то се основава на обща прогресивна програма, която трябва да му позволи да осигури достатъчно парламентарна подкрепа, за да бъде потвърден като нов премиер на Испания. Той оглавява действаща администрация от изборите на 28 април, които СП спечели, но без мнозинство за съставяне на правителство. Сесията за инвеститура, проведена през юли, завърши с поражение, когато Санчес не успя да привлече нужните 176 гласа. Това от своя страна предизвика отброяване до новите избори, което завършва на 23 септември. Новият вот ще се проведе през ноември и ще бъде четвъртият за четири години. \r\nСпоред лидерът на социалдемократите последните 12 месеца от парламентарното сътрудничество с Унидас Подемос са били много положителни, тъй като са довели до неща като бюджетен план, който и двете леви групи подкрепят. Бюджетният план обаче не мина през Конгреса и това предизвика предсрочните избори на 28 април. \r\n„Тези избори не бяха резултат от несъгласие между СП и Унидас Подемос, а решение на Народната партия [НП], „Сиудаданос“ и каталунски сецесионистки групи, които всички гласуваха заедно срещу бюджета“, казва Санчес. \r\nДействащият премиер настоява, че все още има време преди 23 септември да се договорят основните точки на обща прогресивна програма и отбелязва, че администрациите му винаги са включвали независими министри с доказан опит. \r\nНо Санчес не смята, че е възможно връщане към идеята за коалиция, каквато все още иска Унидас Подемос, защото, както казва той, такъв ръководен екип не би имал сплотеност въз основа на предишни разговори, които е водил с лидерите на левицата. \r\nСанчес защитава прогресивната изпълнителна власт, която няма да разчита на сепаратистки партии за своята законодателна работа и отбелязва, че подкрепата за сецесията е на най-ниското ниво от 2017 г., според последните проучвания. \r\n„Няма причина защо трябва да проведем избори“, настоява той, като предупреждава, че не всичко зависи изцяло от Социалистическата партия. И дори в крайна сметка испанците да отидат на избори, той казва, че ще изберат да гласуват за стабилност, която според него може да бъде осигурена само от неговата партия. \r\n \r\nПревод и редакция:", "date": "2019.09.03", "title": "Действащият премиер на Испания Педро Санчес: Има трети вариант освен изборите и коалицията"}
{"url": "http://www.focus-news.net/news/2019/09/03/2694889/afp-uraganat-dorian-otslabna-do-3-kategoriya.html", "text": "Ураганът „Дориан“ отслабна във вторник до буря от 3-та категория, преминавайки през Бахамите със скорост на вятъра от 205 км/ч, предава  AFP , като се позовава на данни от Националния център за ураганите на САЩ. \r\nОт службата предупреждават гражданите във Флорида да се приготвят за евентуално преминаване на „Дориан“ през щата. \r\n \r\nПревод и редакция:", "date": "2019.09.03", "title": "AFP: Ураганът „Дориан“ отслабна до 3 категория"}
{"url": "http://www.focus-news.net/news/2019/09/03/2694886/kmetat-na-sofiya-yordanka-fandakova-poluchih-podkrepata-na-vsichki-strukturi-na-gerb-v-sofiya-na-izpalnitelnata-komisiya-i-na-premiera-boyko-borisov.html", "text": "Получих подкрепата на всички структури на ГЕРБ в София, получих подкрепата на Изпълнителната комисия и на премиера Бойко Борисов. Това заяви кметът на София Йорданка Фандъкова в предаването „Тази сутрин“ по  бТВ . \"Отново ще кажа това решение е лично, това решение е резултат на подготовка и на готовност да продължим работата за София\", обясни Фандъкова. Столичният кмет коментира, че е получила подкрепа от премиера,като му благодари за това. \"Това решение е мое подкрепено от моята политическа сила. Семейството ми и до сега ме подкрепяше и изрази готовност да продължи да ме подкрепя\", добави още столичният кмет. \"Аз обещах че ще обявя моето решение в началото на септември, спазих обещанието си буквално в първия работен ден. Защото трябваше да напреднем и да съм сигурна, че приключваме етапите от проектите, които изпълняваме, за да не се превръщат те в политически залог на политически кампании. За мен винаги работата за София е била винаги най-важната. Имала съм предложение за други постове и  съм отказвала не съм се съгласявала, защото моята мотивация е да работя за града\", коментира още Фандъкова.", "date": "2019.09.03", "title": "Кметът на София Йорданка Фандъкова: Получих подкрепата на всички структури на ГЕРБ в София, на Изпълнителната комисия и на премиера Бойко Борисов"}
{"url": "http://www.focus-news.net/news/2019/09/03/2694890/veliko-tarnovo-natovaren-e-trafikat-po-ulitsa-magistralna-i-v-rayona-na-paten-vazel-kachitsa-yuzhen-paten-vazel-i-po-belyakovsko-shose.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“, Южен пътен възел и по „Беляковско шосе“, предаде репортер на  Радио „Фокус“ – Велико Търново . Пътните настилките в града са сухи, а времето е ясно и слънчево. Други нови въведени ограничения за движение на превозни средства във Велико Търново няма. Екипи на полицията следят за правилното осъществяване на движението. Патрули са разположени на входовете и изходите на града, както и в по-натоварените участъци от първокласната и второкласна пътна мрежа в областта. Отворен е за движение Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта, който се извършва там, е началото на януари 2020 г. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Ремонт се изпълнява и по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на септември. \r\nЛуиза ТРАНЧЕВА", "date": "2019.09.03", "title": "Велико Търново: Натоварен е трафикът по улица „Магистрална“ и в района на пътен възел „Качица“, Южен пътен възел и по „Беляковско шосе“"}
{"url": "http://www.focus-news.net/news/2019/09/03/2694893/kyustendil-poradi-avariyno-vazstanovitelni-deynosti-dvizhenieto-v-uchastak-ot-patya-pastra-rilski-manastir-se-regulira-ot-svetofarna-uredba.html", "text": "Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срокът е до 30 септември.   \r\nВъведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София.  \r\nДвижението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.03", "title": "Кюстендил: Поради аварийно-възстановителни дейности движението в участък от пътя Пастра – Рилски манастир се регулира от светофарна уредба"}
{"url": "http://www.focus-news.net/news/2019/09/03/2694896/inzh-bogdan-milchev-institut-za-patna-bezopasnost-elektricheskite-trotinetki-sa-izvan-zakona-kam-momenta-neobhodim-e-reglament-za-izpolzvaneto-im.html", "text": "Електрическите тротинетки са „извън закона“ към момента, необходим е регламент за използването им. Това каза за сутрешния блок „Добро утро, България“ на  Радио „Фокус“  инж. Богдан Милчев, член на УС на Института за пътна безопасност. Това е съвременен начин за придвижване, но мобилността изисква правила, обясни той. Тротинетките не трябва да бъдат забранявани, а да бъдат регулирани, заяви инж. Милчев. По думите му обаче в момента няма институция, която да бъде отговорна за използването на новите превозни средства у нас. “За използването на електрическите превозни средства трябва задължително да бъде въведено възрастово ограничение, тъй като възрастта предразполага и по-добри познания на правилата за движение по пътищата и възприятието става все по-отговорно. Когато тези електрически превозни средства се карат в паркове, градинки и пешеходни зони, скоростта им трябва да бъде ограничена. В същото време когато те се движат по пътищата е нужно да спазват определени правила. Би следвало да има и знак за такова превозно средство – къде е забранено или разрешено да се движи. Ние нямаме такива регламенти. Най-често в ЕС електрическите тротинетки се движат по правилата на велосипедистите”, обясни инж. Богдан Милчев. Той каза още, че държавната администрация инициира срещи във връзка с тротинетките, но Института за пътна безопасност не участва в дебатите.  \r\nЕлеонора ЧОЛАКОВА", "date": "2019.09.03", "title": "Инж. Богдан Милчев, Институт за пътна безопасност: Електрическите тротинетки са „извън закона“ към момента, необходим е регламент за използването им"}
{"url": "http://www.focus-news.net/news/2019/09/03/2694895/pregled-na-osnovnite-temi-v-burgaskiya-pechat.html", "text": "„Софийска фирма ще чисти Бургас за 65 250 000 лева“, е водещото заглавие в днешния брой на бургаския ежедевник  „Черноморски фар“ . Софийската фирма „Нелсен – Чистота“ ЕООД ще чисти Бургас и общината през следващите пет години. Тя спечели обявената от Община Бургас обществена поръчка, чиято стойност бе 65 250 000 лева без ДДС, като максималната стойност на договора не може да надхвърля сумата от 78 000 000 лева за целия период. Предстои и подмяна на системата за сметосъбиране от септември, пише още вестникът.  \r\n„В Карнобатско 350 домакинства чакат обезщетението заради закланите прасета“, е друга тема от страниците на ежедневника. 644 прасета са заклани доброволно в Община Карнобат и четири са принудитлно умъртвени. Тези данни сочи кметът на общината Георги Димитров. Той уточнява, че принудително умъртвените животни са в село Соколово, където хората са отказали да заколят животните, с мотива, че са свине майки. Стопаните им няма да получат обезщетение, а ще се сдобият с глоба до 2000 лева заради неизпълнение на заповедта. По думите на кмета на Карнобат средствата за тази община се очаква да бъдат приведени най-късно другата седмица, пояснява материалът.  \r\nВ страницата „Моят джоб“ е поместена статията: „Гроздоберът чука на вратата – желаещи да купуват няма“. Кметове на региона са притеснени за реализацията на гроздето. Проблемът с изкупуването му от дребните собственици на лозя се задълбочава. На прага на кампанията никой винопроизводител не проявява интерес към произведеното грозде. Най-големите винзаводи си имат собствени лозя, които вече от години плододават. Според кмета на Руен Исмаил Осман проблемът е сериозен, изкупуване няма, а и да има, изкупната цена е много ниска, пише още вестникът.  \r\n„Димитър Николов внесе документите на ГЕРБ в ЦИК“ и „Спецченгета удариха огромна ферма за канабис в Зидарово“ са други акценти в днешното издание. Интервюто в броя е с инж. Евгени Генов, председател на Българската федерация по корабомоделизъм.", "date": "2019.09.03", "title": "Преглед на основните теми в бургаския печат"}
{"url": "http://www.focus-news.net/news/2019/09/03/2694881/kmetat-na-sofiya-yordanka-fandakova-rabotata-za-grada-e-byagane-na-dalgo-razstoyanie.html", "text": "Работата за града е бягане на дълго разстояние.  Това заяви кметът на София Йорданка Фандъкова в предаването „Тази сутрин“ по  бТВ . „Това не е спринт, за това е важно да се поддържа темпото, но и да се постигат резултати“, добави Фандъкова. При проверка на работата по изграждане на тритият лъч на метрото столичният кмет заяви, че ще се кандидатира за кмет за 4 мандат. „Решението ми е плод на анализ и размисъл не е спонтанно. То се основава на факта че работата за големия град е един сериозен ангажимент. Получавах доверието на хората през всичките тези години, което ни позволи да ускорим темпото на развитие на София“, обясни Фандъкова. По думите и през последните години София се развива и променя и това не е резултат от приказки, а на много, много работа. „Основната ми мотивация е работата и отговорността ми града и към хората“, допълни още тя. Фандъкова заяви, че това не е решение за една нощ. „Това е решение, което се базира на анализи на подготовката, на възможностите за развитието на града. Това, което ме мотивира силно са подготвените проекти, новите идеи, разбира се и привличането на нови хора, разчитам и на хората, които работиха много съвестно през цялото това време“, коментира още кметът на София.", "date": "2019.09.03", "title": "Кметът на София Йорданка Фандъкова: Работата за града е бягане на дълго разстояние"}
{"url": "http://www.focus-news.net/news/2019/09/03/2694900/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-septemvri.html", "text": "„Софийска вода” временно ще прекъсне водоснабдяването в някои части на столицата на 4 септември. Това съобщиха от пресцентъра на  дружеството .  \r\nВъв връзка с диагностика на уличен водопровод на ул. „Отец Паисий“ в с. Житен, община Нови Искър, се налага спиране на водоподаването от 10.00 до 14.30 часа на клиентите на „Софийска вода”, живеещи в района на с. Житен. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Житенски път“.  \r\nВъв връзка с превключване на уличен водопровод на ул. „Житница“ в жк. „Славия“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Житница“ №124, бул. „Цар Борис III“- бл. 1 , ул. „Житница“- бл. 1, бл. 3, бл. 5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка поляна“ на паркинга на магазин „Била“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.03", "title": "„Софийска вода” временно ще прекъсне водоснабдяването в някои части на столицата на 4 септември"}
{"url": "http://www.focus-news.net/news/2019/09/03/2694899/vidin-intenziven-e-trafikat-po-pat-i-1-montana-vidin-v-posoka-gkpp-dunav-most-2.html", "text": "Интензивен е трафикът по път I-1  Монтана – Видин в посока ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили, като най-натоварен е участъкът между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, се преминава нормално, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.09.03", "title": "Видин: Интензивен е трафикът по път I-1  Монтана – Видин в посока ГКПП „Дунав мост 2“"}
{"url": "http://www.focus-news.net/news/2019/09/03/2694901/pregled-na-osnovnite-temi-vav-velikotarnovskiya-pechat.html", "text": "„Наследници спъват възстановяването на Стамболовия хан“, е водещо заглавие в областния всекидневник  „Янтра Днес” . Появили са се наследници на Стефан Стамболов, които са заявили претенциите си върху част от собствеността на Стамболовия хан във Велико Търново, е научил „Янтра Днес“. Затова има вероятност проектът на американския милионер Едмънд Бек за превръщането полусъборената сграда в центъра на старата столица в кокетен хотел да не се реализира.  \r\n„Нова голяма кула разкриват археолозите на Трапезица“, пише още вестникът. Нова уникална по размери и архитектура кула разкрива екипът на археолога проф. д. изк. Константин Тотев на крепостта „Трапезица“ във Велико Търново. Съоръжението е по протежението на Западната крепостна стена и няма аналог сред разкритите до сега кули. \r\n„Задържаха служител откраднал 100 лв. от работодателя си“, е новина от криминалната хроника. На страница пета е поместено интервю с певеца Веселин Маринов, който заявява: „Полски щурчета“ се нареди сред най-добрите фестивали в България“. В раздел „Общество“ има статия за седмия международен кино и тв фестивал „Славянска приказка“, който ще гостува в Сухиндол.  \r\n„Спортното училище официално прие името „Георги Живков“, е новина от спортните страници.  \r\n„Акордеонистите на СУ „Емилиян Станев“ с пълен комплект медали от световен шампионат с участието на 300 деца“, е заглавие от другия областен ежедневник -  „Борба“ . С пълен комплект медали се завърнаха възпитаници на акордеониста Станимир Демирев от IX Световен шампионат по фолклор, който се проведе миналата седмица в Бургас, Слънчев бряг, Несебър и Свети Влас.  \r\nКитайци са вече най-многобройните туристи в старата столица“, е друга новина изданието. Китайците вече са най-масовите туристи във Великотърновско, като по този показател изместиха румънците, сочи официална справка на Статистическо бюро „Север“ за най-пиковите за туризма месеци.  \r\n„Над 300 000 лева е инвестирала Общината в Павликени в ремонти “, пише още „Борба“, а статията разказва за какво е направено в града и региона през последните години, както и какво предстои до края на 2019-та.   \r\n„Разследван за кражба осъди прокуратурата на 1000 лева“ е новина от криминалната хроника. В областния ежедневник ще намерите и статия за проектът „Заедно намираме решения“, който намали драстично процента на отпадащите от училище.", "date": "2019.09.03", "title": "Преглед на основните теми във великотърновския печат"}
{"url": "http://www.focus-news.net/news/2019/09/03/2694903/pss-dobri-sa-usloviyata-za-turizam-v-planinite.html", "text": "Много добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 8 и 14 градуса. Единствено по билото на Стара планина има лек до умерен вятър в района на връх Ботев. На Пампорово работят седалкови и въжени линии 1, 2 и 4. На Боровец работи Ситняковският лифт. На Банско – кабинковият лифт.  \r\nНяма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.03", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/03/2694904/burgas-kontsert-shte-se-provede-na-ostrov-sveta-anastasiya.html", "text": "Почитателите на остров Света Анастасия могат да посетят от 19.00 часа още един незабравим концерт на сцената сред морето. Това съобщиха от пресцентъра на  Община Бургас . Оригинална музика с подчертано джазово импровизационен дух, но и белязана от съвременното класическо камерно звучене – това е DUALITY. Музиката написана от Armel Dupas и Петър Салчев е дълбоко сакрално изживяване, едновременно тиха и крещяща, визуализирана в красив кросоувър на елегантни мелодични линии и богата хармонична структура, естествено разрешени в посланията на лиричния текст, разказани в магнетичния дует Dupas & Салчев. В него участват двамата артисти – Armel Dupas – пиано, и Петър Салчев – вокал. Отпътуването за острова ще бъде от Магазия 1 в 18.00 часа, а цената е 15 лв. с включен транспорт дотам. Отпътуване за Бургас – в 21.00 часа. Билети могат да бъдат закупени от туристическите информационни центрове в Бургас – Часовника, Автогара „Юг“ и Магазия 1. За допълнителна информация – телефон: 0882 004 124 и e-mail: reservations@gotoburgas.com", "date": "2019.09.03", "title": "Бургас: Концерт ще се проведе на остров Света Анастасия"}
{"url": "http://www.focus-news.net/news/2019/09/03/2694891/shumen-shte-se-provede-zasedanie-na-oblastnata-epizotichna-komisiya.html", "text": "Заседание на Областната епизоотична комисия ще се проведе от 10.00 ч. в зала 2 на Областна администрация - Шумен. Това съобщиха от пресцентъра на  Областната администрация .  Участниците в заседанието ще бъдат запознати с актуалната епизоотична обстановка в България по отношение на болестта африканска чума по свинете (АЧС) и с двете констатирани първични огнища на свине от породата източнобалканска свиня на територията на град Смядово и село Веселиново, община Смядово, съгласно заповеди на изпълнителния директор на Българската агенция по безопасност на храните. Ще бъде представено и писмо на доц. д-р Янко Иванов, заместник-министър на земеделието, храните и горите, както и набелязване на допълнителни мерки, относно констатираните първични огнища в двете населени места, за предотвратяване разпространението на АЧС в област Шумен и с цел запазване на породата източнобалканска свиня.", "date": "2019.09.03", "title": "Шумен: Ще се проведе заседание на Областната епизотична комисия"}
{"url": "http://www.focus-news.net/news/2019/09/03/2694905/sofiya-regionalniyat-istoricheski-muzey-predstavya-izlozhbata-sofiya-140-godini-stolitsa-na-balgariya.html", "text": "Регионален исторически музей – София реализира изложбата „София – 140 години столица на България“. Тя представя ключови градски места чрез похватите на дигиталната арт фотография и печата с ефект на живопис. Това съобщиха от пресцентъра на  Столична община . Откриването ще се проведе от 18.00 ч. в галерийното пространство при Триъгълната кула на Сердика. \r\nВременната изложба „София – 140 години столица на България“ е авторски проект на художника Велизар Димитров, разработен специално за Регионален исторически музей – София. Той е концентриран около развитието на града и превръщането му в модерна европейска столица. \r\nЕкспозицията, разположена в галерийното пространство при Триъгълната кула на Сердика (бул. „Княгиня Мария Луиза“ 16), съдържа изгледи от София след обявяването й за столица на България (1879 г.). Снимките са част от архива на Регионалния исторически музей – София. \r\nСъвременният вид на столицата е представен посредством 34 дигитални фотографии с допълнителна художествена обработка. Използваната за възпроизвеждането на паната техника е директен печат върху канаваца. Така се пресъздава ефектът на живописна картина с повишена интензивност на цветовете. \r\nСред архивните фотографии в изложбата присъстват: Файтонджийската пиаца; Говеждият пазар при базиликата Света София; някогашната ул. „Самоковска“ (дн. ул. „Граф Игнатиев“) с грънчарския пазар; несъществуващата вече ул. „Търговска“ и др. \r\nИзгледите от съвременна София са както емблематични сгради от различни периоди (Базиликата Света София, Народното събрание, Народният театър „Иван Вазов“, Софийският университет „Св. Климент Охридски“, Националният дворец на културата и др.), така и градски пейзажи (София в навечерието на Коледа, пешеходната зона по бул. „Витоша“, съжителството на средновековна църква и модерна търговска сграда и др.). \r\nИзложбата може да бъде разгледана в периода 3 – 29 септември 2019 г. в галерийното пространство при Триъгълната кула на Сердика (бул. „Княгиня Мария Луиза“ 16).", "date": "2019.09.03", "title": "София: Регионалният исторически музей представя изложбата „София – 140 години столица на България“"}
{"url": "http://www.focus-news.net/news/2019/09/03/2694907/stara-zagora-sreshta-razgovor-sas-svetovnata-operna-prima-veselina-katsarova-shte-se-provede-v-zalata-na-mezhdunarodniya-mladezhki-tsentar-v-grada.html", "text": "Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“. Проявите са посветени на 140-годишнината от възстановяването на Стара Загора. Това съобщиха от пресцентъра на  Община Стара Загора . Целта е среща на млади хора с изтъкнати специалисти от различен социален и професионален спектър, достигнали високо ниво на реализация и в същото време, останали верни и предани на родния град и на общността, за която допринасят максимално според възможностите си. Срещите се провеждат от края на март веднъж месечно от 18.00 часа в залата на Международния младежки център. Днешната среща е отредена за световната оперна прима Веселина Кацарова, Почетен гражданин на Стара Загора.  \r\nЛюбомир Любенов, математик, основател и ръководител на Международната олимпиада за ученици „Математика без граници“, координатор за България на всички олимпиади в Азия ще разкаже за професионален път на  31 октомври , а на  28 ноември  е ред на доц.д-р Алексей Стоев – директор на Центъра за слънчево-космически изследвания, дългогодишен директор на НАОП „Юрий Гагарин“, председател на Националния съвет на БТС, пещерняк и изследовател. \r\nПоследната за годината среща е на  19 декември  с д-р Райчо Гънчев, създател на Прабългарската школа за оцеляване „Бага-тур“, автор на исторически романи, на сценарии за филми и сам участник в тях. \r\nВодеща на срещите е Росица Ранчева.", "date": "2019.09.03", "title": "Стара Загора: Среща-разговор със световната оперна прима Веселина Кацарова ще се проведе в залата на Международния младежки център в града"}
{"url": "http://www.focus-news.net/news/2019/09/03/2694909/blagoevgrad-s-normalna-intenzivnost-e-trafikat-na-granichnite-punktove-kulata-i-ilinden.html", "text": "С нормална интензивност е трафикът на контролно-пропусквателните пунктове „Кулата“ и „Илинден“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. Преминаването през пунктовете „Златарево“ и „Станке Лисичково“ на границата със Северна Македония също се извършва без забавяне. \r\nЛивия НИНОВА", "date": "2019.09.03", "title": "Благоевград: С нормална интензивност е трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/09/03/2694908/liderat-na-bsp-sofiya-kaloyan-pargov-shte-uchastva-v-diskusiya-na-oeb-shalom-po-povod-75-godini-ot-9-ti-septemvri-1944-ta.html", "text": "Лидерът на БСП - София Калоян Паргов ще участва в дискусия на тема \"Събитията на 9-ти септември 1944 г. - 75 години по-късно. Преврат и поврат в българското общество. Размисли за съдбата на българските евреи от онзи период\". Това съобщиха от пресцентъра на  БСП - София . Форумът е организиран от Организацията на евреите в България \"Шалом\", Института за съхранение на паметта за Холокоста към \"Шалом\", Регионалната организация на евреите (РОЕ) \"Шалом\" - София, Фондация \"Цедака Шалом\", Народно читалище \"Емил Шекерджийски-1919\", Клуб на ветераните от антинацистката съпротива към РОЕ \"Шалом\" - София. \r\nДискусията ще се проведе от 17.30 часа в Еврейския народен дом в София (бул. \"Александър Стамболийски\" №50), зала \"Йерусалим\".", "date": "2019.09.03", "title": "Лидерът на БСП - София Калоян Паргов ще участва в дискусия на ОЕБ \"Шалом\" по повод 75 години от 9-ти септември 1944-та"}
{"url": "http://www.focus-news.net/news/2019/09/03/2694910/kyustendil-obshtinskiyat-dramatichen-teatar-v-dupnitsa-otkriva-noviya-tvorcheski-sezon-s-operetata-balgari-ot-staro-vreme.html", "text": "Общинският драматичен театър в Дупница открива новия творчески сезон с оперетата „Българи от старо време”. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Оперетата, която е на Музикално-драматичен театър „Константин Кисимов” – Велико Търново, ще бъде представена от 19.00 часа в театралния салон дупнишкия театър, а  специален гост-участник е Танцов състав „Зора”. Оперетата е с участието на: солисти, актьори, оркестър, хор и балет на Музикално – драматичния театър. Музиката е на Асен Карастоянов, либрето Коста Райнов.  Постановъчната версия е дело на  Марио Николов, а диригент е Васил Вълчев. Сценографията е на  Лидия Къркеланова. Хореограф – Борислав Ангелов. \r\nВенцеслав ИЛЧЕВ", "date": "2019.09.03", "title": "Кюстендил: Общинският драматичен театър в Дупница открива новия творчески сезон с оперетата „Българи от старо време”"}
{"url": "http://www.focus-news.net/news/2019/09/03/2694911/mvr-22-dushi-sa-postradali-pri-katastrofi-v-stranata-prez-izminaloto-denonoshtie.html", "text": "22 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 тежки пътнотранспортни произшествия. В София са регистрирани 32 леки и три тежки катастрофи, при които са пострадали четирима души.", "date": "2019.09.03", "title": "МВР: 22 души са пострадали при катастрофи в страната през изминалото денонощие"}
{"url": "http://www.focus-news.net/news/2019/09/03/2694894/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. До 30 август, от 22:00 ч. до 06:00 ч. през нощта се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.03", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/09/03/2694912/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. С нормална интензивност е трафикът по главен път Е-79 и автомагистрала „Струма“ в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения заради ремонтни дейности по пътищата в региона. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛивия НИНОВА", "date": "2019.09.03", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/09/03/2694898/sport-klubovete-ot-germaniya-poharchiha-rekordna-suma-za-novi-igrachi-prez-letniya-transferen-prozorets.html", "text": "Клубовете от германския футболен елит похарчиха рекордните 705 милиона евро за покупки на нови попълнения през летния трансферен прозорец, който затвори снощи, съобщава ДПА. Сумата не включва плащанията за футболисти под наем, както и евентуални допълнителни плащания от заложени в договорите на играчите бонуси. 18-е отбора от първа Бундеслига закупиха общо 159 играчи, а други 27 бяха привлечени като преотстъпени. В същото време клубовете от германския елит продадоха футболисти на обща стойност 657 милиона евро през това лято. Най-много за трансфери похарчиха Борусия (Дортмунд) със 137 милиона евро и шампионът Байерн Мюнхен със 130 милиона евро.", "date": "2019.09.03", "title": "Спорт: Клубовете от Германия похарчиха рекордна сума за нови играчи през летния трансферен прозорец"}
{"url": "http://www.focus-news.net/news/2019/09/03/2694902/dimitar-nikolov-gerb-shte-spechelim-sofiya-az-i-vsichki-kolegi-ot-rakovodstvoto-na-partiyata-vyarvame-v-kachestvata-na-g-zha-fandakova.html", "text": "ГЕРБ ще спечели София, аз и всички колеги от ръководството на партията вярваме в качествата на г-жа Фандъкова. Това каза Димитър Николов, кмет на Бургас и зам.-председател на ГЕРБ в сутрешния блок на  Нова ТВ , след като официално в понеделник Йорданка Фандъкова обяви, че ще се кандидатира за четвърти път за кметския стол. Запитан кого ще предпочетат софиянци при евентуален балотаж между Йорданка Фандъкова и Мая Манолова на местните избори, Николов отговори: „Предполагам, че избирателите ще изберат г-жа Фандъкова. Мисля, че може и да не се стигне до балотаж. Постигнатото до този момент в София и големите промени, на които сме свидетели, дават основание Фандъкова със самочувствие и с една добре балансирана кампания да спечели доверието от първи тур”. \r\n„Местният вот е изключително мажоритарен, защото предизвикателствата в отделните общини са много различни. Хората основно залагат и разчитат на доказани хора, хора с биография, хора, които им вдъхват спокойствие, че ще ги поведат в правилната посока\", допълни Николов. По думите му в случая местните щабове са важни. „Нямам как с централен щаб да се дават конкретни наставления. През последната седмица имаше множество срещи във всички структури на страната. Навсякъде се усещаше изключителен позитивизъм\", добави Николов. \r\n„В големите градове е нормално при толкова много значими ремонти и проекти да се получават слабости в детайлите на изпълнението на тези ремонти. Със сигурност, не само в София, но и във всички големи градове, може би следващото управление ще наблегне именно на контрола”, каза още той. Според него Йорданка Фандъкова има качествата да изисква именно такъв контрол. „Аз съм убеден, че тя ще го направи. Нека ѝ дадем шанс да презентира своята предизборна програма. Тя вече има опита и прозорливостта да привлича около себе си можещи хора. Доколкото знам, тя ще залага на нов екип и съм убеден, че това ще бъдат млади и доказали се специалисти”, посочи Николов. \r\nНа въпрос как ще се казва новият кмет на Бургас, той отговори: „Кметът на Бургас ще се казва Димитър Николов\".", "date": "2019.09.03", "title": "Димитър Николов, ГЕРБ: Ще спечелим София, аз и всички колеги от ръководството на партията вярваме в качествата на г-жа Фандъкова"}
{"url": "http://www.focus-news.net/news/2019/09/03/2694915/vecher-makedoniya-makedoniya-e-na-danoto-po-chuzhdestranni-investitsii-za-2019-g-49-miliona-evro-sarbiya-e-lider-na-balkanite-s-blizo-2-mlrd-a-balgariya-e-s-287-miliona-evro.html", "text": "Чуждестранни инвестиции няма, оплакват се Комисията за финанси на ВМРО-ДПМНЕ в съобщение, предадено в цялост от македонското издание  „Вечер“ .  От опозиционната партия твърдят, че икономическите политики на правителството в Скопие са в полза на съседните държави. \r\n„Имаше едно време „Инвестирай в Македония, на английски Invest in Macedonia”. Рекламата вървеше по CNN и в реномираните списания Financial Times. The Economist и т.н., присъствахме на всички инвестиционни форуми и самите ние организирахме конференции и презентации за инвестиране в Македония. Но това беше някога наверемето... \r\nДнес Македония представлява черна дупка, символизираща празнота. Нетните преки чуждестранни инвестиции (ПЧИ) за първата половина на 2019 година са твърде ниски – 48,8 млн. евро. (по тримесечия, през първото имаме 41,2 млн. евро,. А през второто – 7,6 млн. евро нетни ПЧИ). \r\nМакедония губи битката за привличане на преки чуждестранни инвестиции, а цялата политическа нестабилност, високата корупция и липсата на върховенство на закона само ще ускорят този процес и допълнително ще мотивират местните компании да търсят алтернативни държави за своя бизнес. Никой не иска да бъде рекетиран, изнудван, подиграван и манипулиран от данъчната политика, така че нашият вътрешен бизнес и дори онези чуждестранни компании, които все още работят в Македония, ще започнат бавно да опаковат куфарите си. Всяка честна компания изисква справедливи и стабилни условия на труд, а настоящото правителство не ги предлага, нито е готово да ги предложи. \r\nНа регионално ниво,  да припомним, че Албания, България, Сърбия и Косово са се учили от нас на привличане на преки чуждестранни инвестиции, самият Вучич от Сърбия каза, че се учи от македонските власти за икономическите политики, да припомним, че България многократно е прилагала едни и същи икономически политики, които по-рано бяха реализирани в Македония. \r\nСега ние сме на дъното. Отдавна не сме били по-ниско в привличането на ПЧИ. Всички политики на СДСМ и настоящото правителство поставиха Македония в срамно и катастрофално положение, като в същото време засилиха инвестиционния потенциал на съседните страни. Усещането е, че СДСМ и Зоран Заев работят за тези държави, а не за Македония. Фактите показват, че Сърбия имаше 1,8 милиарда евро инвестиции за първата половина на 2019 г., това е регионално газене! България имаше 287 млн. евро за същия период на 2019г. Инвестициите на глава от населението в Сърбия възлизат на 255 евро за първата половина на 2019 г., в България 40 евро на глава от населението, а в Македония 23 евро на глава от населението за споменатия период. \r\nСравнявайки първите тримесечия на 2019 г., нетните данни за преките чуждестранни инвестиции са следните: Албания 286 милиона евро, Косово 71,7 милиона евро, Сърбия 809 милиона евро, България 82,4 милиона евро, Хърватия 273,4 милиона евро, Словакия 110 милиона евро, Естония 172 милиона… и някъде в дъното е Македония с 41,2 милиона евро.  \r\nПрез второто тримесечие, поради влошаващата се обща ситуация в Македония, ПЧИ възлизат на 7,6 милиона евро. Това е малко, много малко. Но тъжният извод е, че ситуацията ще се влоши, последствията вече се усещат от домашния сектор и всеки от нас.  \r\nЦялостното състояние на заробена държава и институции, където желанията на една група и техните манипулации с държавните органи, играта с партийни служители и членове на СДСМ, огромното обогатяване на политическите служители и техните семейства, поставянето на хора за министри на чуждестранните инвестиции, които в живота нищо не са работили, нито знаят как да привличат и договарят инвестиции, игратас млади министри, за които всички смятат, че ще бъдат употребени, още повече влошава общата ситуация в Македония . Икономиката е в състояние на саможертва и в момента всички казваме, че нещата вървят зле и че е необходима промяна на правителството“, пишат от Финансовата комисия на ВМРО-ДПМНЕ във „Фейсбук“. \r\n \r\nПревод и редакция:", "date": "2019.09.03", "title": "„Вечер“ (Македония): Македония е на дъното по чуждестранни инвестиции за 2019 г. – 49 милиона евро; Сърбия е лидер на Балканите с близо 2 млрд., а България е с 287 милиона евро"}
{"url": "http://www.focus-news.net/news/2019/09/03/2694919/kmetat-na-sofiya-yordanka-fandakova-problemite-s-proektite-sa-seriozni-i-zatova-promenihme-naredbata-taka-che-obshtestvenite-obsazhdaniya-da-stavat-oshte-na-nivo-zadanie.html", "text": "Проблемите с проектите са сериозни и затова променихме наредбата, така че обществените обсъждания да стават още на ниво задание. Това каза кметът Йорданка Фандъкова в интервю за  бТВ . „Необходимо е да засилим контрола – не само последващия върху изпълнението, но и превантивния върху проектите и плановете. Проблемите в проектите са сериозни, затова с главния архитект на София имаме много ясна стратегия. Например при представянето на плана за Борисовата градина променихме наредбата, приехме нова наредба, при която обществените обсъждания се изисква да стават още на ниво задание. Това се случи и при Борисовата градина, това се случва сега и при плана за кв. „Овча купел“, където защитаваме една територия за нов парк\", посочи Фандъкова.  \r\n„Предвиждаме 8 нови паркове в кварталите и разбира се зеленият ринг на София, което всъщност е една идея за изграждането на линеен парк по бившите жп линии. Имам пълната подкрепа на министъра на транспорта и НКЖИ, които са собственици на голяма част от териториите. Вече имаме завършен идеен проект за това трасе над 3 км, предстои да го представим\", каза още тя. „Продължават проучванията на останалите трасета. Защото всички територии, които можем да запазим, които не са застроявани от вътрешния ринг, от зелените коридори, ние сме длъжни не само да ги запазим, но и да ги възстановим, да направим едни добри места за разходка на хората, за велосипедисти. Предвиждаме велоалеи и пешеходни пространства по цялото протежение на този проект“, допълни кметът Фандъкова. \r\nНа въпрос за линията на метрото до кв. „Красно село“ Йорданка Фандъкова обясни, че до края на месец октомври трябва да бъде завършено напълно строителството на първите 8 км и да продължат тестовете на влаковете. „В средата на следващата година трябва да завършат и четирите километра от „Овча купел“ до „Горна Баня“ заедно с буферни паркинги и връзка с жп линията. Искам специално да подчертая, че проектът за метрото трябва да остане стратегически проект, да продължи да се развива, защото променя града. В никакъв случай не трябва да се спира строителството на метрото. Не го допуснах, което не беше лесно. Искам да подчертая, че имаше два момента, в които трябваше да поема риск, за да предвидя финансиране“, заяви кметът Йорданка Фандъкова.", "date": "2019.09.03", "title": "Кметът на София Йорданка Фандъкова: Проблемите с проектите са сериозни и затова променихме наредбата, така че обществените обсъждания да стават още на ниво задание"}
{"url": "http://www.focus-news.net/news/2019/09/03/2694916/obshtina-sliven-ministarat-na-truda-i-sotsialnata-politika-biser-petkov-e-na-rabotno-poseshtenie-v-grada.html", "text": "Министърът на труда и социалната политика Бисер Петков е на работно посещение в Сливен. Това съобщиха от пресцентъра на  Община Сливен . \r\nОт 10.00 часа той ще се срещне с кмета на Общината Стефан Радев. Работната програма на министъра включва още посещение на социални услуги и предприятия в региона.", "date": "2019.09.03", "title": "Община Сливен: Министърът на труда и социалната политика Бисер Петков е на работно посещение в града"}
{"url": "http://www.focus-news.net/news/2019/09/03/2694913/smolyan-razyasnitelna-kampaniya-vav-vrazka-sas-zabolyavaneto-afrikanska-chuma-po-svinete-shte-se-provede-v-chepelare.html", "text": "От 10.00 часа в Заседателната зала в сградата на Община Чепеларе ще се проведе разяснителна кампания сред гражданите и местната власт във връзка със заболяването африканска чума по свинете. Това съобщиха от  Общината . Ще бъдат представени обща информация за заболяването и изисквания за биосигурност в животновъдните обекти за отглеждане на свине. Лектор ще бъде д-р Койчо Коев от Тракийски университет – Стара Загора, Ветеринарномедицински факултет. Разяснителната кампания се провежда от Министерство на земеделието, храните и горите и Национална служба за съвети в земеделието.", "date": "2019.09.03", "title": "Смолян: Разяснителна кампания във връзка със заболяването африканска чума по свинете ще се проведе в Чепеларе"}
{"url": "http://www.focus-news.net/news/2019/09/03/2694906/kmetat-na-sofiya-yordanka-fandakova-ne-se-strahuvam-ot-tova-che-maya-manolova-vliza-v-bitkata-za-kmet.html", "text": "Не се страхувам от това, че Мая Манолова влиза в битката за кмет. Това каза кметът Йорданка Фандъкова, в интервю за  бТВ . „Не мога да говоря за страх в никакъв случай. Всички кандидати са сериозни. Голямо състезание са местните избори. Това е изпитът за нас политиците – какво ще кажат хората, какво ще решат. И всеки кандидат избира начина, по който представя своята кандидатура и своята програма. Аз мога да коментирам проекти за града, идеи на другите кандидати и в никакъв случай личностите, защото всеки си има своите положителни и отрицателни качества“, каза кметът. \r\nЙорданка Фандъкова допълни, че не е учудена от това, че Мая Манолова влиза в тази битка. „Мисля че много отдавна стана дума за това, че госпожа Манолова ще се кандидатира, че БСП ще я подкрепят, което е съвсем естествено, след като тя дълги години беше много важен фактор в БСП. Има подкрепа на инициативни комитети. Всичко това се говори месеци наред и аз мисля, че наистина беше време да кажем на хората какво правим и да покажем какво имаме намерение да правим“, посочи тя.", "date": "2019.09.03", "title": "Кметът на София Йорданка Фандъкова: Не се страхувам от това, че Мая Манолова влиза в битката за кмет"}
{"url": "http://www.focus-news.net/news/2019/09/03/2694920/sliven-nyama-postradali-pri-katastrofata-pri-268-km-na-avtomagistrala-trakiya.html", "text": "Няма пострадали при катастрофата при 268 км на автомагистрала „Тракия“. Инцидентът е затруднил движението в района за близо час, след като около 06.48 часа сутринта при км 268 на магистралата в посока София автомобил е катастрофирал, съобщиха от  Областно пътно управление - Сливен . На място е насочен екип, за да изтегли колата. Временно движението се е осъществявало в аварийна лента. В 07.53 часа движението е било възстановено.", "date": "2019.09.03", "title": "Сливен: Няма пострадали при катастрофата при 268 км на автомагистрала „Тракия“"}
{"url": "http://www.focus-news.net/news/2019/09/03/2694921/zapochvat-evropeyskite-dni-na-nasledstvoto-2019.html", "text": "Европейските дни на наследството 2019 се откриват днес у нас с първите събития в рамките на инициативата, която ще продължи през целия месец септември в цялата страна. Това съобщиха от пресцентъра на  Министерство на културата . Министърът на културата Боил Банов дава старт на честванията с откриването на изложбата „Творчески щрихи“, посветена на 100 години от рождението на писателя акад. Николай Хайтов, подредена в галерия „Средец“ на Министерството на културата \r\nЕвропейски дни на наследството се провеждат в почти всички европейски страни като съвместна инициатива на Съвета на Европа и Европейската комисия. През годините ЕДН са се утвърдили като най-голямото общоевропейско събитие, в което се включват всяка година над 20 милиона европейски граждани.  \r\nНад 360 събития ще бъдат организирани и проведени от общинските администрации във всички области на страната в рамките на инициативата у нас.  \r\nТази година празниците са обединени под мотото „Изкуства и развлечение“. Общата тема през настоящата година предполага провеждането на различни прояви, които интерпретират по свой начин връзката на наследството с изкуствата и развлеченията. От уличното шоу до концертната зала, от традиционните театър и музей до модерното кино и цифровото изкуство, европейското наследство ще бъде показано на местни, национални и международни сцени за посетители и гости от всички възрасти.  \r\nДесетки музеи, културни и природни обекти ще осигурят свободен вход за посетителите си в определени дни на месеца. Сред различните прояви, организирани от общините, са: фестивали, празници на градовете, обществени дискусии, кръгли маси, концерти, изложби, поетични конкурси, театрални постановки на открито, образователни игри за деца и др.  \r\nКалендарът на празничната програма е изготвен от Министерството на културата като национален координатор по проекта, съвместно с Националното сдружение на общините. Календарът се актуализира периодично и може да бъде намерен на интернет страницата на министерството на културата -  .  \r\nПовече информация за отбелязване на ЕДН в други европейски страни -  .", "date": "2019.09.03", "title": "Започват Европейските дни на наследството 2019"}
{"url": "http://www.focus-news.net/news/2019/09/03/2694897/kmetat-na-sofiya-yordanka-fandakova-imame-nuzhda-ot-novi-hora-novi-idei-i-nova-energiya.html", "text": "Имаме нужда от нови хора, нови идеи и нова енергия. Това каза кметът Йорданка Фандъкова в интервю за  бТВ . „Ще ги обявим, след като предложа на Изпълнителната комисия проект на листата. Хората, които работиха съвестно, а те не са малко, които допринесоха за това, защото работата за града не е резултат на работата само на един човек, всички тези хора ще продължат да работят. Но имаме нужда от нови хора, нови идеи и нова енергия\", посочи тя. По думите ѝ ще бъдат обявени публично както хората, които остават от досегашния екип, така и новите - млади хора с нова енергия. „Поканила съм хора, които са водещи експерти в различни сфери на града. Градът работи почти във всички сфери. Работата за града е процес. Това не е еднократен акт. Вие знаете, че аз съм се разделяла с много хора, включително хора от моя личен екип, заместник-кметове, които са напускали тогава, когато има конкретно действие. Когато обаче става дума за доверието на хората, което за всички нас е най-важно, за политиците най-важното е доверието. Когато доверието е накърнено дори само заради съмнения за някакви злоупотреби, тогава ние не можем да продължим напред със същата енергия и същото самочувствие\", добави Фандъкова.", "date": "2019.09.03", "title": "Кметът на София Йорданка Фандъкова: Имаме нужда от нови хора, нови идеи и нова енергия"}
{"url": "http://www.focus-news.net/news/2019/09/03/2694918/afp-hasan-rouhani-izklyuchi-kakvito-i-da-e-dvustranni-pregovori-sas-sasht.html", "text": "Президентът на Иран Хасан Роухани във вторник изключи провеждането на каквито и да е двустранни преговори със САЩ, като подчерта, че Ислямската Република е срещу такива разговори по принцип, предава  AFP . \r\nВ изказване пред парламента, държавният глава отбеляза още, че Техеран е готов да намали допълнително ангажиментите си по ядрената сделка от 2015 година „през следващите дни“, ако преговорите, които се водят в момента, не дадат резултат до четвъртък. \r\n \r\nПревод и редакция:", "date": "2019.09.03", "title": "AFP: Хасан Роухани изключи каквито и да е двустранни преговори със САЩ"}
{"url": "http://www.focus-news.net/news/2019/09/03/2694924/kyustendil-za-tri-dni-se-zatvarya-ulitsa-nikolaevska-v-dupnitsa.html", "text": "За три дни се затваря улица „Николаевска” в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. Поради извършване на ремонтни дейности на улица „Метоха“ и смяна на водопроводна мрежа в град Дупница е затворен участък на улица „Николаевска“ от светофарите до кръстовището с улица „Орлинска”. Ограничението е сила до 5 септември, включително. През този период автобусната спирка на „Тихия кът” в посока от Горна махала към площад „Свобода” ще преместена, а стоянката в посока Горна махала отпада. За тази цел, пътниците трябва да използват автобусната спирка на „Развесена върба“. Поставени са и указателни табели. \r\nВенцеслав ИЛЧЕВ", "date": "2019.09.03", "title": "Кюстендил: За три дни се затваря улица „Николаевска” в Дупница"}
{"url": "http://www.focus-news.net/news/2019/09/03/2694922/kmetat-na-sofiya-yordanka-fandakova-problemat-s-chistotata-na-vazduha-e-mozhe-bi-nay-golyamata-mi-grizha-v-momenta.html", "text": "Проблемът с чистотата на въздуха е най-голямата ми грижа в момента. Това каза кметът Йорданка Фандъкова в интервю пред  бТВ . „Успяхме да защитим два големи проекта за около 60 милиона лева за подмяна на печките на дърва и въглища за една трета от домакинствата в София. Това е една от основните задачи за следващите години – да се завърши този проект, което ще допринесе чувствително за подобряването на чистотата на въздуха, защото през зимата най-големият замърсител безспорно е горенето. Засилихме заедно с МОСВ контрола върху горенето на различни видове отпадъци“, каза още Фандъкова. \r\nТя подчерта, че над 1000 са съставените актове на нарушителите само през миналия сезон.  \r\n„Редовно се правиха проверки, но това което искам да кажа е, че освен проектите за подмяна на печките с екологично гориво на газ, електричество, топлоснабдяване или пелети, ние създадохме общинска програма, по мое настояване, за монтирането на филтри на комините за тези домакинства, които не могат да влязат в другите проекти. Създадохме специални пунктове за събиране на гуми. Столичният инспекторат работи активно за това и ви уверявам, че в пъти намаля този проблем. Все още не е решен. Точно затова са огромните усилия в тази посока. Разбира се всички трябва да участваме в този процес, включително институциите, включително и гражданите да бъдат по-добре информирани“, каза Фандъкова. \r\nТя допълни, че до края на годината предстои създаването на общинската система за мониторинг с 22 нови станции.", "date": "2019.09.03", "title": "Кметът на София Йорданка Фандъкова: Проблемът с чистотата на въздуха е може би най-голямата ми грижа в момента"}
{"url": "http://www.focus-news.net/news/2019/09/03/2694927/izlozhbata-tvorcheski-shtrihi-posvetena-na-100-godini-ot-rozhdenieto-na-pisatelya-akad-nikolay-haytov-shte-bade-otkrita-v-galeriya-sredets.html", "text": "Изложбата „Творчески щрихи“, посветена на 100 години от рождението на писателя акад. Николай Хайтов, ще бъде открита от министъра на културата Боил Банов в галерия „Средец“ тази вечер от 18.30 часа. Това съобщиха от пресцентъра на  Министерство на културата . Експозицията е едно от събитията, с които ще бъде дадено началото на Европейските дни на наследството 2019. Общоевропейските чествания у нас ще бъдат отбелязани с над 360 събития в цялата страна през целия месец септември.  \r\nЧаст от света на Хайтов ще бъде представен чрез експозиция, която представлява съвременен прочит на творчеството на писателя от младите творци. Тя съдържа произведения по книгата „Диви разкази“ на студенти от Националната художествена академия, на ученици от Художествената гимназия в София и от Професионалната гимназия по горско стопанство и дървообработване „Николай Хайтов“ град Варна, както и скулптурни портрети на писателя през годините. Изложбата ще бъде показана до 13 септември 2019 г. на адреса на галерия „Средец“ на бул. „Александър Стамбилийски“ 17. \r\nВъзпоменателното събитие е организирано от фондация „Памет“ на наследниците на писателя, със съдействието на Министерството на културата. То е част и от поредица събития, отбелязващи 100-годишнината на Николай Хайтов.", "date": "2019.09.03", "title": "Изложбата „Творчески щрихи“, посветена на 100 години от рождението на писателя акад. Николай Хайтов, ще бъде открита в галерия „Средец“"}
{"url": "http://www.focus-news.net/news/2019/09/03/2694914/blagoevgrad-oblastnata-epizootichna-komisiya-shte-zasedava-vav-vrazka-s-afrikanskata-chuma-po-svinete.html", "text": "Областната епизоотична комисия в Благоевград ще заседава във връзка с актуалната обстановка по отношение на заболяването африканска чума по свинете, предаде репортер на  Радио „Фокус“ – Пирин . Заседанието ще се проведе в конферентната зала на Областна администрация – Благоевград от 11.00 часа. Очаква се да бъде представена информация относно разпространението на болестта и резултатите от превантивните действия, предприети в област Благоевград за ограничаване на разпространението й. \r\nЛивия НИНОВА", "date": "2019.09.03", "title": "Благоевград: Областната епизоотична комисия ще заседава във връзка с африканската чума по свинете"}
{"url": "http://www.focus-news.net/news/2019/09/03/2694923/pleven-dvizhenieto-po-patya-dekov-belene-tryabva-da-se-osashtestvyava-s-povisheno-vnimanie-poradi-postavyane-na-horizontalna-markirovka.html", "text": "Движението по път III-5202, Деков-Белене в участъка Деков-Белене от км 3+000 до км 4+000 се извършва с повишено внимание поради поставяне на хоризонтална маркировка. Tова съобщиха  за  Радио „Фокус“  Областно пътно управление – Плевен. Срокът е до 05 септември. Пътните настилки са сухи. Максималните температури ще бъдат между 31°и 34°. Движението по път II-11 Милковица-Сомовит от км 196+000 до км 206+000 е регулирано в една лента  поради ремонтни дейности с частично асфалтиране. Срокът е до 05 септември.  Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.09.03", "title": "Плевен: Движението по пътя Деков-Белене трябва да се осъществява с повишено внимание поради поставяне на хоризонтална маркировка"}
{"url": "http://www.focus-news.net/news/2019/09/03/2694917/premierat-boyko-borisov-nadali-nyakoy-e-pomagal-na-maya-manolova-poveche-ot-men.html", "text": "Надали някой е помагал на Мая Манолова повече от мен. Това заяви на пресконференция премиерът Бойко Борисов, предаде репортер на  Агенция „Фокус” . „През целия ѝ мандат на омбудсман, въпреки съпротивата в ГЕРБ и парламента, Манолова поиска стотици милиони за хората с увреждания, които ѝ бяха дадени. Тя идваше често и много пъти при мен и министрите”, обясни Борисов. Премиерът посочи, че единствената му претенция към Манолова е относно интервюто, в което е казала, че държавата я саботира и репресира. „Няма как да те репресира държавата щом всичко, което иска, го получава”, добави още Борисов.  \r\n„Като омбудсман Мая Манолова се справяше добре, не съжалявам че съм я взел. Мисля че за държавата е било добре и не съжалявам”, допълни още премиерът.  \r\nВиолета СИМЕОНОВА", "date": "2019.09.03", "title": "Премиерът Бойко Борисов: Надали някой е помагал на Мая Манолова повече от мен"}
{"url": "http://www.focus-news.net/news/2019/09/03/2694925/ministar-neno-dimov-shte-poseti-obshtina-pernik.html", "text": "Министърът на околната среда и водите Нено Димов ще посети община Перник, където ще се срещне с кмета на града Вяра Церовска. Това съобщиха от пресцентъра на  Министерството на околната среда и водите . Те ще обсъдят притесненията на гражданите за замърсяване на въздуха в града.  \r\nСлед срещата министър Димов ще даде изявление в 10.30 часа в сградата на Общината.", "date": "2019.09.03", "title": "Министър Нено Димов ще посети община Перник"}
{"url": "http://www.focus-news.net/news/2019/09/03/2694930/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на контролно-пропусквателния пункт. Трафикът не е натоварен и преминаването се извършва без голямо изчакване. \r\nВенцеслав ИЛЧЕВ", "date": "2019.09.03", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/09/03/2694926/veliko-tarnovo-19-godishen-mladezh-e-zaginal-pri-katastrofa-na-patya-mezhdu-dolna-oryahovitsa-i-lyaskovets.html", "text": "19-годишен младеж е загинал при катастрофа на пътя между Долна Оряховица и Лясковец. Това съобщиха от пресцентъра на  Областна дирекция на МВР – Велико Търново . Инцидентът е станал тази нощ. На място служителите на Районно управление – Горна Оряховица са установили, че лек автомобил, управляван от 19-годишен шофьор, който е изгубил контрол над превозното средство, е паднал от моста, по който се е движил. В следствие на това младежът е загинал. В Районно управление на МВР – Горна Оряховица е образувано досъдебно производство по случая.", "date": "2019.09.03", "title": "Велико Търново: 19-годишен младеж е загинал при катастрофа на пътя между Долна Оряховица и Лясковец"}
{"url": "http://www.focus-news.net/news/2019/09/03/2694931/vidin-dva-traktora-i-3-tona-torove-sa-izgoreli-pri-pozhar-v-selo-drenovets.html", "text": "Два трактора и 3 тона торове са изгорели при пожар в село Дреновец. Това съобщиха от  ОДМВР - Видин . Сигналът за пожара е подаден на 2 септември в 06.50 часа на тел.112. Пристигналият на мястото екип на РСПБЗН - Белоградчик потушил пламъците. Дежурна оперативна група извършила оглед на местопроизшествието. Установено е, че пожарът е възникнал в масивна постройка в селото, а огънят унищожил колесен трактор „Рено“, колесен трактор „Клас“, прикачна торачка „Дондер“, около три тона торове, инструменти и работен инвентар. Нанесени били щети по металната покривна конструкция и съхраняваната в помещението пшеница. Според първоначалните данни пламъците забелязал ползвателят на помещението. Последвал неуспешен опит горящата селскостопанска машина да бъде избутана навън. При пристигането на пожарникарите пламъците били обхванали цялото хале с намиращия се вътре инвентар и зърно. Случаят разследват служители на РУ - Белоградчик, образувано е досъдебно производство.", "date": "2019.09.03", "title": "Видин: Два трактора и 3 тона торове са изгорели при пожар в село Дреновец"}
{"url": "http://www.focus-news.net/news/2019/09/03/2694929/to-vima-gartsiya-rezultatite-na-mitsotakis-ot-sreshtite-s-merkel-i-makron-ambitsiozno-razvitie-na-zelenite-tehnologii-i-vazobnovyaemite-energiyni-iztochnitsi-privatizatsiya-na-darzhavnata-energiyna-kompaniya.html", "text": "Веднага след идването си на власт на 7 юни, гръцкият премиер Кириакос Мицотакис организира визити в Париж, Берлин и Хага, за да представи програмата на правителството за растеж и да убеди чуждестранните лидери, че Гърция е узряла за инвестиции, пише гръцкото консервативно издание  „То Вима“ . \r\nВ разговорите си в Париж и Берлин, подготовката за които се проведе още преди изборите в Гърция, Мицотакис също успя да получи подкрепа за външнополитическите позиции на Гърция, особено що се отнася до много напрегнатите гръцко-турски отношения и правителството вярва, че той поставя отношения с Париж и Берлин на нова основа. \r\nОсвен това изглежда, че премиерът е решил да не повдига въпроса за основната цел на правителството – намаляването на изискванията за първостепенен излишък – което беше ключово обещание в предизборната му кампания и да го отложи за времето, когато гръцката икономика вече ще е на устойчив път на растеж. \r\n \r\n Амбициозни планове за развитие на зелената енергия \r\n \r\nЕвентуално осезаемият резултат от срещата Мицотакис-Меркел е план за съвместна инвестиционна програма за зелени технологии, енергетика, възобновяема енергия и управление на отпадъците, области, в които, според изданието, в Гърция има място за огромни печалби. Това включва и приватизация на PPC (Гръцката държавна енергийна компания), разбира се. \r\n \r\nПланът предвижда участието на гръцкото и германското правителство, както и на германски и гръцки инвеститори в рамките на Гръцкия национален план за околната среда и климата. \r\nМицотакис и Меркел заявиха, че възнамеряват да представят цялостна програма през декември. \r\nСътрудничеството ще се осъществява чрез Гръцката публично-частна организация за партньорство (SDIT), участия, стратегическо сътрудничество и нови инвестиции в зеленото поле. \r\n \r\nПревод и редакция:", "date": "2019.09.03", "title": "„То Вима“ (Гърция): Резултатите на Мицотакис от срещите с Меркел и Макрон – амбициозно развитие на зелените технологии и възобновяемите енергийни източници, приватизация на държавната енергийна компания"}
{"url": "http://www.focus-news.net/news/2019/09/03/2694933/pleven-28-godishen-e-zadarzhan-za-huliganstvo-i-fizicheska-agresiya-kam-sluzhitel-na-politsiyata.html", "text": "28-годишен мъж е задържан  за хулиганство и физическа агресия към служител на полицията. Това съобщиха от  ОД МВР - Плевен . Инцидентът е станал на 2 септември около 12.30 часа на път между град Долна Митрополия и град Тръстеник, където бил спрян лек автомобил, управляван от 53-годишен шофьор от Плевен. В хода на извършената проверка, пътник в автомобила – 28-годишен мъж от София, нанася удар с юмрук в областта на лицето на полицейски служител. Нарушителят е задържан за срок до 24 часа по Закона за МВР. По случая е уведомен дежурен прокурор в РП - Плевен. Образувано е досъдебно производство за хулиганство.  Разследващ полицай продължава работата по случая.", "date": "2019.09.03", "title": "Плевен: 28-годишен е задържан  за хулиганство и физическа агресия към служител на полицията"}
{"url": "http://www.focus-news.net/news/2019/09/03/2694934/sliven-kmetat-stefan-radev-napravi-ogled-na-novoizgradeniya-most-nad-dyuleva-reka-v-kv-sini-kamani.html", "text": "Кметът на Сливен Стефан Радев направи оглед на изцяло новия мост над Дюлева река в кв. „Сини камъни“. Това съобщиха от пресцентъра на  Община Сливен . Мостът се намира над изградената корекция на Дюлева река, източно на блок №2 в квартал „Сини камъни“ и осигурява връзка с къщите във вилна зона. \r\nПо време на огледа кметът Радев заяви, че Община Сливен, освен изграждането на нови съоръжения и инфраструктура в различните сфери, се фокусира и върху продължаване на дейностите по незавършени стари обекти. Съоръжението е мост над реката с тротоарни настилки, парапети и  мантинели, изградени улични връзки с асфалтова настилка и отводняване. Новата придобивка е реализирана със средства от Община Сливен. \r\nЖители от вилна зона благодариха на кмета Стефан Радев за довършването на моста, който е важна връзка с квартала и от полза за жителите в района, особено за по-възрастните обитатели.", "date": "2019.09.03", "title": "Сливен: Кметът Стефан Радев направи оглед на новоизградения мост над Дюлева река в кв. „Сини камъни“"}
{"url": "http://www.focus-news.net/news/2019/09/03/2694935/sport-izbraha-kristiano-ronaldo-za-futbolist-na-portugaliya-za-10-pat.html", "text": "Кристиано Роналдо продължава да пише история. Нападателят на Ювентус бе избран за Футболист номер 1 на Португалия за рекордния десети път. До този момент това не се бе случвало във футболната история на страната. Роналдо се справи с конкуренцията на Жоао Феликс и Бернардо Силва, които останаха негови подгласници в класацията.34-годишният нападател доминира в класацията за Футболист на Португалия от 2007 година насам. Роналдо печели приза неизменно до този момент, с изключение на 2010 и 2014, когато наградата е печелена от Шимао Саброса и Пепе.", "date": "2019.09.03", "title": "Спорт: Избраха Кристиано Роналдо за футболист на Португалия за 10 път"}
{"url": "http://www.focus-news.net/news/2019/09/03/2694937/boris-popivanov-politolog-nevazmozhno-e-partiyata-na-slavi-trifonov-da-se-razvie-do-mestnite-izbori.html", "text": "Невъзможно е политическият проект на Слави Трифонов да успее да се развие до местните избори. Това каза в сутрешния блок  „Добро утро, България“  на  Радио „Фокус“  политологът Борис Попиванов. Той уточни, че създаването на партия с местни структури изисква много време и пари, което до началото на октомври не би могло да се случи. „Доста дълго време проектът на Слави Трифонов ще присъства виртуално и като медийна и телевизионна платформа, която ще раздава мнения, оценки, критики, съгласия и несъгласия за останалите участници в политическия живот. Той ще се държи като съдник на останалите, за да може да трупа дивиденти за себе си“, обясни още Попиванов. Според него Слави Трифонов не се интересува от местните, а от парламентарните избори, възможно и от президентските. „Интересно е защо сега се обявява, когато на България предстоят едни важни избори? Ако обаче той беше пропуснал тези избори да обяви своята партия, то би му било много по-трудно след това да даде обяснение. Сега се опитва да реши двойната задача – да не участва в местния вот, за да не претърпи загуби, но да създаде илюзията, че е деен наблюдател в изборния процес и така да застане от позицията на висша инстанция“, каза още политологът. Попиванов добави, че през следващите два месеца ще се чуят многобройни коментари от страна на екипа на Слави Трифонов за това какви са дефектите на различните партии и кандидати. „След като мине местният вот ще може да се заяви много по-открито като политическа формация с утвърдени позиции в публичното пространство“, допълни още политологът.", "date": "2019.09.03", "title": "Борис Попиванов, политолог: Невъзможно е партията на Слави Трифонов да се развие до местните избори"}
{"url": "http://www.focus-news.net/news/2019/09/03/2694938/burgas-vazrastni-hora-i-litsa-s-uvrezhdaniya-mogat-da-podavat-zayavleniya-za-polzvane-na-nova-patronazhna-grizha.html", "text": "Възрастни и самотни хора над 65 години, които не могат да се грижат за себе си, както и лица с увреждания, вече могат да подават своите заявления-декларация за получаване на най-новата комплексна здравно-социална услуга, включваща предоставяне на медицински и социални грижи по домовете. Това съобщиха от пресцентъра на  Община Бургас . \r\nИнтегрираната услуга ще започне да се предлага първо в Бургас. Желаещите да се включат трябва да заявят това и заедно със заявлението да представят документ за самоличност (за справка), медицински документи, удостоверяващи здравословното състояние на кандидата - копие от ЛКК, ТЕЛК, НЕЛК и/или други медицински документи, ако има такива. \r\nОбразци на заявление-декларация могат да се получат в Домашен социален патронаж, на адрес: гр. Бургас, ул. \"Иван Богоров\" № 20 или да се изтеглят от сайта на Община Бургас:  www.burgas.bg,  раздел \"Социални дейности и трудова заетост\", патронажна грижа. \r\nВ заявлението човекът с увреждане декларира, че няма да получава друга подкрепа за задоволяване на същите потребности за периода, през който ще му бъде осигурена патронажна грижа. \r\nПопълненото заявление-декларация трябва да се подаде в Домашен социален патронаж, на адрес: гр. Бургас, ул. \"Иван Богоров\" № 20. \r\nОт програмата ще могат да се възползват над 300 жители на община Бургас, които са с увреждания, и възрастни хора над 65 години, които нямат възможност да се обслужват сами. Съобразно индивидуалните нужди на всеки, ще бъде изготвен график, по който всички специалисти в това число и медицинските работници ще посещават домовете, за поставяне на инжекции, смяна на превръзки, измерване на кръвна захар, рехабилитация и др. \r\nОбединяването на двете услуги в една интегрирана - медицинско обслужване и социални услуги, е по идея на кмета Димитър Николов. Тя се доразви в програма за цялата страна, след като бе подкрепена от Министерството на труда и социалната политика и Националното сдружение на общините в Република България. Комплексната социална услуга надгражда познатия социален патронаж и включва посещение от компетентно медицинско лице - медицински специалист или рехабилитатор, което да се срещне с потребителя на социалната услуга и да даде насоки за лечение или превенция на заболяванията, домашен санитар, психолог, социален работник. Новата услуга ще допринесе за подобряване  качеството и разширяване диапазона от предоставени услуги в домашна среда на територията на Община Бургас, за повишаване на здравния статус на възрастните, които не могат сами да се грижат за себе си, както и хора с увреждания или скоро изписани от болнично заведение след тежко заболяване или интервенция. Услугата ще е от голямо значение и за самотните хора, които живеят както в града, така и в отдалечените квартали на града.", "date": "2019.09.03", "title": "Бургас: Възрастни хора и лица с увреждания могат да подават заявления за ползване на нова патронажна грижа"}
{"url": "http://www.focus-news.net/news/2019/09/03/2694928/plovdiv-dvizhenieto-po-patya-plovdiv-karlovo-pri-km-48-se-osashtestvyava-v-platnoto-v-posoka-kam-oblastniya-grad-poradi-izgrazhdane-na-krastovishte.html", "text": "До 24 септември движението по пътя Пловдив-Карлово при км 48 се осъществява в платното в посока Пловдив поради изграждане на кръстовище при село Труд. Това съобщи за  Радио „Фокус“ – Пловдив  дежурен служител в Областно пътно управление – Пловдив. Временно движението по пътя Пловдив-Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград-Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Забранено е и движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nТрафикът на територията на град Пловдив също се осъществява с нормална интензивност и без затруднения. По-засилено е автомобилното движение по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими. Автобуси №1 и 27 от градския транспорт са с нови маршрути заради ремонт на северното платно на бул. „Никола Вапцаров“. Те ще се движат с променен маршрут до 1 септември включително. \r\nЦветана ТОНЧЕВА", "date": "2019.09.03", "title": "Пловдив: Движението по пътя Пловдив-Карлово при км 48 се осъществява в платното в посока към областния град поради изграждане на кръстовище"}
{"url": "http://www.focus-news.net/news/2019/09/03/2694940/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-oblastniya-grad.html", "text": "3 септември 2019 | 09:33 В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление (ОПУ) – Габрово съветват водачите на моторни превозни средства да шофират с повишено внимание в свободната лента. На мястото е създадена временна организация на движение и трафикът се регулира със знаци, съобщиха за  Радио „Фокус“ – Велико Търново  от ОПУ. Времето в Габровска област е ясно и слънчево, а пътищата са сухи. Трафикът към момента е интензивен. Няма нововъведени ограничения по пътищата в региона през изминалото денонощие . Полицейски служители следят за правилното осъществяване на движението. Патрули са разположени в натоварените участъци от пърокласната мрежа и на местата, където има концентрация от произшествия.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Извършва се реконструкция на пътя, която ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800, по общински път до III–403 в село Малки Вършец. В прохода Шипка остава в сила забраната за тежкотоварни автомобили над 12 тона. \r\nЛуиза ТРАНЧЕВА", "date": "2019.09.03", "title": "Габрово: В едната лента се осъществява движението в участък от пътя между Дряново и областния град"}
{"url": "http://www.focus-news.net/news/2019/09/03/2694941/pleven-ansambal-tuna-na-alkala-de-enares-ispaniya-predstavya-vtoroto-si-turne-v-balgariya.html", "text": "Представяме второто си турне в България. Това казаха за  Радио „Фокус“   музикантите от ансамбъл ,,Туна на Алкала де Енарес“– Испания по повод концерта си  от 19.30 часа в Народно читалище \"Съгласие 1869\" Зала Емил Димитров – Плевен. ,,Още веднъж ще покажем нашата култура и традиция на прекрасните хора на България, които ни посрещнаха толкова добре по време на първото ни турне през 2017 година. Турнето ще се проведе в периода от 3 до 9 септември. На 4 септември  сме на \" Сцена на паметника на Асеневци\" - Велико Търново, на 6 септември  в Римски Стадион – Пловдив, на  7 септември  в Сатиричен Театър Алеко Константинов – София“, казаха музикантите от Ансамбъл ,,Туна на Алкала де Енарес“ .Те допълниха, че една от основните цели на “Ла Туна” е да поддържа вековната традиция чрез музиката, популярния фолклор и особено „оживлението“ и „радостта“. ,,По време на турнетата си формацията  ни популяризира испанския бит, култура и фолклор, прави шествия и  изнася концерти. Участвали сме  е във фестивали на 5 континента. Изнасяли сме концерти по целия свят .Благодарим на всички публични организации и частни компании, които подкрепиха и финансираха нашето турне“, казаха още музикантите от ансамбъла. \r\n \r\nВиолета КРЪСТЕВА", "date": "2019.09.03", "title": "Плевен: Ансамбъл ,,Туна на Алкала де Енарес“– Испания представя второто си турне в България"}
{"url": "http://www.focus-news.net/news/2019/09/03/2694939/premierat-boyko-borisov-zapochva-izgrazhdaneto-na-dvata-obhoda-na-patya-botevgrad-mezdra.html", "text": "Това, което можете да обещавате със сигурност, е пътят Ботевград – Мездра, двата обхода и въобще пътя до Видин. Това каза на пресконференция премиерът Бойко Борисов, предаде репортер на  Агенция „Фокус“ . Изказването на министър-председателя е свързано с кандидатурата за шести мандат на кмета на Монтана Златко Живков. „Независимо че е бил от кмет от друга партия, тогава аз съм се старал максимално да им помагам“, добави Борисов. По думите му започва изграждането на двата обхода. „Най-важното е Ботевград – Мездра, тогава вече пътуването до Видин и до Монтана ще става за един час и то спокойно каране. Това ще даде възможност и за инвеститори и туризъм и всички останали към Северозапада“, обясни премиерът. „Пожелаваме успех, продължавайте да работите. Но това може да обещаете от името на правителството, защото смятам че е изключително важно за региона“, коментира още Борисов.  \r\nВиолета СИМЕОНОВА", "date": "2019.09.03", "title": "Премиерът Бойко Борисов: Започва изграждането на двата обхода на пътя Ботевград - Мездра"}
{"url": "http://www.focus-news.net/news/2019/09/03/2694943/dobri-belivanov-kmet-na-haskovo-obshtinata-organizira-bogata-programa-po-povod-denya-na-haskovo.html", "text": "Общината организира богата програма по повод Деня на Хасково. Това каза за сутрешния блок „Добро утро, България“ на  Радио „Фокус“  кметът Добри Беливанов. Той обясни, че на 6 септември ще се проведат и спортни състезания, част от които са тенис турнира „Купа Хасково“, детски шахматен празник и други.  7 септември ще премине под мотото на „Магията на младостта“ и ще бъде посветен на младите хора. Той добави, че на 8 септември, когато е Деня на Хасково, празничната програма ще започне с тържествена литургия по случай и празника „Рождество Богородично“. Следва ритуалът по издигане на националното знаме, както и церемония „Почетен гражданин на Хасково“. Вечерта ще завърши с концерт с участието на Васил Найденов и празнични фойерверки“, допълни кметът.   \r\n \r\nЕлеонора ЧОЛАКОВА", "date": "2019.09.03", "title": "Добри Беливанов, кмет на Хасково: Общината организира богата програма по повод Деня на Хасково"}
{"url": "http://www.focus-news.net/news/2019/09/03/2694932/kmetat-na-sofiya-yordanka-fandakova-nikoga-ne-sam-byagala-ot-debati.html", "text": "Никога не съм бягала от дебати. Това каза кметът на София Йорданка Фандъкова в интервю пред  бТВ . „Участвала съм винаги и в трудни дебати. Но кампанията тепърва предстои. Нека видим как ще започне, какви са графиците и тогава ще разговаряме. Искам само да кажа, че кандидатурата на Мая Манолова е една наистина сериозна кандидатура. Но аз познавам и архитект Игнатов, един от кандидатите, който има също какво да представи пред хората. Така че всяка кандидатура приемам сериозно. Това, което искам да каже е, че трябва да работим така, че да представим по най-добрия начин това, което правим. Да дадем на хората перспектива. Ние имаме споразумение със СДС, за да можем да обединим усилията и на старата, и на новата десница и да представим по най-добрия начин нашите идеи пред хората“, допълни още кметът Фандъкова.", "date": "2019.09.03", "title": "Кметът на София Йорданка Фандъкова: Никога не съм бягала от дебати"}
{"url": "http://www.focus-news.net/news/2019/09/03/2694942/burgas-zadarzhan-e-34-godishen-kriminalno-proyaven-sofiyanets-opital-se-da-podkupi-politseyski-sluzhiteli-sas-100-lv.html", "text": "На 2 септември около 15.30 ч. на созополската улица „Освобождение“, служители от Районно управление – Созопол спрели за проверка лек автомобил „Фолксваген Голф“, със софийска регистрация, управляван от 34 годишен криминално проявен софиянец. Това съобщиха от  ОДМВР - Бургас . Мъжът е бил без шофьорска книжка и оставя в служебния автомобил сумата от 100 лв. в различни банкноти, в резултат на което е задържан с полицейска заповед за задържане за срок до 24 часа. По случая е образувано бързо полицейско производство.", "date": "2019.09.03", "title": "Бургас: Задържан е 34-годишен криминално проявен софиянец, опитал се да подкупи полицейски служители със 100 лв."}
{"url": "http://www.focus-news.net/news/2019/09/03/2694945/burgas-po-initsiativa-na-kmeta-dimitar-nikolov-angliyskiyat-ezik-shte-se-prepodava-i-na-parvoklasnitsite-v-grada-obuchenie-na-uchitelite-se-provezhda-v-ekspozitsionen-tsentar-flora.html", "text": "Бургас. По инициатива на кмета Димитър Николов за поредна година английският език ще се преподава и на първокласниците в Бургас. Това съобщиха от пресцентъра на  Община Бургас . До неотдавна в Бургас този предмет отсъстваше от тяхната програма. Дни преди началото на новата учебна година, в експозиционен център „Флора“ ще се проведе обучение на учителите по английски език към Център за подкрепа на личностното развитие-Бургас по системата за ранно чуждоезиково обучение „Play and talk with Echo“, което ще продължи и на 4 септември. Целта е придобиване на добра теоретична и практическа подготовка, обмен на опит, методически насоки за работа в различни аспекти на урока, който ще бъде разгледан като разказ, ролева игра или виртуална реалност. Учителите в първи клас ще бъдат запознати и с общинската програма „Първокласно начало“. Освен основен ремонт на 100 класни стаи във всички училища, където на 15 септември ще влязат първокласници, програмата включва внедряване на интерактивни методи на преподаване и активно интегриране на технологии в учебния процес, включително и по английски език. За целта учениците ще разполагат с модерна образователна среда и възможност за използване на интерактивни дъски, таблети и образователен софтуер. Организатори на обучението са Община Бургас, Център за подкрепа на личностностното развитие и издателство “ Изкуства“. Лектор е  Даниела Северинова – ръководител на авторския екип, създал учебните помагала „Play and talk with Echo“, а асистенти ще бъдат учители към ЦПЛР-Бургас.", "date": "2019.09.03", "title": "Бургас: По инициатива на кмета Димитър Николов английският език ще се преподава и на първокласниците в града, обучение на учителите се провежда в експозиционен център „Флора“"}
{"url": "http://www.focus-news.net/news/2019/09/03/2694936/kyustendil-oblastnata-epizootichna-komisiya-shte-provede-zasedanie.html", "text": "Областната епизоотична комисия в Кюстендил ще проведе заседание. Това съобщиха за  Радио „Фокус” – Кюстендил  от комисията. Заседанието е насрочено за 14.00 часа в залата на Областната администрация. В рамките на срещата ще бъде представена актуалната епизоотична обстановка в страната, както и ситуацията на територията на Кюстендилска област, която към момента не е засегната от заболяването африканска чума по свинете, но е обявена като санитарна зона. Ще бъдат представени данни и за изплащането на средствата за дезинфекция на лични стопанства, в които стопаните са заклали домашните си прасета. \r\nВенцеслав ИЛЧЕВ", "date": "2019.09.03", "title": "Кюстендил: Областната епизоотична комисия ще проведе заседание"}
{"url": "http://www.focus-news.net/news/2019/09/03/2694950/pazardzhik-vodopodavaneto-na-ul-d-debelyanov-v-oblastniya-grad-i-v-selo-ognyanovo-shte-bade-narusheno-poradi-avariya-na-ulichen-vodoprovod.html", "text": "Водоподаването на ул. „Д. Дебелянов“ в Пазарджик и в село Огняново ще бъде нарушено поради авария на уличен водопровод, съобщи за  Радио „Фокус“ – Пазарджик  дежурният във ВиК – Пазарджик. Аварийни екипи работят по отстраняването на проблемите. Очакваният час за пускането на водата е 16.00. \r\nАлбена ЖИЛЕКОВА", "date": "2019.09.03", "title": "Пазарджик: Водоподаването на ул. „Д. Дебелянов“ в областния град и в село Огняново ще бъде нарушено поради авария на уличен водопровод"}
{"url": "http://www.focus-news.net/news/2019/09/03/2694949/sofiya-dvama-dushi-sa-zaginali-pri-katastrofa-v-rayona-na-bul-tsar-boris-iii-i-ul-akademik-ivan-geshov.html", "text": "Двама души са загинали при катастрофа в района на бул. „Цар Борис III“ и ул. „Академик Иван Гешов“. Това съобщиха от пресцентъра на  МВР . Сигналът е подаден малко след 3.00 часа тази сутрин. По първоначални данни моторист се блъснал в бордюр, отводнителна канавка и тръбно решетъчен парапет в района на бул. „Цар Борис III“ и ул. „Академик Иван Гешов“. На място е загинала жена, пътувала зад моториста, а мъжът е транспортиран в болнично заведение, където по-късно е починал. На място е извършен оглед. По случая е образувано досъдебно производство.  \r\nПродължава работата по установяване на причините за инцидента.", "date": "2019.09.03", "title": "София: Двама души са загинали при катастрофа в района на бул. „Цар Борис III“ и ул. „Академик Иван Гешов“"}
{"url": "http://www.focus-news.net/news/2019/09/03/2694952/dobrich-obshtinata-shte-otbelezhi-tarzhestveno-103-g-ot-dobrichkata-epopeya.html", "text": "103 години от Добричката епопея ще бъдат отбелязани в Добрич с поклонение в памет на загиналите в събитията от 1916 година. Това съобщиха от  Община Добрич . В 10.00 часа на 7 септември в параклиса „Св. Архангел Михаил“ във Военно гробище музей добрички духовници ще отслужат заупокойна света литургия и панихида за загиналите воини. За гражданите на Добрич, желаещи да посетят Военно гробище музей, е осигурен безплатен автобус, който ще тръгне от Младежкия център в 09.30 ч. В 11.00 часа под звуците на Духов оркестър – Добрич с диригент Стоян Монов ще бъдат поднесени венци и цветя на паметника на ген. – лейтенант Иван Колев и загиналите за освобождението на Добруджа през 1916 г. Поканени са представители на Министерския съвет, на държавни и общински институции, обществени и политически организации, почетни граждани, общественици, граждани. Тържествената програма продължава през целия ден с полагане на цветя на Кръст – паметника на загиналите в Добричката епопея, Паметен знак на загиналите от 53-ти пехотен полк, част от 7-ма Рилска дивизия през Добричката епопея  1916 г., на паметните плочи на ген. Тодор Кантарджиев и полк. Борис Дрангов. Регионален исторически музей – Добрич организира във Военното гробище музей  Ден на отворените врати. Там гражданите могат да разгледат и изложбата „Добричката епопея 1916 година“.  \r\nЗа децата на града Община град Добрич организира Работилница за хвърчила с модератор Евгени Георгиев. Приканваме децата и родителите им на 7 септември от 11.00 ч. в началото на Градски парк „Свети Георги“. Нека хвърчилата с детски послания изпъстрят небето над Добрич. \r\nПрез септември 1916 г. Южна Добруджа отбелязва своето освобождение, благодарение на победоносния ход на Трета българска армия и конницата на ген. Иван Колев, активно подпомагана от местното население. В знак на уважение и признателност към всички герои на Добруджа Добрич бе обявен за град на българската бойна слава.  \r\nОбщина Добрич кани гражданите да се поклоним пред паметта на загиналите воини и да помним техния урок по родолюбие!", "date": "2019.09.03", "title": "Добрич: Общината ще отбележи тържествено 103 г. от Добричката епопея"}
{"url": "http://www.focus-news.net/news/2019/09/03/2694944/boris-popivanov-politolog-ochakvat-ni-ekzotichni-mestni-izbori.html", "text": "Очакват ни екзотични местните избори. Това прогнозира за сутрешния блок „Добро утро, България“ на  Радио „Фокус“  политологът Борис Попиванов. Тези избори са времето на всевъзможни коалиции, припомни той. „Свидетели сме на сигнали за неща, които едва ли бихме подозирали преди това, че са възможни. Например за коалиция между ДОСТ на Лютви Местан и Български земеделски народен съюз /БЗНС/ на Николай Ненчев. Това също е изненада в българското политическо пространство, но в случая всяка от политическите сили калкулира своите възможности и по най-прагматично-циничен начин се опитва в тези места, където има някакви избиратели да ги доведе до подходящи условия за себе си, така че да стигне до резултати, с които да участва по-нататък на политическия пазар“, обясни Борис Попиванов. Той каза още, че малките партии и коалиции очакват последния момент за регистрация, защото се стремят да намерят най-подходящите комбинации.  \r\nЕлеонора ЧОЛАКОВА", "date": "2019.09.03", "title": "Борис Попиванов, политолог: Очакват ни екзотични местни избори"}
{"url": "http://www.focus-news.net/news/2019/09/03/2694954/burgas-300-grama-kanabis-i-10-grama-metamfetamin-sa-otkriti-v-zhilishteto-na-35-godishen-mazh-ot-oblastniya-grad.html", "text": "300 грама канабис и 10 грама метамфетамин са открити в жилище, обитавано от 35-годишен мъж от Бургас. Това съобщиха от пресцентъра на  ОДМВР – Бургас . При проведена специализирана полицейска операция за превенция и противодействие на престъпления, свързани с наркотици на територията, обслужвана от Първо Районно управление на МВР – Бургас, е извършено претърсване на жилището на мъжа, като са намерени и иззети торбичка с канабис с тегло около 300 грама, пликче с метамфетамин - 10 грама, пликче с остатъци от бяло кристалообразно вещество и електронна везна. По случая е образувано бързо полицейско производство.", "date": "2019.09.03", "title": "Бургас: 300 грама канабис и 10 грама метамфетамин са открити в жилището на 35-годишен мъж от областния град"}
{"url": "http://www.focus-news.net/news/2019/09/03/2694951/georg-spartanski-kmet-na-pleven-shte-obyavya-dali-se-kandidatiram-nov-mandat-kato-kmet-na-06-septemvri.html", "text": "Ще обявя дали се кандидатирам нов мандат като кмет на 6 септември. Това каза за  Радио „Фокус“  Георг Спартански, кмет на Плевен по повод евентуалната му повторна кандидатура за кмет на местните избори. ,, Новината ще  оповестя след ритуала по повод Деня на Съединението, в 12.15 ч. пред обемните букви „Плевен“ край Водната каскада“, каза Георг Спартански.  „В година на избори сме, много хора ме питат какво възнамерявам да правя. Взел съм решение, което ще обявя на 06 септември“, каза  още Георг Спартански. \r\nВиолета КРЪСТЕВА", "date": "2019.09.03", "title": "Георг Спартански, кмет на Плевен: Ще обявя дали се кандидатирам нов мандат като кмет на 06 септември"}
{"url": "http://www.focus-news.net/news/2019/09/03/2694956/plovdiv-balgarskoto-zname-se-vee-na-7-metrov-pilon-na-bunardzhika-po-povod-praznika-na-grada-i-den-na-saedinenieto-na-balgariya-6-septemvri.html", "text": "Българското знаме се вее на 7-метров пилон на Бунарджика по повод празника на града и Ден на Съединението на България – 6 септември. Това съобщиха за  Радио „Фокус“ - Пловдив  от Общината. 7-метровия пилон бе възстановен на Бунарджика и на него вече гордо се развява българското знаме. Съоръжението, което се намира от западната страна на хълма, близо до мемориалния комплекс, е било неизползваемо повече от 40 години. \r\nПодмяната на пилона е една от финалните щрихи при голямата реконструкция на Бунарджика – най-новото любимо място за разходки на пловдивчани. \r\n„В навечерието на Съединението – един от най-светлите български празници и ден на Пловдив, е добре всеки от нас да постави националния трибагреник на видно място в дома си. 6-ти септември е сред най-значимите дати в българската история, заслужаваща почит и уважение“, коментира кметът на район „Централен“, по чиято идея е възстановена патриотичната традиция. \r\nВсеки гражданин, който желае българско знаме, може да го получи до 6-ти септември от районната администрация на ул. „Христо Г. Данов“ 39. \r\nЦветана ТОНЧЕВА", "date": "2019.09.03", "title": "Пловдив: Българското знаме се вее на 7-метров пилон на Бунарджика по повод празника на града и Ден на Съединението на България – 6 септември"}
{"url": "http://www.focus-news.net/news/2019/09/03/2694958/blagoevgrad-52-godishen-mazh-ot-s-riltsi-e-s-fraktura-na-cherepa-sled-skandal-v-chasten-imot-v-blizost-do-mitnitsa-blagoevgrad.html", "text": "Около 13.20 часа на 2 септември 2019 г. в 01 РУ-Благоевград е получено съобщение за възникнал скандал в частен имот в близост до Митница-Благоевград, при който 52-годишен мъж от гр. Благоевград е нанесъл удар с тъп предмет в областта на тила на 52-годишен мъж от с . Рилци, общ. Благоевград. Това съобщиха от   ОДМВР – Благоевград .  Пострадалият е транспортиран за лечение в УМБАЛСМ „Пирогов“ в гр. София с фрактура на черепа. За случая е уведомена РП-Благоевград. Образувано е досъдебно производство.", "date": "2019.09.03", "title": "Благоевград: 52-годишен мъж от с. Рилци е с фрактура на черепа след скандал в частен имот в близост до Митница - Благоевград"}
{"url": "http://www.focus-news.net/news/2019/09/03/2694947/predstavitelyat-na-sasht-za-zapadnite-balkani-matyu-palmar-razreshavaneto-na-kosovskiya-vapros-e-na-parvo-myasto-za-sasht-nadyavame-se-prishtina-da-se-saglasi-da-otmeni-mitata.html", "text": "Матю Палмър, който бе назначен за специален представител на САЩ за Западните Балкани в края на миналата седмица, заяви, че неговата цел е да върне Белград и Прищина обратно на масата за преговори възможно най-скоро и да постигне споразумение, в основата на което ще е взаимното признаване, пише прищинското издание  Telegrafi . \r\nПо неговите думи, евентуален договор за нормализация на отношенията между Сърбия и Косово ще трансформира целите Западни Балкани, а освен това ще „отвори европейския път за Белград и Прищина“. \r\n„Разрешаването на косовския въпрос е сред основните ми приоритети. Имаме възможността и искаме да я използваме“, заяви Палмър, като добави: „Имаме избори в Косово на 6 октомври и в Сърбия през пролетта. Имаме възможността да продължим преговорите между тези два вота и трябва да я използваме. Надяваме се двете страни да се възползват от възможността“. \r\nОсвен това дипломатът отново изрази надежда, че бъдещото правителство на Косово ще се съгласи да отмени митата върху сръбските стоки, за да позволи възобновяването на диалога, докато Белград ще трябва да спре да лобира за отмяна на признанията на независимостта на Косово. \r\n \r\nПревод и редакция:", "date": "2019.09.03", "title": "Представителят на САЩ за Западните Балкани Матю Палмър: Разрешаването на косовския въпрос е на първо място за САЩ, надяваме се Прищина да се съгласи да отмени митата"}
{"url": "http://www.focus-news.net/news/2019/09/03/2694946/shumen-opredeleni-sa-3-kilometrova-predpazna-i-10-kilometrova-nablyudavana-zona-v-dvete-ognishta-na-afrikanka-chuma-po-svinete.html", "text": "Определени са 3 - километрова предпазна и 10 - километрова наблюдавана зона в двете огнища на африканска чума по свинете при източно балкански свине в Смядово и с. Веселиново, съобщи д- р Наташа Баева от Областната дирекция по безопасност на храните в Шумен по време на заседанието на Областната епизоотична комисия, предаде репортер на  Радио Фокус – Шумен . Ще се вземат проби за серологично изследване от всяко умряло прасе и от всяко съмнително с признаци на заболяването. В областите Шумен, Бургас и Варна се забранява търговията, придвижването и транспортиране то на домашни свине, с изключение на тези от индустриални ферми и ферми тип А, за незабавно клане и за доотглеждане. В двете огнища животните са загробени, извършена е многократна дезинфекция. От вчера се претърсват обектите в личните стопанства, в които са отглеждани домашни прасета в 3 - километровата зона, като няма установени такива. Определените предпазна и наблюдавана зона за двете огнища на африканска чума по свинете са обозначени. \r\nИвелина ИВАНОВА", "date": "2019.09.03", "title": "Шумен: Определени са 3-километрова предпазна и 10-километрова наблюдавана зона в двете огнища на африканка чума по свинете"}
{"url": "http://www.focus-news.net/news/2019/09/03/2694957/politika-sarbiya-srabski-voennosluzheshti-sa-na-ucheniya-v-rusiya.html", "text": "Военнослужещи от Трета бригада на Сухопътните войски на Сърбия ще вземат участие в тактическо учение с бойни стрелби с руски части от Западния военен окръг на Русия, пише белградският ежедневник  „Политика“ , като се позовава на съобщение от сръбското военно ведомство. \r\nВ За целите на повишаване на нивото на подготовка членовете на въоръжените сили на Сърбия и Руската Федерация, военнослужещите ще изпълнят различни действия и процедури, като марш в зоната на бойните действия, подготовка и провеждане на отбрана в условията на използване на вражески дронове и радиосмущения, както и провеждане на атаки. \r\nВ маневрите участват около 200 сръбски войници, които ще използват оръжие, техника и боеприпаси, осигурени от домакини от въоръжените сили на Руската федерация. \r\nТова е трета поредна година, в която сръбски военнослужещи участват в ученията на Западния военен окръг, се казва в изявление на Министерството на отбраната. \r\n \r\nПревод и редакция:", "date": "2019.09.03", "title": "„Политика“ (Сърбия): Сръбски военнослужещи са на учения в Русия"}
{"url": "http://www.focus-news.net/news/2019/09/03/2694960/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  община Пещера „Здравей, Пещера“  днес ще чуете повече за състоянието на гробищния парк в Пещера. Събеседник по темата ще бъде Иван Спиров, директор на ОП „Чистота и поддържане на пътната инфраструктура“ в родопската община. Ще научим повече и за дейността на Социалната трапезария в Пещера и допълнителните услуги, които се предоставят на нейните потребители. Ще ви разкажем и за последните спортни и културни прояви на територията на родопската община. Телефоните за връзка със студиото са 0885 606692 и 034  420020.", "date": "2019.09.03", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/09/03/2694959/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Военнослужещи от Трета бригада на Сухопътните войски на Сърбия ще вземат участие в тактическо учение с бойни стрелби с руски части от Западния военен окръг на Русия, пише белградският ежедневник  „Политика“ , като се позовава на съобщение от сръбското военно ведомство. \r\nВ За целите на повишаване на нивото на подготовка членовете на въоръжените сили на Сърбия и Руската Федерация, военнослужещите ще изпълнят различни действия и процедури, като марш в зоната на бойните действия, подготовка и провеждане на отбрана в условията на използване на вражески дронове и радиосмущения, както и провеждане на атаки. \r\nВ маневрите участват около 200 сръбски войници, които ще използват оръжие, техника и боеприпаси, осигурени от домакини от въоръжените сили на Руската федерация. \r\nТова е трета поредна година, в която сръбски военнослужещи участват в ученията на Западния военен окръг, се казва в изявление на Министерството на отбраната. \r\n*** \r\n  Веднага след идването си на власт на 7 юни, гръцкият премиер Кириакос Мицотакис организира визити в Париж, Берлин и Хага, за да представи програмата на правителството за растеж и да убеди чуждестранните лидери, че Гърция е узряла за инвестиции, пише гръцкото консервативно издание  „То Вима“ . \r\nВ разговорите си в Париж и Берлин, подготовката за които се проведе още преди изборите в Гърция, Мицотакис също успя да получи подкрепа за външнополитическите позиции на Гърция, особено що се отнася до много напрегнатите гръцко-турски отношения и правителството вярва, че той поставя отношения с Париж и Берлин на нова основа. \r\nОсвен това изглежда, че премиерът е решил да не повдига въпроса за основната цел на правителството – намаляването на изискванията за първостепенен излишък – което беше ключово обещание в предизборната му кампания и да го отложи за времето, когато гръцката икономика вече ще е на устойчив път на растеж. \r\n \r\n Амбициозни планове за развитие на зелената енергия \r\n \r\nЕвентуално осезаемият резултат от срещата Мицотакис-Меркел е план за съвместна инвестиционна програма за зелени технологии, енергетика, възобновяема енергия и управление на отпадъците, области, в които, според изданието, в Гърция има място за огромни печалби. Това включва и приватизация на PPC (Гръцката държавна енергийна компания), разбира се. \r\n \r\nПланът предвижда участието на гръцкото и германското правителство, както и на германски и гръцки инвеститори в рамките на Гръцкия национален план за околната среда и климата. \r\nМицотакис и Меркел заявиха, че възнамеряват да представят цялостна програма през декември. \r\nСътрудничеството ще се осъществява чрез Гръцката публично-частна организация за партньорство (SDIT), участия, стратегическо сътрудничество и нови инвестиции в зеленото поле. \r\n*** \r\n  Матю Палмър, който бе назначен за специален представител на САЩ за Западните Балкани в края на миналата седмица, заяви, че неговата цел е да върне Белград и Прищина обратно на масата за преговори възможно най-скоро и да постигне споразумение, в основата на което ще е взаимното признаване, пише прищинското издание  Telegrafi . \r\nПо неговите думи, евентуален договор за нормализация на отношенията между Сърбия и Косово ще трансформира целите Западни Балкани, а освен това ще „отвори европейския път за Белград и Прищина“. \r\n„Разрешаването на косовския въпрос е сред основните ми приоритети. Имаме възможността и искаме да я използваме“, заяви Палмър, като добави: „Имаме избори в Косово на 6 октомври и в Сърбия през пролетта. Имаме възможността да продължим преговорите между тези два вота и трябва да я използваме. Надяваме се двете страни да се възползват от възможността“. \r\nОсвен това дипломатът отново изрази надежда, че бъдещото правителство на Косово ще се съгласи да отмени митата върху сръбските стоки, за да позволи възобновяването на диалога, докато Белград ще трябва да спре да лобира за отмяна на признанията на независимостта на Косово. \r\n*** \r\n  Чуждестранни инвестиции няма, оплакват се Комисията за финанси на ВМРО-ДПМНЕ в съобщение, предадено в цялост от македонското издание  „Вечер“ .  От опозиционната партия твърдят, че икономическите политики на правителството в Скопие са в полза на съседните държави. \r\n„Имаше едно време „Инвестирай в Македония, на английски Invest in Macedonia”. Рекламата вървеше по CNN и в реномираните списания Financial Times. The Economist и т.н., присъствахме на всички инвестиционни форуми и самите ние организирахме конференции и презентации за инвестиране в Македония. Но това беше някога наверемето... \r\nДнес Македония представлява черна дупка, символизираща празнота. Нетните преки чуждестранни инвестиции (ПЧИ) за първата половина на 2019 година са твърде ниски – 48,8 млн. евро. (по тримесечия, през първото имаме 41,2 млн. евро,. А през второто – 7,6 млн. евро нетни ПЧИ). \r\nМакедония губи битката за привличане на преки чуждестранни инвестиции, а цялата политическа нестабилност, високата корупция и липсата на върховенство на закона само ще ускорят този процес и допълнително ще мотивират местните компании да търсят алтернативни държави за своя бизнес. Никой не иска да бъде рекетиран, изнудван, подиграван и манипулиран от данъчната политика, така че нашият вътрешен бизнес и дори онези чуждестранни компании, които все още работят в Македония, ще започнат бавно да опаковат куфарите си. Всяка честна компания изисква справедливи и стабилни условия на труд, а настоящото правителство не ги предлага, нито е готово да ги предложи. \r\nНа регионално ниво,  да припомним, че Албания, България, Сърбия и Косово са се учили от нас на привличане на преки чуждестранни инвестиции, самият Вучич от Сърбия каза, че се учи от македонските власти за икономическите политики, да припомним, че България многократно е прилагала едни и същи икономически политики, които по-рано бяха реализирани в Македония. \r\nСега ние сме на дъното. Отдавна не сме били по-ниско в привличането на ПЧИ. Всички политики на СДСМ и настоящото правителство поставиха Македония в срамно и катастрофално положение, като в същото време засилиха инвестиционния потенциал на съседните страни. Усещането е, че СДСМ и Зоран Заев работят за тези държави, а не за Македония. Фактите показват, че Сърбия имаше 1,8 милиарда евро инвестиции за първата половина на 2019 г., това е регионално газене! България имаше 287 млн. евро за същия период на 2019г. Инвестициите на глава от населението в Сърбия възлизат на 255 евро за първата половина на 2019 г., в България 40 евро на глава от населението, а в Македония 23 евро на глава от населението за споменатия период. \r\nСравнявайки първите тримесечия на 2019 г., нетните данни за преките чуждестранни инвестиции са следните: Албания 286 милиона евро, Косово 71,7 милиона евро, Сърбия 809 милиона евро, България 82,4 милиона евро, Хърватия 273,4 милиона евро, Словакия 110 милиона евро, Естония 172 милиона… и някъде в дъното е Македония с 41,2 милиона евро.  \r\nПрез второто тримесечие, поради влошаващата се обща ситуация в Македония, ПЧИ възлизат на 7,6 милиона евро. Това е малко, много малко. Но тъжният извод е, че ситуацията ще се влоши, последствията вече се усещат от домашния сектор и всеки от нас.  \r\nЦялостното състояние на заробена държава и институции, където желанията на една група и техните манипулации с държавните органи, играта с партийни служители и членове на СДСМ, огромното обогатяване на политическите служители и техните семейства, поставянето на хора за министри на чуждестранните инвестиции, които в живота нищо не са работили, нито знаят как да привличат и договарят инвестиции, игратас млади министри, за които всички смятат, че ще бъдат употребени, още повече влошава общата ситуация в Македония . Икономиката е в състояние на саможертва и в момента всички казваме, че нещата вървят зле и че е необходима промяна на правителството“, пишат от Финансовата комисия на ВМРО-ДПМНЕ във „Фейсбук“.", "date": "2019.09.03", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/09/03/2694964/kardzhali-za-chetvarti-pat-shte-se-provede-festival-na-chushkata-kirkovo-2019.html", "text": "За четвърти път в Кирково ще се проведе Фестивал на чушката‘ 2019. Това съобщи за   Радио Фокус   Риза Местан, секретар на Община Кирково. „Сред обществото така се знае – правим конкурс за „ Най-много изядени люти чушки” и конкурс за приготвяне на лютеница „Царица Лютеница“. От 2016-та година се провежда фестивалът, като миналата 2018 година в състезанието за най-много изядени лютиви чушки победител е Фердун Абдурахман от село Кърчевско, който е изял за 3 минути 40 лютиви чушки, а най-добрата лютеница е била на Севда Заимова от село Дрангово, припомни секретарят на общината. На 14 септември в събота, в центъра на село Кирково ще състои състезанието с лютиви чушки за най-смелите, и ще се дегустират  лютениците на местните майсторки на „Царица Лютеница“ от комисия за най-приятен вкус, цвят и мирис. Ще има и награди за най-много изядени люти чушки, като за първо място тя е 150 лв., 100 лв. за второ място и за трето място 50 лв., които кметът ще връчи на най-смелите и майсторите. Началото на конкурсите ще бъде от 14.00 часа - на площада в център Кирково, а записванията  за участие ще бъдат до 9 септември. Ще има още много музика, песни и танци, представени от самодейците от местните училища и читалища.  \r\nДарина ДЕЕНИЧИНА", "date": "2019.09.03", "title": "Кърджали: За четвърти път ще се проведе Фестивал на чушката-Кирково 2019"}
{"url": "http://www.focus-news.net/news/2019/09/03/2694963/montana-pozhari-unishtozhiha-stopanski-postroyki-v-montana-i-boychinovtsi.html", "text": "Пожари унищожиха стопански постройки в Монтана и Бойчиновци , съобщиха от  ОДМВР – Монтана . На 2 септември в 11,52 ч. четири екипа на РДПБЗН Монтана гасят покрив на къща и селскостопански постройки в гр. Бойчиновци, собственост на местен жител. Огънят е унищожил 250 кв.м. покривна конструкция, 20 куб.м. дърва, 7 паянтови постройки, 6 тона зърно – жито, царевица и овес, 70 кокошки и пилета,  каруца, циркуляр, ел.мотор. Огнеборците са спасили 2 къщи. Предполагаемата причина за пожара е небрежност при боравене с открит огън. \r\nСъщият ден в  17,40 ч. три екипа на РСБЗН Монтана гасят покривна конструкция и кошара в кв. „Кошарник” в гр. Монтана,собственост на местен жител. Огънят е унищожил 40 кв.м. покривна конструкция и 20 бали сено. Спасена е къща. Предполагаемата причина за пожара също е небрежност при боравене с открит огън.", "date": "2019.09.03", "title": "Монтана: Пожари унищожиха стопански постройки в Монтана и Бойчиновци"}
{"url": "http://www.focus-news.net/news/2019/09/03/2694965/ria-novosti-boltan-i-kolegite-mu-ot-polsha-ukrayna-i-belarus-sa-obsadili-vav-varshava-situatsiyata-v-donbas.html", "text": "Секретарите на Съветите за сигурност на Полша, Украйна и Беларус на среща във Варшава са обсъдили със съветника на президента на САЩ по национална сигурност Джон Болтън ситуацията в Източна Украйна, заяви във вторник държавния секретар на Съвета за сигурност на Беларус Станислав Зас, предава  РИА Новости . \r\n„Разбира се, че обсъждахме тази тема. Няма да разкривам детайли. Но ако говорим за източноевропейския регион, то това (ситуацията в Укрйна)... влияе значително на сигурността в целия ни регион“, заяви Зас пред журналистите. \r\nСъщо така той уточни, че на проведената среща са обсъждани възможни предложения за повишаване на ефективността на преговорния процес в „нормандския формат“. „Включително инициативите, които е изказвал Беларус за присъединяване към преговорния процес на САЩ“, добави той. \r\nПо-рано Болтън съобщи в „Туитър“, че се е срещнал във Варшава със Зас. Помощникът на американския президент посети Беларус на 29 август и в рамките на визитата проведе разговор с президента на страната Александър Лукашенко и външния министър Владимир Макей. \r\n \r\nПревод и редакция:", "date": "2019.09.03", "title": "РИА Новости: Болтън и колегите му от Полша, Украйна и Беларус са обсъдили във Варшава ситуацията в Донбас"}
{"url": "http://www.focus-news.net/news/2019/09/03/2694966/blagoevgrad-krazhba-na-chanta-s-3000-lv-lichni-dokumenti-i-klyuchove-e-izvarshena-ot-chasten-dom-v-s-krastiltsi.html", "text": "Полицейски служители на РУ-Сандански работят по получен сигнал за извършена, за времето от 09:45 часа до 11:30 часа на 2 септември 2019 г., кражба на дамска чанта с намиращи се в нея: лични документи, ключове и сумата от около 3 000 лв. от частен дом в с.Кръстилци, общ. Сандански. Това съобщиха от   ОДМВР – Благоевград .  За случая е уведомена РП-Сандански. Работата продължава.", "date": "2019.09.03", "title": "Благоевград: Кражба на чанта с  3000 лв., лични документи и ключове е извършена от частен дом в с. Кръстилци"}
{"url": "http://www.focus-news.net/news/2019/09/03/2694953/filip-hamand-mislya-che-imame-dostatachno-glasove-za-da-pobedim-dzhonsan-za-brekzit.html", "text": "Съюзът на опозиционните партии и бунтовни депутати от Консервативната партия има нужните гласове в Камарата на общините, за да победи правителството на премиера Борис Джонсън за Брекзит, увери бившият министър на финансите на Великобритания Филип Хамънд, цитиран от  Reuters . \r\nИзказването на бившия канцлер идва часове преди откриването на новата сесия на парламента след лятната ваканция, на която се очаква противниците на Брекзит да възпрепятстват законодателно излизането на Великобритания от Европейския съюз на 31 октомври, когато изтича поредната отсрочка за реализиране на член 50, дадена от Брюксел на бившия премиер Тереза Мей. \r\n \r\nПревод и редакция:", "date": "2019.09.03", "title": "Филип Хамънд: Мисля, че имаме достатъчно гласове, за да победим Джонсън за Брекзит"}
{"url": "http://www.focus-news.net/news/2019/09/03/2694967/zamestnik-nachalnikat-na-otbranata-general-leytenant-dimitar-iliev-shte-uchastva-v-konferentsiyata-na-nachalnitsite-na-otbranata-na-balkanskite-strani.html", "text": "Заместник-началникът на отбраната генерал-лейтенант Димитър Илиев ще участва в 13-та годишна конференция на началниците на отбраната на Балканските страни. Това съобщиха от пресцентъра на  Министерство на отбраната . Събитието ще се проведе от 3 до 5 септември в Букурещ, Румъния.   \r\nФорумът цели засилване на военното сътрудничество в региона за ефективно справяне със съвременните предизвикателства пред сигурността. Проведените учения във формата имат пряко отношение за подобряване на оперативната съвместимост на въоръжените сили на страните от инициативата и приспособяването на страните - кандидати за членство в НАТО към прилаганите от Алианса стандарти.  \r\nОсновна тема в тазгодишното издание на конференцията е “Предизвикателства и дефицити в мироопазващите операции на Организацията на обединените нации“. Доклад по нея ще бъде изнесен от военния съветник по мироопазващите операции в ООН генерал-лейтенант Карлос Лойтей.", "date": "2019.09.03", "title": "Заместник-началникът на отбраната генерал-лейтенант Димитър Илиев ще участва в конференцията на началниците на отбраната на Балканските страни"}
{"url": "http://www.focus-news.net/news/2019/09/03/2694968/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Бунтовните консерватори останаха твърди в понеделник вечерта пред заплахите на Борис Джонсън да бъдат изключени от бъдещите листи на партията за предстоящи предсрочни избори, като най-малко 17 депутати от торите казват открито или не, че не са разубедени да гласуват срещу правителството във вторник, пише ляво-либералното британско издание  The Guardian . \r\nМинистърът на труда и пенсиите Амбър Ръд изрази безпокойството си от тактиката на убеждение, използвана от Даунинг стрийт 10, за да не бъде спрян Брекзит без сделка. По нейните думи, отстраняването от листите е „драстична стъпка“ и тя лично е твърдо срещу подобни заплахи. Министърът добави, че санкциите трябва да бъдат приложени и спрямо привържениците на Брекзит от Консервативната партия, които гласуват срещу бъдеща сделка. \r\n„Не трябва да сме партия, която се опитва да отстрани от нашата партия двама бивши канцлери, редица бивши министри на кабинета… начинът да обединим нашата партия и да постигнем сделка е да ги приближим до себе си и да им обясним какво опитваме да направим  и защо“, каза тя. \r\n„Не мисля, че е справедливо и да отнемаме доверието от група от хора, които се противопоставят на Брекзит без сделка – което не е позицията на правителството – но е легитимна консервативна позиция и да не отнемаме доверието от хора, които последователно са гласували срещу споразумението за оттегляне и може отново да гласуват срещу споразумение, което Борис Джонсън подкрепя преди 31 октомври“. \r\nБившият министър на финансите Филип Хамънд написа на Джонсън в понеделник, че бунтовната група съжалява, че не е успяла да обсъди прогреса към сделка с него – след като планираната среща с премиера в неделя вечерта бе внезапно отменена. \r\nжонсън каза, че депутатите по същество подкопават преговорната позиция на правителството с опита да си да изключат Брекзит без сделка и подчерта, че разговорите напредват. \r\nНо Хамънд заяви, че Джонсън трябва да определи стъпките, предприети след посещението му в Берлин миналия месец, за да изготви алтернативни договорености за предпазната мярка за Северна Ирландия и да публикува предложенията на Обединеното кралство за преразглеждане на споразумението за оттегляне. \r\nХамънд, чието име е сред противопоставящите се на правителството и техния законопроект, който ще бъде представен във вторник в парламента, посочи, че министър-председателят трябва да потвърди отправените към ЕС предложения и да обещае да публикува отговора, както и да се отчита за „конкретния напредък“ в преговорите с ЕС. \r\nСред депутатите, които заявиха, че не са уплашени от заплахите на правителството, са Хамънд, бившият правосъден министър Дейвид Гауке и бившите министри Алистър Бърт, Стивън Хамънд, Ричард Харингтън и Гуто Беб. \r\nНякои депутати от консервативната партия се срещнаха в понеделник следобед в Уестминстър, за да обсъдят вота във вторник, като най-малко един е решил да не присъства на градинското партия на Борис Джонсън на Даунинг стрийт номер 10 за депутати, проведено по същото време. „Кои иска да стои там, обграден от банда английски националисти?“ – заяви той. \r\nБлизък до бунтовниците източник е заявил, че позицията им се е втвърдила, особено след като Джонсън обяви, че планира предсрочни избори след изключването на противниците на правителството. „Това е жалък опит да се намери извинение за избори“, заяви бивш министър. „По ирония на съдбата, той прави това, което иска Корбин“. \r\nДруги заявиха, че са били изрично обърнати срещу правителството заради шоковата отмяна на срещата с Джонсън. „Единственото нещо, което би променило мнението ми, е ако ми се покажат подробности за сделка, която се сключва“, каза един бивш министър. „Но това е като новите дрехи на императора“. \r\nВъпреки това няколко депутати от торите, които са се обявявали гласно против Брекзит без сделка, не са готови да гласуват, за да дадат на бунтовниците контрол върху дневния ред на парламента, особено като се има предвид брифингът от № 10, че този ход ще се разглежда като вот на недоверие срещу Джонсън. \r\n\"Гардиън\" разбира, че тази група включва депутати като Дам Каролайн Спелман, един от спонсорите на предложение срещу Брекзит без сделката по-рано тази година и бившият министър на външните работи Алън Дънкан. \r\nВисокопоставени източници от Консервативната партия са заявили, че вярват, че е възможно да бъде намален значително броят на бунтовниците със заплахите за избори и вот на доверие – и че може да има достатъчно привърцженици на Брекзит в Лейбъристката партия, за да постигне победа правителството. \r\nВъпреки това се разбира, че редица депутати от лейбъристите, които в миналото са гласували против стъпки за дерайлиране на Брекзит, включително Гарет Снел, Мелани Онн и Ивон Фоварге, не планират да вървят срещу партийната линия. \r\n„Мисля, че има редица от нас, които ще подкрепят поредното забавяне с стиснати зъби и без оптимизъм, но гледайки как се държи това правителство, е изключително трудно да повярвам, че преследват някаква значима сделка за Брекзит“, заяви един от депутатите от лейбъристите. \r\n*** \r\n  Европейската комисия е „дерайлирала“ процеса на разширяване на Европейския съюз, „което значително се отразява на сигурността и бъдещето на Европа“, заяви външният министър на Унгария Петер Сиярто, цитиран от електронното издание  Hungary Today . \r\nПървият дипломат на Будапеща настоя, че „Унгария и ЕС имат икономически, стратегически и политически интереси“ в разширяването и по-конкретно в интеграцията на Западните Балкани. \r\nПрез целия мандат на настоящата комисия ЕС „не избра нито един нов член“ и „страните кандидатки не могат да направят нито една крачка напред в процеса“, каза Сиярто. Въпреки че не е имало разширяване, ЕС ще загуби Обединеното кралство чрез Брекзит,  посочи още той. „Това ще отслаби ЕС и е в противоречие с неговите политически и икономически интереси“. \r\n„Очакваме следващата комисия да увеличи, а не да намали броя на държавите-членки, да ускори разширяването в Западните Балкани и да отвори всички глави в преговорите с Черна гора и Сърбия“, каза министърът. \r\nПо отношение на въпроса за миграцията, министърът заяви, че „в наш интерес е Западните Балкани да бъдат силни и способни да спрат миграцията“, добавяйки, че това изисква интеграцията на региона. \r\n*** \r\n Действащият премиер на Испания Педро Санчес се надява, че настоящата политическа безизходица ще бъде решена без нужда от повторни общи избори. В интервю за вестник  El Pais , което даде в Ла Монклоа, седалището на испанското правителство, лидерът на Социалистическата партия (СП) сериозно защити „трети път“, който също ще заобиколи опцията за коалиция с левичарите Унидас Подемос. \r\nСанчес, който ще представи последното си предложение във вторник в Мадрид, заяви, че то се основава на обща прогресивна програма, която трябва да му позволи да осигури достатъчно парламентарна подкрепа, за да бъде потвърден като нов премиер на Испания. Той оглавява действаща администрация от изборите на 28 април, които СП спечели, но без мнозинство за съставяне на правителство. Сесията за инвеститура, проведена през юли, завърши с поражение, когато Санчес не успя да привлече нужните 176 гласа. Това от своя страна предизвика отброяване до новите избори, което завършва на 23 септември. Новият вот ще се проведе през ноември и ще бъде четвъртият за четири години. \r\nСпоред лидерът на социалдемократите последните 12 месеца от парламентарното сътрудничество с Унидас Подемос са били много положителни, тъй като са довели до неща като бюджетен план, който и двете леви групи подкрепят. Бюджетният план обаче не мина през Конгреса и това предизвика предсрочните избори на 28 април. \r\n„Тези избори не бяха резултат от несъгласие между СП и Унидас Подемос, а решение на Народната партия [НП], „Сиудаданос“ и каталунски сецесионистки групи, които всички гласуваха заедно срещу бюджета“, казва Санчес. \r\nДействащият премиер настоява, че все още има време преди 23 септември да се договорят основните точки на обща прогресивна програма и отбелязва, че администрациите му винаги са включвали независими министри с доказан опит. \r\nНо Санчес не смята, че е възможно връщане към идеята за коалиция, каквато все още иска Унидас Подемос, защото, както казва той, такъв ръководен екип не би имал сплотеност въз основа на предишни разговори, които е водил с лидерите на левицата. \r\nСанчес защитава прогресивната изпълнителна власт, която няма да разчита на сепаратистки партии за своята законодателна работа и отбелязва, че подкрепата за сецесията е на най-ниското ниво от 2017 г., според последните проучвания. \r\n„Няма причина защо трябва да проведем избори“, настоява той, като предупреждава, че не всичко зависи изцяло от Социалистическата партия. И дори в крайна сметка испанците да отидат на избори, той казва, че ще изберат да гласуват за стабилност, която според него може да бъде осигурена само от неговата партия.", "date": "2019.09.03", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/09/03/2694962/dobri-belivanov-kmet-na-haskovo-nyama-sluchay-na-afrikanska-chuma-po-svinete-na-teritoriyata-na-obshtinata.html", "text": "Няма случай на заразено с Африканска чума по свинете животно на територията на Община Хасково. Това каза за сутрешния блок „Добро утро, България“ на  Радио „Фокус“  кметът Добри Беливанов. По думите му са взети всички мерки за биосигурност. „Съгласно указанията в 20км зона изпратихме до кметовете на селата да вземат нужните мерки. Жителите, които имаха прасета ги изклаха. Някои си купиха нови фризери, за да ги съхраняват. В единствената свинеферма в общината, тази в село Клокотница са взети всички  предпазни мерките, предписани от контролните органи“, добави кмета. Добри Беливанов допълни още, че в областната администрация са изпратени заявките за изплащане на обезщетенията, а стопаните, които са изпълнили задълженията си, ще получат предвидените суми. \r\n \r\nЕлеонора ЧОЛАКОВА", "date": "2019.09.03", "title": "Добри Беливанов, кмет на Хасково: Няма случай на Африканска чума по свинете на територията на Общината"}
{"url": "http://www.focus-news.net/news/2019/09/03/2694955/premierat-boyko-borisov-nadyavam-se-yordanka-fandakova-i-maya-manolova-da-provedat-edna-korektna-kampaniya-za-mestnite-izbori.html", "text": "Надявам се Йорданка Фандъкова и Мая Манолова да проведат една коректна кампания за местните избори. Това заяви на пресконференция премиерът Бойко Борисов, предаде репортер на  Агенция „Фокус“ . „И двете са умни и отговорни. Няма лошо да има такава битка за София. Хубаво е и БСП да участва в тази битка, защото иначе не е честно да се скрият зад Мая, която те изгониха, а ГЕРБ я подкрепи“, добави Борисов. „Когато ГЕРБ мечтаеше за отмъщение и имаше цялата власт да го свърши заради инсинуацията в Костинброд, помните тази манипулация ни струва много проценти на ГЕРБ, Станишев и Мая Манолова занесоха сигнала на прокурорите. Помните ли за автобуси с двойни дъна, помните ли за какви лъжи се говореше? Тогава ГЕРБ искаше да отмъсти, а аз не дадох. Казах им, че ни трябва такъв човек за омбудсман. И работихме прекрасно”, обясни още премиерът. „Тя идваше при мен и ми казваше „аз искам да съм си омбудсман, както ти искаше да си главен секретар“, моите приятели знаят, че моята любов е МВР и ако имаше как, да съм си главен секретар. Тя каза „аз искам да съм си омбудсман и затова я подкрепях в закони и във всичко, което иска сега и тя реши да е кмет. ГЕРБ не бяха съгласни, а ГЕРБ я направиха омбудсман“. Така че Фандъкова с право ми се сърди, за това че е идвала много по-малко при мен и много по-малко съм ѝ помогнал по времето, когато е била кмет“, коментира още Борисов.  \r\n Виолета СИМЕОНОВА", "date": "2019.09.03", "title": "Премиерът Бойко Борисов: Надявам се Йорданка Фандъкова и Мая Манолова да проведат една коректна кампания за местните избори"}
{"url": "http://www.focus-news.net/news/2019/09/03/2694970/burgas-rayonnata-prokuratura-poiska-zadarzhane-pod-strazha-na-dvamata-mazhe-obvineni-za-otglezhdane-na-marihuana-v-zemlishteto-na-s-zidarovo.html", "text": "Районна прокуратура внесе в съда искане за определяне на мярка за неотклонение „задържане под стража“ спрямо Стамен А. и Димо А. Това съобщиха от  Районна прокуратура - Бургас . Те са обвинени за това, че за времето от неустановена дата до 30.08.2019 г., в нива с площ около 2.5 декара, находяща се в землището на с. Зидарово, общ. Созопол, действайки в съучастие като съизвършители, засели и отглеждали растения от рода на конопа – коноп (канабис, марихуана) в нарушение на закона – престъпление по чл.354в, ал.1, вр. чл.20, ал.2 от НК. \r\nПредстои Районен съд – Бургас да насрочи начален час на заседанието си, което ще бъде проведено през днешния ден.", "date": "2019.09.03", "title": "Бургас: Районната прокуратура поиска задържане под стража на двамата мъже, обвинени за отглеждане на марихуана в землището на с. Зидарово"}
{"url": "http://www.focus-news.net/news/2019/09/03/2694961/blagoevgrad-73-broya-kanabisovi-rasteniya-sa-izzeti-pri-politseyska-proverka-v-zemlishteto-na-simitliyskoto-selo-troskovo.html", "text": "73 броя канабисови растения са иззети при полицейска проверка в землището на симитлийското село Тросково. Това съобщиха от пресцентъра на  ОДМВР – Благоевград . Тя е извършена от служители на 02 РУ-Благоевград. Теглото им е в процес на установяване. По случая е образувано досъдебно производство.", "date": "2019.09.03", "title": "Благоевград: 73 броя канабисови растения са иззети при полицейска проверка в землището на симитлийското село Тросково"}
{"url": "http://www.focus-news.net/news/2019/09/03/2694969/apostol-apostolov-kmet-simitli-nivata-na-bezrabotitsa-v-obshtinata-sa-svedeni-do-minimum.html", "text": "Нивата на безработица в община Симитли са сведени до минимум. Това каза за  Радио „Фокус“ – Пирин  кметът на Симитли Апостол Апостолов. По думите му предстои и създаването на нова промишлена зона, в която ще бъдат разкрити още работни места, както за местните жители, така и за хора от съседни общини.  \r\n„Днес Симитли е модерен, европейски град, в който има не само много природни забележителности, но и църковни такива. Освен това Симитли има модерна, екологично чиста промишленост. Също така при нас няма безработица. Има много красиви детски площадки, площадни пространства, красиви детски градини и училища. Въобще, мога да кажа, че всичко, за което сме си мечтали като деца, вече е факт. Дори сега всеки, който посети Симитли, би могъл да види какво представлява той 50 години, след като е обявен за град“, отбеляза Апостолов. Той добави, че и за в бъдеще градът и общината ще продължават да развиват по този начин.  \r\n„Ще се вслушваме в мнението на нашите съграждани и ще прави всичко, което е необходимо, което до сега не сме успели да направим, за да може градът да продължава да се развива със същите темпове. Дори ще Ви издам една малка тайна – предстои направата на нова промишлена зона на територията на град Симитли. В нея ще бъдат осигурени допълнителни работни места за всички, които живеят не само в община Симитли, но и в околните такива. Така че, развитието на Симитли е предначертано. Знае се какви неща ще се случват за в бъдеще“, подчерта Апостолов. Според него може да се каже със сигурност, че Симитли и останалите населени места в общината ще стават все по-хубави, по-модерни и по-добри за живеене. \r\nЛивия НИНОВА", "date": "2019.09.03", "title": "Апостол Апостолов, кмет Симитли: Нивата на безработица в общината са сведени до минимум"}
{"url": "http://www.focus-news.net/news/2019/09/03/2694971/liderat-na-sds-rumen-hristov-zlatko-zhivkov-shte-bade-kandidatat-za-kmet-na-gerb-i-sds-v-montana-za-mestnite-izbori.html", "text": "Златко Живков ще бъде кандидатът за кмет на ГЕРБ и СДС в Монтана за местните избори. Това каза председателят на СДС Румен Христов, предаде репортер на  Агенция „Фокус“ . „Поводът за тази среща са местните избори, както знаете ние подписахме политическо рамково споразумение, което касае цялата страна, но и структурите на ПП ГЕРБ и структурите на ПП СДС имат автономия да вземат решения. Търсим разбирателство, като се надяваме преди всичко в големите градове да постигнем такова разбирателство“, добави Христов. Той коментира, че поводът е разбирателството между ГЕРБ и СДС за Монтана. „Както знаете Златко Живков е 5 мандата кмет, десен човек. Управлява добре Монтана, той е член на работната група на ЕНП по отношение на кметските структури. Постигнахме съгласие той ще бъде кандидатът на ГЕРБ и СДС в Монтана“, обясни председателят на СДС. „Ще имаме и обща листа, както се казва от кмет през листа, през местни кметове номерът ще бъде един. Разбира се продължаваме работа и за другите областни градове и по-малките общини, надяваме се да имаме добри резултати“, допълни още Христов.  \r\nВиолета СИМЕОНОВА", "date": "2019.09.03", "title": "Лидерът на СДС Румен Христов: Златко Живков ще бъде кандидатът за кмет на ГЕРБ и СДС в Монтана за местните избори"}
{"url": "http://www.focus-news.net/news/2019/09/03/2694973/sport-rafael-nadal-preodolya-i-marin-chilich.html", "text": "Рафаел Надал продължава успешното си представяне на тазгодишното издание на US Open. Поставеният под №2 в схемата вече е на 1/4-финал в турнира, след като победи с 3:1 сета Марин Чилич - 6:3, 3:6, 6:1, 6:2. Испанецът загуби първи сет от началото на кампанията на “Флашинг Медоус”, но това не му попречи да сломи съпротивата на хърватския си съперник. Следващият съперник на испанеца ще бъде Диего Шварцман, който по-рано през нощта направи обрат и отстрани Александър Зверев. Рафа е огромен фаворит срещу аржентинеца, срещу когото до момента има 7 победи от 7 изиграни мача.", "date": "2019.09.03", "title": "Спорт: Рафаел Надал преодоля и Марин Чилич"}
{"url": "http://www.focus-news.net/news/2019/09/03/2694977/vidin-s-21-sm-se-e-povishilo-nivoto-na-reka-dunav-pri-novo-selo-za-izminaloto-denonoshtie.html", "text": "С 21 см се е повишило нивото на река Дунав при Ново село за изминалото денонощие, като водният стоеж там е  84 см, съобщиха от  Хидрометеорологична станция-Ново село . Нивото на реката край Видин е 137 см, отчетено е повишение с 14 см. При Лом водният стоеж е 144 см, а повишението е от 3 см. Нивото на реката край Оряхово е 31 см. Там е регистрирано понижение от 12 см.  \r\nТемпературата на водата при Ново село е 25.3 градуса, а край Оряхово - 26.2 градуса.", "date": "2019.09.03", "title": "Видин: С 21 см се е повишило нивото на река Дунав при Ново село за изминалото денонощие"}
{"url": "http://www.focus-news.net/news/2019/09/03/2694975/dobrich-s-narusheno-vodopodavane-sa-dve-ulitsi-v-grada-zaradi-otstranyavane-na-avarii.html", "text": "С нарушено водоподаване са две улици в града заради отстраняване на аварии, предаде кореспондентът на  Радио „Фокус” – Варна . По информация на ВиК в Добрич е спряно водоподаването по ул. „Хемус“ и ул. „Ал. Батенберг“ в кв. „Рилци“. В областта също има населени места, където се отстраняват аварии по водопреносната мрежа – в община Добрич-селска - с. Плачидол, с. Паскалево, с. Бдинци и с. Медово, в Район Балчик - с. Соколово и с. Кремена, в Район Каварна - с. Белгун и с. Септемврийци, в Район Тервел - с. Безмер и с. Коларци, в Район Генерал Тошево - с. Кардам, с. Малина и град Генерал Тошево, в Район Шабла - с. Горун, и в Район Крушари - с. Телериг. \r\nЖулиета НИКОЛОВА", "date": "2019.09.03", "title": "Добрич: С нарушено водоподаване са две улици в града заради отстраняване на аварии"}
{"url": "http://www.focus-news.net/news/2019/09/03/2694976/tass-nominiraha-georgi-gahariya-za-ministar-predsedatel-na-gruziya.html", "text": "Грузинският министър на вътрешните работи Георги Гахария е номиниран за поста министър-председател на републиката. Това съобщи във вторник председателят на управляващата партия \"Грузинска мечта - демократична Грузия\" Бидзина Иванишвили, предава  ТАСС . \r\nГахария съобщи, че ще предложи за министър на отбраната бившия премиер Ираклия Гарибашвили. След победата на коалицията „Грузинска мечта“, водена от милиардера Бидзина Иванишвили на парламентарните избори през 2012 г., Гарибашвили беше назначен за ръководител на Министерството на вътрешните работи. През 2013 г., след оставката на премиера Иванишвили, Гарибашвили оглави правителството на Грузия. Той заемаше поста министър-председател до 2015 г. \r\nКандидатът за министър-председатели предложи за поста секретар на Съвета за сигурност министъра на отбраната на републиката Леван Изория. \"Г-н Леван Изория също ще заеме висока позиция в нашия екип - той ще ръководи Съвета за сигурност\", каза Гахария. \r\nВ понеделник грузинският премиер Мамука Бахтадзе подаде оставка. \r\n \r\nПревод и редакция:", "date": "2019.09.03", "title": "ТАСС: Номинираха Георги Гахария за министър-председател на Грузия"}
{"url": "http://www.focus-news.net/news/2019/09/03/2694974/pleven-20-vakantni-pozitsii-za-voynitsi-sa-obyaveni-za-podelenieto-v-belene.html", "text": "20 вакантни позиции за войници са обявени за поделението в Белене. В момента се провежда прием на документи във военните окръжия по места, обясни в предаването  „Добре дошли в Свищов“  на  Радио „Фокус“ – Велико Търново  полк. Росен Арабаджиев, командир на военното формирование. Той уточни, че с наемането на новите кадри личният състав ще бъде окомплектован почти на 100%.  \r\n„Българската армия винаги има нужда от попълнения и ние не правим изключение. Предвижда се да се попълнят 20 нови места за войници при нас, което ще стане през ноември. Искам да отправя призив към младите хора, които имат желание да се присъединят към нас, да се включат в процедурата“, каза още полк. Арабаджиев.  \r\nТой допълни, че основните дейности на формированието включват провеждането на комплексни тренировки за изпълнение на задачи по военно-инженерното осигуряване на тактическо ниво с приоритет мисия и отбрана. „Наред с това полкът поддържа бойна и мобилизационна готовност, планира и води общовойскова и специална подготовка на формированията и поддържа постоянна готовност за оказване помощ на населението при бедствия и аварии“, посочи още командирът. \r\nЛуиза ТРАНЧЕВА", "date": "2019.09.03", "title": "Плевен: 20 вакантни позиции за войници са обявени за поделението в Белене"}
{"url": "http://www.focus-news.net/news/2019/09/03/2694978/lovech-zapochna-deloto-sreshtu-mazh-lishen-ot-svoboda-obvinen-v-byagstvo-ot-zatvora-i-otvlichane.html", "text": "Окръжният съд даде ход на делото срещу Б.А.И., обвинен в бягство от затвора (престъпление по чл. 297, ал.1 от НК ) и в отвличане, при условията на опасен рецидив (престъпление по чл.142, ал.3, от НК). Това съобщиха от пресцентъра на  Окръжен съд – Ловеч . То се гледа по общия ред, след като подсъдимият отказа съкратено съдебно следствие заради несъгласие с посочените в обвинителния акт факти. Случаят е от юни 2018 година. \r\nНа днешното заседание бяха разпитани общо шестима свидетели. Заради неявяване на двама редовно призовани свидетели, на които прокуратурата държи, делото беше отложено за 24 септември от 9 часа.", "date": "2019.09.03", "title": "Ловеч: Започна делото срещу мъж, лишен от свобода, обвинен в бягство от затвора и отвличане"}
{"url": "http://www.focus-news.net/news/2019/09/03/2694979/zlatko-zhivkov-kandidatiram-se-za-kmet-na-montana-za-rekorden-shesti-mandat.html", "text": "Кандидатирам се за кмет на Монтана за рекорден шести мандат. Това заяви кметът на Монтана Златко Живков, предаде репортер на  Агенция „Фокус“ . „Пред мен са интересите на родното място, където съм пето поколение трети Златко. За това смятам че положителните промени и преобразуването на Северозапада трябва да продължи“, добави Живков. „5 мандата съм кмет на Монтана, единствен в областните градове на България и трети мандат в Европейския комитет на регионите в Брюксел, където съм единственият член след приемането ни в съюза в групата на ЕНП“, каза още кметът на Монтана. Той посочи, че задачите, които си е поставил за Монтана, са свързани с развитието на Северозапада, с това положителните промени да продължат. „За това смятам че подобна подкрепа е важна на правителството, лично на премиера, с който се познавам от десетилетия. Амбициите ми са свързани с жизнения стандарт, с развитието на града и общината. Разчитам на подкрепата на ГЕРБ и смятам че тя е изключително важна за хората. Никакви лични амбиции не виждам тук. Това, на което се надявам, е както и при предишните пет мандата - категоричен първи тур“, коментира още Златко Живков. „Разчитам на широка гражданска подкрепа, на каквато съм разчитал и до сега“, допълни още Живков.  \r\nВиолета СИМЕОНОВА", "date": "2019.09.03", "title": "Златко Живков: Кандидатирам се за кмет на Монтана за рекорден шести мандат"}
{"url": "http://www.focus-news.net/news/2019/09/03/2694980/dobrich-mladozhentsi-koito-prez-minalata-godina-dariha-500-leva-za-zalesyavaneto-na-nova-gora-gostuvaha-na-horata-ot-dls-balchik.html", "text": "Галя Шишкова и Джулиан Парментер, които през миналата година са дарили 500 лева за залесяването на нова гора, са гостували на Държавно ловно стопанство (ДЛС) - Балчик. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна .  За сватбеното си тържество през 2018 година младоженците са поискали не букети, а средства, с които да създадат своя гора. Семейството не живее в България, но е дошло да види какво се случва с фиданките, залесени през миналата есен. С дарените от тях средства е залесен един декар с червен дъб и явор и е добавен още един с цер и явор, като парите за втория декар са осигурени от стопанството. Идеята на младото семейство допаднала на стопанството толкова много, че ръководството му е решило да ги подкрепим, съобщава зам.- директорът на ДЛС-Балчик инж. Радослав Радев. По думите му, новата гора е част от лесозащитните пояси, които са изключително важни за цяла Добруджа. Всички 1240 фиданки са се прихванали добре, въпреки сушата, но новата гора ще бъде отглеждана в продължение на още 15 години и макар много хора да си мислят, че залесяването приключва с „бучването на едно дръвче“, то нещата в действителност са много сложни. „След година, когато Галя и Джулиан дойдат отново, ще видят, че гората им е израснала с още 70 сантиметра, благодарение на грижите на нашите работници и окопаването на всяка една фиданка“, е посочил Радослав Радев. Зам.-директорът на ДЛС-Балчик е показал на младото семейство как ще изглежда тяхната гора след пет и след десет години. Обещал им е да ги заведе и в разсадника на стопанството, където са произведени фиданките за тяхната гора. „Пожелах на тези симпатични млади хора след 100 години отново да дойдат в стопанството ни, за да видят как растат техните дървета, защото горите са важни за всички нас, за хората от цялата планета“, категоричен е инж. Радев. \r\nЖулиета НИКОЛОВА", "date": "2019.09.03", "title": "Добрич: Младоженци, които през миналата година дариха 500 лева за залесяването на нова гора, гостуваха на хората от ДЛС- Балчик"}
{"url": "http://www.focus-news.net/news/2019/09/03/2694984/smolyan-naznacheni-sa-obshtinskite-izbiratelni-komisii-za-predstoyashtite-mestni-izbori-v-desette-obshtini-v-oblastta.html", "text": "Централната избирателна комисия (ЦИК) е назначила общинските избирателни комисии за предстоящите местни избори на 27 октомври в десетте общини в област Смолян. Това сочи справка в сайта на  ЦИК . \r\nОбщинската избирателна комисия в Смолян е в състав от 13 членове. Неин председател е Симеон Атанасов Велинов, а заместник-председатели са Зоя Емилова Бенкова и Иван Михайлов Райков. Общинската избирателна комисия в Девин също е с 13 членове, с председател Зелма Асенова Белберова и заместник-председатели Лора Симеонова Славчева и Красимира Димитрова Кисьова. В Доспат Общинската избирателна комисия е от 11 членове, с председател Емил Златков Пържанов и заместници Венцислав Давидов Пехливанов и Атанас Емилов Стоянов. Общинската избирателна комисия в Неделино е от 13 членове. Неин председател е Румен Асенов Чафадаров, а негови заместници са Сийка Миткова Какалашева и Илияна Любенова Дуганова. 13 са членовете и на Общинската избирателна комисия в Златоград. Председател е Асен Атанасов Черешаров, а заместник-председатели са Александрина Здравкова Момчилова и Миглена Ангелова Камберова. Общинската избирателна комисия в Мадан е в състав от 11 членове, с председател Фахри Ахмедов Чаушев и заместници Райчо Руменов Чилингиров и Радка Железова Желева. 11 са членовете и на Общинската избирателна комисия в Борино, която е с председател Шенай Ахмедова Караахмед и заместник-председатели Цветка Димитрова Такова и Мелек Ахмед Мисиркова. Общинската избирателна комисия в Рудозем е в състав от 13 членове, с председател Даниела Валентинова Манева и заместник-председатели Емил Анчов Кехайов и Елмира Асенова Гюрова. Общинската избирателна комисия в Баните е в състав от 13 членове, с председател Митко Митев Огнянов и заместници Владимир Райчев Кадиев и Владимир Бисеров Пенев. 13 са членовете на Общинската избирателна комисия в Чепеларе, с председател Иван Тодоров Сиваков и заместник-председатели Виолина Стоянова Синьокова и Стефка Дафова Станкова.", "date": "2019.09.03", "title": "Смолян: Назначени са общинските избирателни комисии за предстоящите местни избори в десетте общини в областта"}
{"url": "http://www.focus-news.net/news/2019/09/03/2694982/ombudsmanat-maya-manolova-otpravya-preporaka-do-premiera-i-predsedatelya-na-ns-zaradi-naprezhenieto-po-povod-natsionalnite-politiki-za-zakrila-na-detsata.html", "text": "Омбудсманът Мая Манолова изпрати препоръка до премиера Бойко Борисов и председателя на НС Цвета Караянчева заради общественото напрежение по повод националните политики за закрила на децата. Това съобщиха от пресцентъра на  омбудсмана . \r\n„Като омбудсман и изразител на обществения интерес Ви предлагам да бъде организиран общ дебат, на който да бъдат поканени инициативните комитети на протестиращите от всички градове от страната, както и представители на организации, водещи протестите, да бъдат изслушани техните позиции, аргументи и страхове, да бъде извършен анализ на законовите разпоредби, които предстоят да влязат в сила от 1 януари 2020 г.“, пише Манолова в препоръката си. \r\nТя настоява отговорните институции да се запознаят с конкретните искания на представителите на тези организации и да им бъде дадена възможността да изложат своите аргументи.  \r\n„Да бъде потърсена открита връзка и съвместна работа с протестиращите родители“, препоръчва още Манолова. \r\nСпоред нея само в открит диалог и чрез национален обществен дебат може да се постигне национално единение по най-важния български приоритет – настоящето и бъдещото развитие на децата ни.  \r\n„Дебатът за ценностите и за децата ни е дебат за бъдещето ни, който трябва да започне незабавно и в този дебат трябва да бъде чут гласът на всеки български гражданин“, завършва омбудсманът. \r\nМанолова е притеснена от противопоставянето на родители срещу родители и формиращите се нагласи, които насаждат страхове и омраза в обществото. \r\nПо този повод вчера, 2 септември 2019 г., омбудсманът се срещна с граждани, които изразиха притесненията си, че с преходните и заключителните разпоредби на Закона на социалните услуги /ЗСУ/ се извършват промени в редица закони, които се отнасят до правата на децата. \r\nВ отговор на множеството постъпили жалби от родителски организации Манолова създаде работна група, която има задачата да обсъди постъпилите в институцията от родители предложения за изменения на конкретни текстове, които според тях противоречат на семейните ценности и да изготви законодателни предложения за изменение на преходните и заключителните разпоредби на ЗСУ. \r\nВ рамките на Консултативния конституционен съвет към омбудсмана ще бъдат разгледани и предложения на гражданите за противоконституционност на оспорването от тях законови разпоредби.", "date": "2019.09.03", "title": "Омбудсманът Мая Манолова отправя препоръка до премиера и председателя на НС заради напрежението по повод националните политики за закрила на децата"}
{"url": "http://www.focus-news.net/news/2019/09/03/2694983/afp-dadoha-pet-godini-koloniya-na-ruski-bloger-prizovaval-da-se-ubivat-detsata-na-sluzhitelite-na-organite-na-reda.html", "text": "Руски съд във вторник осъди блогер на пет години трудова колония за „туийт“, в който призовава протестиращите да нападат деца на служители на правозащитните органи, за да постигнат исканията си за „честни избори“, предава  AFP . \r\nМосковският Пресненски районен съд намери Владислав Синица за виновен по обвинения в екстремизъм и реши да го изпрати за пет години в поправителна колония. \r\nСиница, който се води за мениджър, пише в „Туитър“ под псевдонима Max_Steklov и живее в град извън Москва, беше задържан миналия месец заради туита, който публикува на 31 юли, според разследващи. \r\nТой беше обвинен в разпалване на омраза срещу социална група чрез Интернет и в заплаха за насилие, съгласно суровото анти-екстремистико законодателство на Русия. \r\n„Туитът“ бе написан в отговор на действията на полицията по разгонване на незаконен митинг, призоваващ за „честни избори“, когато по улиците на Москва излязоха няколко хиляди души. \r\nВ своя „туийт“ Синица призова хората да открият домовете на служителите на реда, да отвлекат децата им и да ги убият, което съдебните органи оцениха като призив към насилие. \r\nНеговият „туийт“ бе забелязан и широко разпространен в Русия. Случаят на Синица бе разгледан в едно заседание. Прокурорите поискаха максимално възможна присъда от шест години. \r\n \r\nПревод и редакция:", "date": "2019.09.03", "title": "AFP: Дадоха пет години колония на руски блогер, призовавал да се убиват децата на служителите на органите на реда"}
{"url": "http://www.focus-news.net/news/2019/09/03/2694985/liderat-na-bsp-korneliya-ninova-stiga-dumi-vnesohme-zakon-bez-sakrateno-proizvodstvo-i-namalyavane-na-prisadi.html", "text": "\"Време е да спрем само с говоренето и да пристъпим към конкретни мерки. Вчера подписахме и внесохме закон, с който предлагаме да няма съкратено производство, при самопризнание да няма намаляване на присъдата от доживотна без право на замяна- в случаите на престъпления, които водят до тежки телесни повреди или смърт\". Това заяви лидерът на БСП Корнелия Нинова пред медиите преди заседание на Националния съвет на партията, съобщиха от пресцентъра на  партията .  Тя припомни, че през лятото са се случили няколко изключително тежки престъпления, едно от които завърши със смъртта на дете. По думите й чувството за безнаказаност и за несправедливост у хората е огромно. \"Много политици и почти всички партии през лятото говорихме по този случай и се наддаваше за наказания. Всичко остана само на думи, без реални действия. Апелирам към колегите от другите парламентарни партии- утре започваме работа в парламента, нека това да е един от първите закони, които гледаме\", каза Корнелия Нинова. Тя обясни, че левицата е бързала да го внесе, за да е готов на банките, а не да се губи време. Според нея има  спешна нужда от този закон заради справедливостта и наказанието на такива хора. Председателят на БСП подчерта, че ако НС го приеме по-бързо, той  може да се приложи за случаите в Сотиря и да не стане като в случая на убийството на журналистката в Русе, за който е вече е късно - имаше самопризнание, приложи се съкратено производство и нямаше доживотна присъда.  \"Настояваме за бързо гледане на закона, бързо приемане на две четения, ако трябва със съкратени срокове  между първо и второ четене, за да може да влезе в сила законът и да се приложи за тези конкретни случаи\", заключи Корнелия Нинова.", "date": "2019.09.03", "title": "Лидерът на БСП Корнелия Нинова: Стига думи, внесохме закон - без съкратено производство и намаляване на присъди"}
{"url": "http://www.focus-news.net/news/2019/09/03/2694990/sport-ispaniya-i-rusiya-se-klasiraha-za-eliminatsiite-na-svetovnoto-po-basket.html", "text": "Испания и Русия записаха втори победи в груповата фаза на световното първенство в Китай и си осигуриха участие във втората фаза на шампионата. Днес в група В руснаците се наложиха категорично над Южна Корея с 87:73 и вече е ясно, че те, заедно с Аржентина, ще са двата отбора, които продължават напред с по 2-0 до момента. В последния кръг те ще определят победителя в групата. В група С Испания записа втората си победа – над Пуерто Рико със 73:63. По този начин испанците си осигуриха място в следващата фаза като първи отбор в групата. В следващия кръг тимът ще срещне аутсайдера в групата Иран, а Пуерто Рико ще се бори с Тунис за място в топ 16.", "date": "2019.09.03", "title": "Спорт: Испания и Русия се класираха за елиминациите на Световното по баскет"}
{"url": "http://www.focus-news.net/news/2019/09/03/2694981/ministar-biser-petkov-novata-strategiya-po-zaetostta-shte-bade-nasochena-kam-predpriemane-na-merki-za-kompensirane-na-ochertavashtiya-se-nedostig-na-kvalifitsirana-rabotna-raka.html", "text": "Новата стратегия по заетостта ще бъде насочена към предприемане на мерки за компенсиране на очертаващия се недостиг на квалифицирана работна ръка. Това съобщи в Сливен министърът на труда и социалната политика Бисер Петков, предаде репортер на  Радио „Фокус“ – Сливен . Качеството на работната сили ще бъде повишено чрез обучение, придобиване на нови квалификации, включително и със средства от Оперативна програма „Развитие на човешките ресурси“. „Амбицията ни е през следващите години, пред следващия програмен период, да инвестираме преди всичко в дигитални умения, за да може работната сила на България, която се свива като количество, да има по-високо качество“, подчерта министър Петков. Той поясни, че субсидираната заетост няма да отпадне, но ще се свие като обхват и ще остане само там, където няма търсене на работна ръка от страна на работодателите.   \r\nПо думите на министъра на труда и социалната политика всички мерки, които се залагат в новата програма за заетостта, са насочени към преодоляване на прогнозирания сериозен недостиг на работна сила, особено на квалифицирани кадри със средно образование. Ще се обърне и особено внимание на активизирането на онези, които в момента са незаинтересовани в търсенето на работа. „В момента заради икономическия подем безработицата намалява до 4.2% , но заради демографското развитие, което не е благоприятно, се налага да се предприемат нови мерки на пазара на труда“, допълни министър Петков. Той заяви, че стратегията все още не е готова, като в момента се изслушват и големите работодатели, за да се чуе и тяхното мнение какво трябва да се направи на пазара на труда, за да се задоволи нарастващото търсене на квалифицирана работна ръка.  \r\nБисер Петков е на посещение в Сливен, за да разговаря с кмета на общината Стефан Радев и да се срещне с крупните работодатели от региона. \r\nЛюдмила ЙОРГОВА", "date": "2019.09.03", "title": "Министър Бисер Петков: Новата стратегия по заетостта ще бъде насочена към предприемане на мерки за компенсиране на очертаващия се недостиг на квалифицирана работна ръка"}
{"url": "http://www.focus-news.net/news/2019/09/03/2694987/dobrich-natsionalniyat-proekt-az-sam-balgarka-shte-gostuva-v-dki-dvoretsa-ot-6-septemvri.html", "text": "Националният проект „Аз съм Българка!“ ще гостува в Държавния културен институт – Културен център (ДКИ – КЦ) „Двореца“ в Балчик от 6 септември. Това съобщи Галя Георгиева, организатор международни фестивали,културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . На 6 септември от 18,00 часа в Държавен културен институт - Културен център „Двореца“ ще бъде представена във фотоизложба втората част от авторския проект „Аз съм Българка!“ на габровския фотограф Радослав Първанов. Поводът е денят на Съединението на Княжество България и Източна Румелия. – Продължението на „Аз съм Българка!“ естествено допълва първата част, създадена и промотирана от младия творец в периода 2016-2018 година. След изключителния успех на националния проект, представен над 15 пъти пред широка публика на места, като Народното събрание на Република България, „Двореца“ в Балчик, Копривщица и други български градове, миналото лято изложбата му напуска пределите на страната, за да вземе участие в четвъртото издание на събора на сънародниците ни в чужбина „На мегдана на другата България“ и Седмицата на фотографията в Милано. Родолюбивата идея завладява младия автор още в края на 2014 година, когато прави фотосесия с носия на първия си модел в Старинния Пловдив. Цялата 2016 година той посвещава на заснемането на сюжетите от първата част на проекта си. Целта на „Аз съм Българка!“  е да покаже в поредица от цветни фотоси един събирателен образ на Българката (авторът специално изписва тази дума с главна буква) и на България чрез сюжетите, които заснема в различни кътчета на Родината. Фолклорните модели на Радослав Първанов са одухотворени български момичета с изявено отношение към културното ни наследство, традиции и фолклор.  Продължението на национален проект „Аз съм Българка!“ е поредният щрих, оказващ съществено въздействие върху националното самочувствие на хиляди българи от различни възрасти, докоснали се до идеята на проекта. Да избереш да популяризираш родната история, откъсвайки се от съвремието, като стъпваш на традицията и фолклора по въздействащ начин и показващ образа на млада, красива и творяща някое от фолклорните ни изкуства българка, е дръзко и трудно начинание. Вече по отъпкан път Радослав Първанов реализира с лекота сюжетите един след друг. Представителната изложба включва 30 снимки със сюжетите от продължението на национален проект „Аз съм Българка!“, както и анонс за ценностите и поставените цели на втората част. Създаден е филм, пренасящ зрителите в деня и часа на мястото на снимките, като привилегията да видят 20-минутната лента имат единствено посетителите на изложбите. Авторът прави своя подарък с този жест като довършителен щрих в разказа за историята на това патриотично начинание на група млади българи, посветили се на опазването и популяризирането на нашите традиции и богатото ни духовно наследство. Филмът е озвучен със създадена по идея на Радослав Първанов авторска музика, дело на Иван Петков – DJ 89, нашумял със сполучливата си електронна музика с етно мотиви. Мелодията „Аз съм Българка!“ е уникална и може да бъде чута единствено във филма. Създаден е и специален вариант на видеото с продължителността на песента, за да се постигне цялостно изживяване на музикалния продукт. Официалното представяне на идеята пред публиката в Балчик ще се състои точно в деня на честването на Съединението. Изложбата ще остане в ДКИ- КЦ „Двореца“ Балчик до 30 септември. След това ще гостува в Севлиево, в Народното събрание на Република България и Трявна. Авторът Радослав Първанов, участниците и любезните домакини от ДКИ – КЦ „Двореца“ Балчик, очакват своите гости на 6 септември в галерия “Тихото гнездо” на официалната премиера на втората част от национален проект „Аз съм Българка!“. Прекрасна възможност публиката да се потопи в една различна българска атмосфера и да види красотата на заобикалящата ни родна история под различен ъгъл. \r\nЖулиета НИКОЛОВА", "date": "2019.09.03", "title": "Добрич: Националният проект „Аз съм Българка!“ ще гостува в ДКИ „Двореца“ от 6 септември"}
{"url": "http://www.focus-news.net/news/2019/09/03/2694972/d-r-dimka-dimitrova-odbh-dobrich-1120-stopanstva-v-oblastta-shte-poluchat-obezshteteniya-vav-vrazka-s-afrikanskata-chuma-po-svinete.html", "text": "1120 стопанства в областта ще получат обезщетения във връзка с африканската чума по свинете. Това съобщи на редовно заседание на Областната епизоотична комисия д-р Димка Димитрова, гл. инспектор в Областната дирекция по безопасност на храните (ОДБХ) в Добрич, предаде кореспондентът на  Радио „Фокус” – Варна . 536 стопанства ще получат средствата по банков път, останалите – на ръка. В Общините Шабла и Крушари изплащането е започнало вчера и е приключено. Днес ще се изплащат обезщетения в община Каварна, утре – в община Балчик, след това в общините Генерал Тошево и Тервел. В понеделник ще започне изплащането на обезщетения за обеззаразяване в община Добричка, тъй като тя е най-голяма. Обстановката в областта по отношение на Африканската чума по свинете е спокойна, допълни д-р Димитрова. Няма регистрирани нови огнища на болестта. Обявеното бедствено положение в областта беше до 2 септември. Ще продължи провеждането на заседания на Областната епизоотична комисия, както досега всяка седмица, това съобщи зам.-областният управител Живко Желязков. \r\nЖулиета НИКОЛОВА", "date": "2019.09.03", "title": "Д-р Димка Димитрова, ОДБХ - Добрич: 1120 стопанства в областта ще получат обезщетения във връзка с Африканската чума по свинете"}
{"url": "http://www.focus-news.net/news/2019/09/03/2694989/veliko-tarnovo-obshtina-svishtov-otnovo-se-vklyuchva-v-natsionalnata-initsiativa-da-izchistim-balgariya.html", "text": "Община Свищов отново се включва в Националната инициатива „Да изчистим България“. Вече са определени районите, както и хората, които ще отговарят за тях. Това съобщи в предаването  „Добре дошли в Свищов“  на  Радио „Фокус“ – Велико Търново  Стоян Парашкевов, директор на Дирекция „Управление на проекти“ в Общината. Той уточни, че освен в града, сборни пунктове ще има и в някои от селата в общината, по желание на населението. „Имаме подготвени чували за смет и ръкавици. Съответно хората и техниката от Общинско предприятие „Чистота“ ще работят през този уикенд на месец септември, и очакваме доброволците, които могат да се свържат с нас на посочените на сайта на Общината телефони. Те, разбира се, трябва да заявят своето участие, като посочат и конкретните райони, в които ще чистят, за да можем заедно да почистим Свищов“, допълни Парашкевов. Той уточни, че общинските служители по традиция ще са в местността Паметниците. \r\nЗа контакти с общинската администрация по въпросите за кампанията желаещите могат да се обръщат към: Любомира Петрова – тел. 0631/ 60 949; \r\nСтоян Парашкевов – тел. 0631/ 68 144; Янка Николова – тел. 0631/ 68 119. \r\nАкцията ще се проведе в цялата страна на 14 септември. \r\nЛуиза ТРАНЧЕВА", "date": "2019.09.03", "title": "Велико търново: Община Свищов отново се включва в Националната инициатива „Да изчистим България“"}
{"url": "http://www.focus-news.net/news/2019/09/03/2694991/kyustendil-14-sa-podadenite-zayavleniya-v-obshtina-dupnitsa-za-podpomagane-na-dvoyki-s-reproduktivni-problemi.html", "text": "14 са подадените заявления в Община Дупница за подпомагане на двойки с репродуктивни проблеми. Това съобщи за  Радио „Фокус” – Кюстендил  Нина Александрова, експерт в направление „Социални дейности” към Община Дупница. По думите й крайният срок за подаване на документи вече е изтекъл, а днес комисията, утвърдена от Общински съвет – Дупница, ще проведе първото си заседание, за да разгледа документите. 26 000 лева са заложени в бюджета на Общината за тази помощ, която е по 2 000 лева на двойка. Ако всички подали заявления бъдат одобрени, кметът инж. Методи Чимев е дал гаранция, че отново ще бъдат осигурени необходимите допълнителни средства. В рамките на тази и следващата седмица комисията с председател Георги Георгиев трябва да изготви протоколите от документите и на следващото си заседание да обобщи информацията. На следващото заседание на Общинския съвет ще бъде внесена докладна записка за отпускане на средствата на одобрените двойки, чийто документи се обработват при пълна конфиденциалност. \r\nВенцеслав ИЛЧЕВ", "date": "2019.09.03", "title": "Кюстендил: 14 са подадените заявления в Община Дупница за подпомагане на двойки с репродуктивни проблеми"}
{"url": "http://www.focus-news.net/news/2019/09/03/2694986/ministar-biser-petkov-obshtina-sliven-veche-e-sklyuchila-parvite-50-dogovora-po-mehanizma-za-lichna-pomosht.html", "text": "Община Сливен вече е сключила първите 50 договора по механизма за „лична помощ“. Това съобщи в Сливен министърът на  труда и социалната политика Бисер Петков, предаде репортер на  Радио „Фокус“ – Сливен . Министър Петков допълни, че към момента в страната 15 500 души са заявили нужда от подобна услуга. Вече са издадени и 14 500 направления, а регистрираните асистенти са 4 700. Бисер Петков изрази надежда, че благодарение на механизма хората, които в момента не работят, за да се грижат за своите близки, ще могат да се върнат на пазара на труда.  \r\nРаботата на механизма, както и начините за финансиране на социалните услуги, оказвани от Община Сливен като делегирани от държавата дейности, бяха обсъдени на среща на министър Петков с кмета на Сливен Стефан Радев. В момента Община Сливен предоставя 17 вида такива услуги. \r\nЛюдмила ЙОРГОВА", "date": "2019.09.03", "title": "Министър Бисер Петков: Община Сливен вече е сключила първите 50 договора по механизма за „лична помощ“"}
{"url": "http://www.focus-news.net/news/2019/09/03/2694995/liderat-na-bsp-korneliya-ninova-nashata-tsel-za-mestnite-izbori-e-100-poveche-kmetove-i-40-poveche-obshtinski-savetnitsi.html", "text": "\"Нa днешното заседание на Националния съвет ще разглеждаме и утвърждаваме над 100 кандидатури за кметове, издигнати на проведените досега конференции в страната. Поканили сме и областните председатели, заседанието е разширено, за да може всеки да си каже мнението.\" Това заяви лидерът на БСП Корнелия Нинова пред медиите преди заседанието, съобщиха от пресцентъра на  партията .  Нинова обясни, че профилите на кандидатите са различни - партийни кандидатури, с инициативни комитети, широки местни коалиции. \"Уважаваме волята на местните структури. Дадохме им свобода - това е демократично и това е децентрализация в една демократична партия, те да преценяват и решават\", категорична бе Нинова. Тя подчерта, че прави впечатление, че има разширяване на ветрилото и подкрепа на кандидати на БСП от повече партии в сравнение с миналите местни избори. Като основна цел на местните избори за левицата Нинова посочи увеличаване на кметовете от БСП със 100% и на общинските съветници с 30-40%.  \r\nНа въпрос дали БСП ще подкрепи кандидатурата на Мая Манолова за кмет на София, Корнелия Нинова отговори: \"Решението трябва да вземе Градската конференция на левицата на 11.09.2019г. и след това Националният съвет на партията на 15.09.2019г., който трябва да утвърди решението на конференцията.\"", "date": "2019.09.03", "title": "Лидерът на БСП Корнелия Нинова:  Нашата цел за местните избори е 100% повече кметове и 40% повече общински съветници"}
{"url": "http://www.focus-news.net/news/2019/09/03/2694993/stefan-radev-kmet-na-sliven-prizovavam-deputatite-ot-rayona-da-rabotyat-sreshtu-namalyavaneto-na-nakazatelnata-otgovornost-za-tezhki-umishleni-prestapleniya-protiv-lichnostta.html", "text": "Кметът на Сливен Стефан Радев призова депутатите от избирателния район да работят за отпадане на намаляването на наказателната отговорност при извършването на тежки умишлени престъпления против личността, предаде репортер на  Радио „Фокус“ – Сливен . Поводът за апела на Радев са последните два случая на насилие над деца в село Сотиря. Той призова за действия, които да спомогнат тази промяна да се случи. „Надявам се това да случи, като общество да вземем такова решение и призовавам нашите народни представители на подкрепят тази инициатива“, заяви Стефан Радев.", "date": "2019.09.03", "title": "Стефан Радев, кмет на Сливен: Призовавам депутатите от района да работят срещу намаляването на наказателната отговорност за тежки умишлени престъпления против личността"}
{"url": "http://www.focus-news.net/news/2019/09/03/2694988/varna-namereno-e-tyaloto-na-28-godishniya-mazh-koyto-beshe-obyaven-za-izdirvane.html", "text": "Намерено е тялото на 28-годишния мъж, който беше обявен за издирване. Това съобщиха от  ОДМВР - Варна . В ранния следобяд на 2 септември 2019 г. е съобщено, че в гориста местност до бивше военно поделение край с. Любен Каравелово е намерен тяло на мъж. На мястото незабавно е извършен оглед. Към момента се извършват процесуално-следствени действия по воденото досъдебно производство. Назначени са съответните експертизи. \r\nУстановено е, че това е Иван Йорданов Йорданов, който беше в неизвестност от 25 август. Към момента не са установени  данни за насилствена смърт, работата по случая продължава.", "date": "2019.09.03", "title": "Варна: Намерено е тялото на 28-годишния мъж, който беше обявен за издирване"}
{"url": "http://www.focus-news.net/news/2019/09/03/2694998/blagoevgrad-332-domakinstva-v-oblastta-sa-podali-dokumenti-za-poluchavane-na-finansovo-podpomagane-sled-kato-dobrovolno-sa-umartvili-domashnite-si-svine.html", "text": "332 домакинства в област Благоевград са подали документи за получаване на финансово подпомагане, след като доброволно са умъртвили домашните си свине с цел ограничаване на разпространението на заболяването африканската чума по свинете (АЧС). Това съобщи д-р Михаил Бащавелов, директор на Областна дирекция по безопасност на храните – Благоевград, след проведеното заседание на Областната епизоотична комисия, предаде репортер на  Радио „Фокус“ – Пирин . Той отбеляза, че данните са към 26 август. По думи на д-р Бащавелов въпросните документите са проверени и са получили одобрение от Областната епизоотична комисия за получаване на подпомагането. Директорът на Областна дирекция по безопасност на храните – Благоевград отбеляза, че по-големият брой от заявленията са подадени от домакинства в района на община Кресна, където на 12 август бе открито мъртво домашно прасе във водите на река Струма, дало положителна проба за заболяването африканска чума по свинете.  \r\n„Оттам нататък очакваме списъци от всички, които са предприели тази мярка до 16 септември. Това е крайната дата, до която ще приемаме документи във връзка с това доброволно умъртвяване. В следващите дни започваме заплащането от град Кресна, Долна Градешница и Горна Брезница, след което ще продължим и по останалите списъци, които ще бъдат одобрени до приключване на всички домакинства“, каза още д-р Бащавелов. Той отбелязва, че предприетите превантивни мерки в област Благоевград дават добри резултати, както до този момент няма регистрирани други случаи на заболяването.  \r\nСлед заседанието на Областната епизоотична комисия стана ясно, че само през тази седмица са били изследвани 28 проби от диви и домашни свине, които са дали отрицателни резултати. От началото на годината броят на изследваните проби е над 150. \r\nЛивия НИНОВА", "date": "2019.09.03", "title": "Благоевград: 332 домакинства в областта са подали документи за получаване на финансово подпомагане, след като доброволно са умъртвили домашните си свине"}
{"url": "http://www.focus-news.net/news/2019/09/03/2694996/blagoevgrad-na-4-i-5-septemvri-stopanite-umartvili-dobrovolno-domashnite-si-svine-v-kresna-dolna-gradeshnitsa-i-gorna-breznitsa-shte-poluchat-finansovo-podpomagane.html", "text": "На 4 и 5 септември стопаните, умъртвили доброволно домашните си свине в Кресна, Долна Градешница и Горна Брезница, ще получат определеното държавно финансово подпомагане. Това стана ясно по време на заседание на Областната епизоотична комисия в Благоевград във връзка с ограничаване разпространението на африканската чума по свинете (АЧС), предаде репортер на  Радио „Фокус“ – Пирин . По думите на областният управител на Благоевград Бисер Михайлов всички подадени списъци са проверени най-малко по три пъти, за да се гарантира, че няма да имам подадени фалшиви данни. Той добави, че същите са обявени и публично в сградите на общинските администрации по места.  \r\n„Изплащането на сумите, във връзка с прилагането на мерките за биосигурност в личните стопанства, стартира от 4 септември в град Кресна и село Долна Градешница и на 5 септември в село Горна Брезница. Сумите ще се изплащат от служите на Областната дирекция по безопасност на храните – Благоевград на място, по списък и на ръка, за да може да улесним максимално хората“, каза още Михайлов. Той добави, че служителите на Областна дирекция по безопасност на храните – Благоевград, заедно с представители на Областна дирекция на МВР – Благоевград ще бъдат в съответните населени места около 10.00 часа.  \r\nОбластният управител Бисер Михайлов добави, че с решение на Областната епизоотична комисия е определен и краен срок за предаване на всички необходими списъци от останалите общини в област Благоевград, в които стопаните доброволни са умъртвили своите животни, като той е 16 септември. Той уточни, че всички книжа ще бъдат прегледани, утвърдени и проверени. Проверки ще има и по места. \r\nЛивия НИНОВА", "date": "2019.09.03", "title": "Благоевград: На 4 и 5 септември стопаните, умъртвили доброволно домашните си свине в Кресна, Долна Градешница и Горна Брезница, ще получат финансово подпомагане"}
{"url": "http://www.focus-news.net/news/2019/09/03/2694999/stara-zagora-zelenata-zona-v-grada-nyama-da-raboti-prez-praznichnite-dni-okolo-6-i-22-septemvri.html", "text": "На празничния 6 септември – Ден на Съединението, паркирането в „Зелена зона“ ще бъде без заплащане. Безплатно още ще е и на 7 септември (събота). От 9 септември (понеделник) работното време на зоната ще бъде обичайното – от 8.00 до 18.00 часа. Това съобщиха от пресцентъра на   Община Стара Загора .  \r\nСтарозагорците и гостите на града ще могат да паркират в границите на „Зелена зона“ без да заплащат също и по време на почивните дни по повод празника на 22 септември – Ден на Независимостта на България.  \r\nТаксуването за кратковременно паркиране в централната градска част ще бъде възобновено на 24 септември (вторник).", "date": "2019.09.03", "title": "Стара Загора: „Зелената зона“ в града няма да работи през празничните дни около 6 и 22 септември"}
{"url": "http://www.focus-news.net/news/2019/09/03/2695000/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\nДеница ДИМИТРОВА", "date": "2019.09.03", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/09/03/2695001/odmvr-silistra-51-godishen-mazh-e-zastrelyal-kotka-v-selo-chukovets.html", "text": "51-годишен мъж е застрелял котка в село Чуковец със законно притежавано ловно оръжие. Това съобщиха от  ОДМВР-Силистра . Престъплението е извършено вчера. Сигналът е подаден на тел. 112. Дежурна оперативна група е извършила оглед, образувано е досъдебно производство. Оръжието е иззето, назначена е съдебна ветеринарно-медицинска експертиза на трупа на животното. Разследващ полицай продължава работата по случая.", "date": "2019.09.03", "title": "ОДМВР-Силистра: 51-годишен мъж е застрелял котка в село Чуковец"}
{"url": "http://www.focus-news.net/news/2019/09/03/2695003/shumen-pozhari-v-navesi-senoval-i-suhi-trevi-sa-gasili-ognebortsite-v-oblastta.html", "text": "Пожари в навеси, сеновал и сухи треви са гасили огнеборците в Шуменско през изминалото денонощие. Това съобщиха от  ОДМВР-Шумен . В 10.06 часа на 2 септември в Регионална дирекция „Пожарна безопасност и защита на населението“ (РДПБЗН)-Шумен е получен сигнал, че в двор на ул. „Димитър Греков“ в град Нови пазар е възникнал пожар. Унищожени са покривна конструкция на навес с площ около 10 квадратни метра и  домашно имущество. На място е изпратен екип на Районна служба „Пожарна безопасност и защита на населението“ (РСПБЗН)-Нови пазар. След намесата на огнеборците пожарът е локализиран и потушен, като не е допуснато разпространението му в сграда. Най-вероятната причина за възникването му е небрежност при боравене с открит огън - оставено без надзор огнище при варене на зимнина. В 14.26 часа през същия ден в РДПБЗН-Шумен е получен сигнал, че в двор село Върбак е възникнал пожар. Унищожени са покрив на навес с площ около 30 квадратни метра и домашно имущество. На място са изпратени два екипа на РСПБЗН-Шумен. След намесата на огнеборците пожарът е локализиран и потушен, като не е допуснато разпространението му в две сгради. Най-вероятната причина за възникването му е небрежност при боравене с открит огън – запалени сухи треви. В 15.54 часа в РДПБЗН-Шумен е получен сигнал, че в сеновал в село Крива река е възникнал пожар.  Унищожени са 70 бали с фураж. На място е изпратен  екип на РСПБЗН-Шумен. След намесата на огнеборците пожарът е локализиран и потушен, като не е допуснато разпространението му в две сгради.  Най-вероятната причина за възникването му е небрежност при боравене с открит огън.  \r\nВ 04.58 часа тази сутрин в РДПБЗН-Шумен е получен сигнал, че в двор в санитарен възел на къща в село Мараш е възникнал пожар.  Унищожено е домашно имущество. След намесата на огнеборците пожарът е локализиран и потушен, като не е допуснато разпространението му в къщата. Най-вероятната причина за възникването му е късо съединение в електрическата инсталация. През денонощието са потушени пожари в сухи треви в землищата на селата Радко Димитриево, Средня, Лятно, град Велики Преслав и квартал Мътница на град Шумен и отпадъци в село Габрица.", "date": "2019.09.03", "title": "Шумен: Пожари в навеси, сеновал и сухи треви са гасили огнеборците в областта"}
{"url": "http://www.focus-news.net/news/2019/09/03/2695005/pazardzhik-vremenno-dvizhenieto-po-patya-poibrene-oborishte-pri-km-42-se-osashtestvyava-v-ednata-lenta-poradi-avariya-na-vodoprovod.html", "text": "Временно движението по път III-801 Поибрене – Оборище при км 42 се осъществява в една лента поради авария на водопровод.Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание според поставените пътни знаци.", "date": "2019.09.03", "title": "Пазарджик: Временно движението по пътя Поибрене - Оборище при км 42 се осъществява в едната лента поради авария на водопровод"}
{"url": "http://www.focus-news.net/news/2019/09/03/2694994/parvan-simeonov-galap-interneshanal-podkrepata-na-levitsata-za-maya-manolova-e-vapros-na-balans-prekaleno-mnogo-bsp-v-kampaniyata-shte-ya-vkara-v-kalap-a-tvarde-malko-shte-ya-lishi-ot-podkrepata-na-strukturite.html", "text": "Кампанията преди местния вот ще е в два стила - партиен в лицето на Йорданка Фандъков и надпартиен – Мая Манолова. Това каза в дневния информационен блок  „Добър ден“   на  „Радио „Фокус“   изпълнителният директор на „Галъп интернешънъл“ Първан Симеонов. Според него ГЕРБ губи много, ако загуби битката за София, но решаващо за местният вот в столицата ще бъде възприемането на образите на Йорданка Фандъкова и Мая Манолова по време на предизборната кампания. „Не  е сигурно, че хората в София поставят знак за равенство между публичните образи на Фандъкова и ГЕРБ, защото се оказва, че хората разсъждават лошо за партиите, но не и за Фандъкова. Именно затова, тя ще трябва да покаже, че е надпартиен кандидат. Това е предизвикателство, защото партията ще мобилизира всичко и ще действа на ръба на безогледното“, обясни политологът. Според Симеонов фактор е за резултата е припознаването на фигурата на Мая Манолова като алтернатива. „Има ситуации на рязък срив в политиката, когато се види ясна алтернатива. Причина за стабилността на ГЕРБ е, че не се припознава алтернатива от хората. Мая Манолова е вкусът на времето, търсят се такива кандидати по-резки и извън партиите. Манолова избра да бъде издигната от инициативен комитет, а подкрепата на БСП се оказа изненадващо успешна формула  на президентските избори“, обясни още Симеонов. Според политолога обаче, подкрепата на левицата е въпрос на баланс. „Прекалено много БСП в кампанията означава, че Манолова влиза в калъп, а тя трябва да обединява, особено ако се стигне до балотаж. Твърде малко БСП в кампанията обаче ще означава, че Манолова се лишава от сигурността на структурите и низовите организации, а това е губещо“, поясни още Симеонов. Според експерта към момента Мая Манолова представя себе си като граждански кандидат и подкрепата на БСП ще е една от подкрепите за нейната кандидатура. \r\nЕвелина БРАНИМИРОВА", "date": "2019.09.03", "title": "Първан Симеонов, „Галъп интернешънъл“: Подкрепата на левицата за Мая Манолова е въпрос на баланс - прекалено много БСП в кампанията ще я вкара в калъп, а твърде малко ще я лиши от подкрепата на структурите"}
{"url": "http://www.focus-news.net/news/2019/09/03/2694992/ombudsmanat-maya-manolova-shte-depozira-ostavkata-si-v-delovodstvoto-na-narodnoto-sabranie.html", "text": "В 15.30 часа омбудсманът Мая Манолова ще депозира оставката си в деловодството на Народното събрание. Това съобщиха от пресофиса на  омбудсмана .", "date": "2019.09.03", "title": "Омбудсманът Мая Манолова ще депозира оставката си в деловодството на Народното събрание"}
{"url": "http://www.focus-news.net/news/2019/09/03/2695006/kyustendil-rayonnata-zdravnoosiguritelna-kasa-e-ustanovila-narusheniya-pri-7-izpalniteli-na-parvichna-izvanbolnichna-dentalna-pomosht.html", "text": "Районната здравноосигурителна каса в Кюстендил е установила нарушения при 7 изпълнители на първична извънболнична дентална помощ. Това съобщиха за  Радио „Фокус” – Кюстендил  от Районната здравноосигурителна каса. Проверките са извършени в рамките на един месец и са обхванали лечебни заведения, изпълнители на първична извънболнична дентална помощ. Извършените проверки са десет. Всички нарушения са свързани с пациенти над 18-годишна възраст.  \r\nДвете касаят пакета „Първична дентална помощ, изцяло или частично изплащана от НЗОК”. Установено е, че не е извършен обстоен преглед със снемане на орален статус пи първо посещение за календарната година. Наложените санкции са  в размер на 100 лева. Останалите нарушения са по пакет „Първична дентална помощ частично изплащана от НЗОК”. Две от нарушенията също касаят снемане на орален статус при първо посещение за годината, а наложените санкции са за 100 лева.  \r\nПет нарушения се отнасят към работата с медицинска документация – извършените дентални дейности са вписани в амбулаторен лист, който не е изготвен в определения формат. Наложени са санкции за 250 лева. Констатирани са и две нарушения на изискването за налично дентално и техническо оборудване и обзавеждане. Проверка е установила, че наличен медикамент е бил с изтекъл срок на годност. Глобите са в размер на 100 лева. \r\nВенцеслав ИЛЧЕВ", "date": "2019.09.03", "title": "Кюстендил: Районната здравноосигурителна каса е установила нарушения при 7 изпълнители на първична извънболнична дентална помощ"}
{"url": "http://www.focus-news.net/news/2019/09/03/2695002/haskovo-v-odbh-sa-postapili-1341-zayavleniya-ot-stopani-na-koito-shte-badat-izplateni-po-300-lv-za-dezinfektsiya-sreshtu-afrikanska-chuma-po-svinete.html", "text": "Започна изплащането на сумите за дезинфекция на стопаните, които доброволно са заклали прасетата си. Това съобщи на днешното заседание на Областната епизоотична комисия директорът на ОДБХ Хасково д-р Георги Илиев, съобщиха от пресцентъра   Областна администрация – Хасково . Пред заместник-областния управител на Хасково д-р Стефка Здравкова институциите докладваха още за мерките за недопускане на заболяването на наша територия. В Хасковска област няма случаи на Африканска чума по свинете.  \r\nПо график са изплатени сумите в община Минерални бани. Платени са по 300 лева в брой на 78 стопани там, общата сума е 23 400 лева.  \r\nДнес ОДБХ изплаща суми в общините Тополовград и Симеоновград. Предстои изплащане на сумите в общините Димитровград и Хасково.  \r\nДо сега в ОДБХ са постъпили 1 341 заявления от стопани, на които ще се платят 300 лева за почистване и дезинфекция. До момента доброволно са заклани 2 739 свине. Според указанията, списъците със стопаните, на които се изплащат тези суми, са публични и трябва да бъдат обявени от кметствата. „Държим да има обществен контрол, защото тук става въпрос за обезщетяване за нерегистрирани животни и хората от самите села, най-вече кметовете им, знаят кои стопанин отглеждат прасета“, уточни д-р Илиев.  \r\n„Няма регистрирани случаи на африканска чума по диви прасета в Хасковска област“, отчете директорът на Държавно горско стопанство инж. Любомир Илиев. Издават се разрешителни за индивидуален лов на диви прасета, но сега той е много слаб. Причината е, че по полето все още има храна и прасетата не отиват до хранилките. Предстои да се вземе решение от Парламента за удължаване на ловния сезон до март, за да може популацията да се намали през зимата, обясни той. \r\nДиректорът на ОПУ Хасково инж. Радостин Ламбрев съобщи, че продължава почистването на 20 километровата зона преди гранично-контролно пропускателните пунктове, почистването на контейнерите за смет и извършването на дезинфекция. Получени са 35 информационни табели от БАБХ. Вече е започнало монтирането им по главните пътни направления, на входовете от Турция и Гърция и по отбивките на магистралите.  \r\nОДБХ и ОД на МВР правят постоянни проверки за пласиране на свинско месо с неясен произход по търговските обекти. 24-часов е и контролът в двете кланици в Хасковска област, увериха санитарните власти.     \r\nВ страната има две нови огнища на африканска чума по свинете от вчера. Първото е в Бургаска област, в община Руен, второто в Шуменска област, в община Смядово. Там заболяването е по т.нар. балкански свине, които се отглеждат като дивите. За сега няма нови случаи по домашни свине и промишлени свинекомплекси. Надяваме се тази тенденция на затихване да е устойчива, каза д-р Илиев. Той припомни, че това заболяване се разпространява бързо и няма ваксина. „Въпреки че предприетите мерки не са еднозначно приети в обществото, те дават резултат. Контролът върху дивите свине, повишаването на културата на отглеждане на домашни прасета и акцентиране върху правилата за биосигурност са основните начини за борба с чумата. Предстои да се облекчи и процедурата за регистрация на животновъден обект, така че стопаните да узаконят животните си. Защото, когато едно прасе е маркирано, тогава ще може да се приложат механизмите за реално обезщетение“, обобщи директорът на ОДБХ д-р Илиев.", "date": "2019.09.03", "title": "Хасково: В ОДБХ са постъпили 1341 заявления от стопани, на които ще бъдат изплатени по 300 лв. за дезинфекция срещу африканска чума по свинете"}
{"url": "http://www.focus-news.net/news/2019/09/03/2694997/kaloyan-pargov-bsp-zhelaya-uspeh-na-maya-manolova-predizvikatelstvoto-e-seriozno.html", "text": "Желая успех на Мая Манолова, предизвикателството е сериозно. Това каза лидерът на БСП - София Калоян Паргов при участието си в сутрешния блок на Bulgaria ON AIR, съобщиха от пресцентъра на  БСП - София . Той добави, че кандидатирането на омбудсмана на Република България за кмет на София е било очаквано. \r\n\"Вчера имахме заседание на Градския съвет на БСП - София и взехме решение на 11-ти септември да проведем конференцията, на която ще обсъдим всички възможности и ще съобщим името на нашия кандидат за кмет на града\", каза Калоян Паргов. \r\nСпоред него кандидатирането на Йорданка Фандъкова за пореден мандат също е било очаквано. \"Очевидно от ГЕРБ няма какво по-добро да предложат от сегашния модел на управление\", добави Калоян Паргов. \"Всички виждаме в последните 10 години какво се случва в София. Бих го определил като развитие в застой. Гражданите обаче искат промяна, имат нужда от перспектива, от реални действия за по-добър живот за тях и семействата им в кварталите\", добави той. \r\nЛидерът на БСП - София припомни, че през последните 30 години партията е използвала различни модели за явяване на избори. \"Били сме и самостоятелно, и в коалиция, и сме подкрепяли кандидати на инициативни комитети\", каза Калоян Паргов. \"През 1999 година подходът беше успешен за левицата. Това ни даде тласък за отчетливо присъствие на политическата сцена през следващите години - през 2001-ва спечелихме изборите за президент, а през 2005-та и парламентарните\", посочи Паргов. \r\nСпоред Калоян Паргов Мая Манолова може да бъде катализатор за промяната, която иска голяма част от гражданското общество. \"София е доста сложен град за БСП вече 30 години. Наясно сме, че в битката за града трябва да имаме съюзници и кампанията, която се готвим да направим, ще покаже точно това наше желание. Тази част от обществото, която иска промяна, без значение от кой политически спектър е, може да бъде фокусирана по подходящ начин\", каза той. \"На Градската конференция на 1 декември 2018 година посочих ключовите фактори за успеха на БСП. Те се събират в думата консолидация - на партията, на лявото пространство и на обществото, което иска промяна. Търсим точно тази форма сега\", допълни Паргов. \r\nЛидерът на БСП - София заяви, че неговата роля в кампанията е на председател на предизборния щаб, въпреки че неговото име е в списъка с номинираните за кандидати за кмет на София от БСП. \"Върху мен лежи голямата отговорност да конструираме кампанията\", заяви той. \"Ние първи издигнахме кандидатите за кметове на райони - още в края на юли. И повече от месец те работят на терен. Колкото до кандидата ни за кмет - на балотажа ще видим какви са били нашите шансове за успех\", каза Паргов.", "date": "2019.09.03", "title": "Калоян Паргов, БСП:  Желая успех на Мая Манолова, предизвикателството е сериозно"}
{"url": "http://www.focus-news.net/news/2019/09/03/2695008/veliko-tarnovo-139-sektsii-za-glasuvane-predstoi-da-badat-razkriti-na-teritoriyata-na-obshtinata-za-mestnite-izbori.html", "text": "139 секции за гласуване предстои да бъдат разкрити на територията на община Велико Търново за изборите за предстоящите местни избори на 27 октомври. Броят им бе определен със заповед на кмета на инж. Даниел Панов, публикувана в интернет сайта на  Общината . Местата, където те ще се помещават, както и районите, които обхващат, са включени в приложение към документа. Определен е и броят на местата, на които ще бъдат обявени избирателните списъци. Те са общо 65. \r\nОфициалната работа на Общинската избирателна комисия стартира на 7 септември.", "date": "2019.09.03", "title": "Велико Търново: 139 секции за гласуване предстои да бъдат разкрити на територията на общината за местните избори"}
{"url": "http://www.focus-news.net/news/2019/09/03/2695010/tass-rusiya-i-mongoliya-sklyuchiha-bezsrochen-dogovor-za-priyatelstvo-i-vseobhvatno-strategichesko-partnyorstvo.html", "text": "Президентите на Русия и Монголия Владимир Путин и Халтмаагийн Батулга подписаха нов Договор за приятелски отношения и всеобхватно стратегическо партньорство между двете държави. Церемонията се проведе след преговорите между лидерите в Държавния дворец в Улан Батор, където руският лидер е на официална визита, предава  ТАСС . \r\nКакто по-рано Путин отбеляза в интервю за монголския вестник „Одрин Сонин“, този документ, подготвен въз основа на Договора за приятелство и сътрудничество от 1993 г., ще има неограничен срок. Според президента на Руската Федерация новото споразумение извежда двустранните отношения на качествено ново ниво. \r\nОсвен това, според резултатите от преговорите, Москва и Улан Батор сключиха 10 споразумения за развитие на сътрудничество в различни области. Двете правителства са сключили споразумения за сътрудничество в борбата срещу тероризма и за насърчаване на междурегионалното и трансграничното сътрудничество. В допълнение, между кабинета на министрите на двете държави бяха подписани протоколи за подновяване на Споразумението между правителствата на Руската федерация и Монголия за предоставяне на безплатна военно-техническа помощ на Монголия от 3 март 2004 г. \r\n \r\nПревод и редакция:", "date": "2019.09.03", "title": "ТАСС: Русия и Монголия сключиха безсрочен Договор за приятелство и всеобхватно стратегическо партньорство"}
{"url": "http://www.focus-news.net/news/2019/09/03/2695004/reuters-britanskite-deputati-zapochvat-porednata-bitka-za-brekzit-dokato-predsrochnite-izbori-stavat-vse-po-veroyatni.html", "text": "Депутатите ще решат във вторник дали да тласнат Великобритания към предсрочни избори, когато гласуват първия етап от плана на противнците на излизането на Великобритания от Европейския съюз за блокиране на намеренията на премиера Борис Джонсън да реализира Брекзит на 31 октомври, пише  Reuters . \r\nДжонсън индиректно заяви в понеделник, че ще поиска предсрочен вот, ако му вържат ръцете за Брекзит, като отхвърли категорично възможността да отиде в Брюксел, за да иска поредно отлагане на развода. \r\nТова предопределя развръзка около Брекзит между Джонсън и мнозинството в парламента, които се противопоставят или на излизането изобщо, или на раздялата без сделка. \r\n„Единственото нещо, което ни пречи, ръчната спирачка, която не позволява да реализираме Брекзит и да придвижим страната напред, е усещането в Брюксел, че, може би, схемите в парламента ще доведат до отлагане или отмяна на Брекзит“, заяви външният министър Доминик Рааб. \r\nС 59 дни до крайния срок, съюзът на опозиционните депутати и бунтовниците в Консервативната партия на Джонсън ще използват първия ден на парламента след ваканцията, за да стартират опита си за блокиране на Брекзит без сделка. \r\nВъв вторник групата ще постави на гласуване въпроса за отнемане на контрола върху дневния ред на парламента от правителството за следващия ден, когато ще се опитат да прокарат законодателство, което ще принуди Джонсън да поиска ново тримесечно отлагане на излизането на Великобритания. \r\nДжонсън вдигна залозите, като на практика го превърна във вот на доверие, като изясни, че ако правителството бъде победено, в сряда ще проведе гласуване за одобрение на предсрочни избори, най-вероятно на 14 октомври. \r\nИзборите ще изведат Брекзит по неизвестен път с три възможности: най-вероятният: про-Брекзит правителство на Джонсънл правителство на Лейбъристката партия, оглавено от социалиста Джереми Корбин; парламент, който ще назначи нов референдум. \r\n \r\n Партия Брекзит шах \r\n \r\n„Искам всички да знаят - няма обстоятелства, при които да помоля Брюксел за отлагане. Излизаме на 31 октомври, без ако, без но“. \r\nДокато британският лидер заяви, че не иска предсрочни избори, той повиши перспективата за такива, а висш държавен източник заяви, че депутатите трябва да знаят, че това ще е следствие от решението им да гласуват срещу правителството във вторник. \r\n„Не искам избори. Не искате избори. Нека да продължим с дневния ред на хората“, каза Джонсън в хода на набързо организирана оресконференция пред Даунинг Стрийт номер 10. \r\nДжонсън описа бунтовните тори, като „колаборационисти на ЕС“, които подкопават преговорната позиция на правителството, като бламират заплахата му за Брекзит без сделка. \r\nБунтовниците твърдят, че правителството иска избори, но се опитва да обвини депутатите, че са ги предизвикали. \r\nВисокопоставен източник от Даунинг стрийт заяви, че консерваторите, които гласуват срещу партията, ще бъдат изхвърлени от нея. \r\nМедиите съобщават за 20 консервативни депутати, които са били готови да въстанат, а сред тях е и бившият финансов министър Филип Хамънд. \r\nЗа да проведе избори, правителството ще се нуждае от подкрепата на две трети от депутатите в Камарата на общините с 650 места. \r\nДокато Корбин зяви, че иска избори, някои от Работническото движение изразиха опасенията си от провеждането на вот преди да бъде получено отлагане на Брекзит. \r\nКорбин ще бъде домакин на среща на опозиционните партии във вторник сутринта, за да обсъдят плановете си за блокиране на Брекзит без сделка, заяви неговият говорител. \r\nДжонсън, чиито консерватори увеличиха много рейтинга си, откакто той пое властта, имат работно мнозинство от само един депутат в 650-местната Камара на общините и някои подозират, че стратегията му винаги е била да се върви към предсрочни избори. \r\n„Изглежда премиерът прави всичко възможно, за да постигне избори, като твърди, че това е последното нещо, което иска“, каза източник, близък до групата на консервативните депутати, които се противопоставят на излизане без сделка. \r\n \r\nПревод и редакция:", "date": "2019.09.03", "title": "Reuters: Британските депутати започват поредната битка за Брекзит, докато предсрочните избори стават все по-вероятни"}
{"url": "http://www.focus-news.net/news/2019/09/03/2695013/prezidentat-rumen-radev-otnosheniyata-mezhdu-balgariya-i-gartsiya-sa-dokazatelstvo-kak-na-balkanite-mozhe-da-se-gradi-strategichesko-partnyorstvo-v-duh-na-vzaimno-doverie.html", "text": "Стратегическото партньорство между България и Гърция е достижение на нашите две страни, с което можем да се гордеем, защото то е неоценим принос към европейската архитектура за мир, стабилност и просперитет. Това заяви президентът Румен Радев при награждаването на  посланика на Гърция у нас Григориос Василоконстандакис с орден „Стара планина“ първа степен, съобщиха от  прессекретариата на държавния глава . Дипломатът, чийто мандат в страната ни приключва през октомври, беше удостоен с висшето държавно отличие за заслугите си за развитието на българо-гръцките отношения и сътрудничество.    \r\nПо време на церемонията в Гербовата зала президентът Румен Радев отбеляза тенденцията в двустранните отношения за подобряване на количествените показатели в търговския стокообмен, енергетиката, инвестициите, туризма, както и духовната и културна близост между двете държави.   \r\nОтношенията между България и Гърция са доказателство как на Балканите може да се гради стратегическо партньорство в дух на взаимно доверие и да се развиват здрави политически, икономически, културни и образователни връзки между държавите, заяви Румен Радев. Той допълни, че с професионалната си отдаденост и активна дейност посланик Григориос Василоконстандакис е допринесъл за задълбочаване на отличните връзки между страните ни. \r\nПосланик Василоконстандакис благодари за оказаната чест да бъде удостоен с държавния орден. Дипломатът открои сътрудничеството между България и Гърция като безусловен фактор за общ просперитет и мир в региона. „С наближаването на края на мандата ми в България, се увеличават спомените ми от Странджа, Черно море, от сърцето на България във Велико Търново и Арбанаси, от Елена, Карлово, красотата на Родопите, историята на Плевен, Пловдив и Русе“, заяви посланик Василоконстандакис.  \r\nНа церемонията днес присъстваха представители на дипломатическия корпус у нас, на изпълнителната и законодателната власт.", "date": "2019.09.03", "title": "Президентът Румен Радев: Отношенията между България и Гърция са доказателство как на Балканите може да се гради стратегическо партньорство в дух на взаимно доверие"}
{"url": "http://www.focus-news.net/news/2019/09/03/2695012/gd-granichna-politsiya-trafikat-e-intenziven-na-gkpp-makaza-na-izhod-na-gkpp-kapitan-andreevo-gkpp-dunav-most-vidin-i-gkpp-dunav-most-ruse-na-izhod-za-tovarni-avtomobili.html", "text": "Трафикът е интензивен на ГКПП \"Маказа\" на българо-гръцката граница на изход от страната, както и на ГКПП \"Капитан Андреево\" на българо-турската и на ГКПП \"Дунав мост-Видин\" и ГКПП \"Дунав мост-Русе\" на българо-румънската - на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nПреминаването през всички контролно-пропускателни пунктове на границите със Сърбия и Северна Македония се осъществява нормално.", "date": "2019.09.03", "title": "ГД \"Гранична полиция\": Трафикът е интензивен на ГКПП \"Маказа\" на изход, на ГКПП \"Капитан Андреево\", ГКПП \"Дунав мост-Видин\" и ГКПП \"Дунав мост-Русе\" - на изход за товарни автомобили"}
{"url": "http://www.focus-news.net/news/2019/09/03/2695014/telegraf-sarbiya-gramotevitsa-udari-samoleta-na-ivitsa-dachich.html", "text": "Гръмотевица е ударила самолета, в който е пътувал министърът на външните работи на Сърбия Ивица Дачич, съобщава електронното издание на белградския ежедневник  Telegraf . \r\nИнцидентът се е случил в небето на Словения, в разгара на силна буря. Дачич е пътувал за Любляна, пояснява изданието. Пилотът е успял да приземи машината на летищeто в словенската столица, откъдето Дачич е продължил пътуването си към Блед за участие в Стратегическия форум. \r\nПрипомня се, че преди няколко месеца заради проблем самолетът на Дачич бе принуден да извърши аварийно кацане в Атина. „Имам 10 живота“, пошегува се тогава първият дипломат на Белград. \r\n \r\n Тереза Герова", "date": "2019.09.03", "title": "Telegraf (Сърбия): Гръмотевица удари самолета на Ивица Дачич"}
{"url": "http://www.focus-news.net/news/2019/09/03/2695009/the-daily-express-naydzhal-farazh-nyama-da-izdiga-kandidati-sreshtu-konservativnata-partiya-na-eventualni-izbori-zashtoto-slaga-stranata-pred-partiyata.html", "text": "Найджъл Фараж обяви, че неговата „Партия Брекзит“ няма да издига кандидати срещу Консервативната партия в случай на предсрочни избори, защото „поставя страната пред партия“ и иска само Брекзит да бъде реализиран, пише британското евроскептично издание  The Daily Express . \r\nФараж обеща, че това ще се случи, ако лидерът на торите Борис Джонсън гарантира, че ще реализира Брекзит без сделка. По неговите думи, евентуалните депутати от „Партия Брекзит“ ще са готови да се отдръпнат в полза на това, Консервативната партия да спечели мнозинство, ако имат гаранция, че Обединеното кралство ще напусне Европейския съюз без споразумение.  \r\nВ интервю пред BBC Radio 4 във вторник, лидерът на Партия Брекзит каза: \r\n„Да напуснем и да бъдем свободни и Брекзит са едно и също нещо. Ако Борис Джонсън каже, ‚вижте, излизаме, ще имаме чиста раздяла и след това ще договорим споразумение за свободна търговия и нищо повече‘ – т.е., ще реализират истински Брекзит, тогова ние, Партия Брекзит, ще поставим страната пред партията. Ще кажем на господин Джонсън: ‚отлично, искаме да ви помогнем с всичко, което можем‘. Но се страхувам, че премиерът не иска да направи това“. \r\nСмята се, че Джонсън възнамерява да внесе предложение в парламента за предсрочни избори, ако депутатите прокарат законодателство, което да обвърже правителството да иска нова отсрочка на Брекзит. \r\n \r\nПревод и редакция:", "date": "2019.09.03", "title": "The Daily Express: Найджъл Фараж няма да издига кандидати срещу Консервативната партия на евентуални избори, защото „слага страната пред партията“"}
{"url": "http://www.focus-news.net/news/2019/09/03/2695011/pregled-na-mezhdunarodnite-novini-do-13-chasa-agentsiya-fokus.html", "text": "Президентите на Русия и Монголия Владимир Путин и Халтмаагийн Батулга подписаха нов Договор за приятелски отношения и всеобхватно стратегическо партньорство между двете държави. Церемонията се проведе след преговорите между лидерите в Държавния дворец в Улан Батор, където руският лидер е на официална визита, предава  ТАСС . \r\nКакто по-рано Путин отбеляза в интервю за монголския вестник „Одрин Сонин“, този документ, подготвен въз основа на Договора за приятелство и сътрудничество от 1993 г., ще има неограничен срок. Според президента на Руската Федерация новото споразумение извежда двустранните отношения на качествено ново ниво. \r\nОсвен това, според резултатите от преговорите, Москва и Улан Батор сключиха 10 споразумения за развитие на сътрудничество в различни области. Двете правителства са сключили споразумения за сътрудничество в борбата срещу тероризма и за насърчаване на междурегионалното и трансграничното сътрудничество. В допълнение, между кабинета на министрите на двете държави бяха подписани протоколи за подновяване на Споразумението между правителствата на Руската федерация и Монголия за предоставяне на безплатна военно-техническа помощ на Монголия от 3 март 2004 г. \r\n*** \r\n  Найджъл Фараж обяви, че неговата „Партия Брекзит“ няма да издига кандидати срещу Консервативната партия в случай на предсрочни избори, защото „поставя страната пред партия“ и иска само Брекзит да бъде реализиран, пише британското евроскептично издание  The Daily Express . \r\nФараж обеща, че това ще се случи, ако лидерът на торите Борис Джонсън гарантира, че ще реализира Брекзит без сделка. По неговите думи, евентуалните депутати от „Партия Брекзит“ ще са готови да се отдръпнат в полза на това, Консервативната партия да спечели мнозинство, ако имат гаранция, че Обединеното кралство ще напусне Европейския съюз без споразумение.  \r\nВ интервю пред BBC Radio 4 във вторник, лидерът на Партия Брекзит каза: \r\n„Да напуснем и да бъдем свободни и Брекзит са едно и също нещо. Ако Борис Джонсън каже, ‚вижте, излизаме, ще имаме чиста раздяла и след това ще договорим споразумение за свободна търговия и нищо повече‘ – т.е., ще реализират истински Брекзит, тогова ние, Партия Брекзит, ще поставим страната пред партията. Ще кажем на господин Джонсън: ‚отлично, искаме да ви помогнем с всичко, което можем‘. Но се страхувам, че премиерът не иска да направи това“. \r\nСмята се, че Джонсън възнамерява да внесе предложение в парламента за предсрочни избори, ако депутатите прокарат законодателство, което да обвърже правителството да иска нова отсрочка на Брекзит. \r\n*** \r\n  Депутатите ще решат във вторник дали да тласнат Великобритания към предсрочни избори, когато гласуват първия етап от плана на противнците на излизането на Великобритания от Европейския съюз за блокиране на намеренията на премиера Борис Джонсън да реализира Брекзит на 31 октомври, пише  Reuters . \r\nДжонсън индиректно заяви в понеделник, че ще поиска предсрочен вот, ако му вържат ръцете за Брекзит, като отхвърли категорично възможността да отиде в Брюксел, за да иска поредно отлагане на развода. \r\nТова предопределя развръзка около Брекзит между Джонсън и мнозинството в парламента, които се противопоставят или на излизането изобщо, или на раздялата без сделка. \r\n„Единственото нещо, което ни пречи, ръчната спирачка, която не позволява да реализираме Брекзит и да придвижим страната напред, е усещането в Брюксел, че, може би, схемите в парламента ще доведат до отлагане или отмяна на Брекзит“, заяви външният министър Доминик Рааб. \r\nС 59 дни до крайния срок, съюзът на опозиционните депутати и бунтовниците в Консервативната партия на Джонсън ще използват първия ден на парламента след ваканцията, за да стартират опита си за блокиране на Брекзит без сделка. \r\nВъв вторник групата ще постави на гласуване въпроса за отнемане на контрола върху дневния ред на парламента от правителството за следващия ден, когато ще се опитат да прокарат законодателство, което ще принуди Джонсън да поиска ново тримесечно отлагане на излизането на Великобритания. \r\nДжонсън вдигна залозите, като на практика го превърна във вот на доверие, като изясни, че ако правителството бъде победено, в сряда ще проведе гласуване за одобрение на предсрочни избори, най-вероятно на 14 октомври. \r\nИзборите ще изведат Брекзит по неизвестен път с три възможности: най-вероятният: про-Брекзит правителство на Джонсънл правителство на Лейбъристката партия, оглавено от социалиста Джереми Корбин; парламент, който ще назначи нов референдум. \r\n*** \r\n  Руски съд във вторник осъди блогер на пет години трудова колония за „туийт“, в който призовава протестиращите да нападат деца на служители на правозащитните органи, за да постигнат исканията си за „честни избори“, предава  AFP . \r\nМосковският Пресненски районен съд намери Владислав Синица за виновен по обвинения в екстремизъм и реши да го изпрати за пет години в поправителна колония. \r\nСиница, който се води за мениджър, пише в „Туитър“ под псевдонима Max_Steklov и живее в град извън Москва, беше задържан миналия месец заради туита, който публикува на 31 юли, според разследващи. \r\nТой беше обвинен в разпалване на омраза срещу социална група чрез Интернет и в заплаха за насилие, съгласно суровото анти-екстремистико законодателство на Русия. \r\n„Туитът“ бе написан в отговор на действията на полицията по разгонване на незаконен митинг, призоваващ за „честни избори“, когато по улиците на Москва излязоха няколко хиляди души. \r\nВ своя „туийт“ Синица призова хората да открият домовете на служителите на реда, да отвлекат децата им и да ги убият, което съдебните органи оцениха като призив към насилие. \r\nНеговият „туийт“ бе забелязан и широко разпространен в Русия. Случаят на Синица бе разгледан в едно заседание. Прокурорите поискаха максимално възможна присъда от шест години. \r\n*** \r\n Грузинският министър на вътрешните работи Георги Гахария е номиниран за поста министър-председател на републиката. Това съобщи във вторник председателят на управляващата партия \"Грузинска мечта - демократична Грузия\" Бидзина Иванишвили, предава  ТАСС . \r\nГахария съобщи, че ще предложи за министър на отбраната бившия премиер Ираклия Гарибашвили. След победата на коалицията „Грузинска мечта“, водена от милиардера Бидзина Иванишвили на парламентарните избори през 2012 г., Гарибашвили беше назначен за ръководител на Министерството на вътрешните работи. През 2013 г., след оставката на премиера Иванишвили, Гарибашвили оглави правителството на Грузия. Той заемаше поста министър-председател до 2015 г. \r\nКандидатът за министър-председатели предложи за поста секретар на Съвета за сигурност министъра на отбраната на републиката Леван Изория. \"Г-н Леван Изория също ще заеме висока позиция в нашия екип - той ще ръководи Съвета за сигурност\", каза Гахария. \r\nВ понеделник грузинският премиер Мамука Бахтадзе подаде оставка. \r\n*** \r\n Секретарите на Съветите за сигурност на Полша, Украйна и Беларус на среща във Варшава са обсъдили със съветника на президента на САЩ по национална сигурност Джон Болтън ситуацията в Източна Украйна, заяви във вторник държавния секретар на Съвета за сигурност на Беларус Станислав Зас, предава  РИА Новости . \r\n„Разбира се, че обсъждахме тази тема. Няма да разкривам детайли. Но ако говорим за източноевропейския регион, то това (ситуацията в Укрйна)... влияе значително на сигурността в целия ни регион“, заяви Зас пред журналистите. \r\nСъщо така той уточни, че на проведената среща са обсъждани възможни предложения за повишаване на ефективността на преговорния процес в „нормандския формат“. „Включително инициативите, които е изказвал Беларус за присъединяване към преговорния процес на САЩ“, добави той. \r\nПо-рано Болтън съобщи в „Туитър“, че се е срещнал във Варшава със Зас. Помощникът на американския президент посети Беларус на 29 август и в рамките на визитата проведе разговор с президента на страната Александър Лукашенко и външния министър Владимир Макей. \r\n*** \r\n  Военнослужещи от Трета бригада на Сухопътните войски на Сърбия ще вземат участие в тактическо учение с бойни стрелби с руски части от Западния военен окръг на Русия, пише белградският ежедневник  „Политика“ , като се позовава на съобщение от сръбското военно ведомство. \r\nВ За целите на повишаване на нивото на подготовка членовете на въоръжените сили на Сърбия и Руската Федерация, военнослужещите ще изпълнят различни действия и процедури, като марш в зоната на бойните действия, подготовка и провеждане на отбрана в условията на използване на вражески дронове и радиосмущения, както и провеждане на атаки. \r\nВ маневрите участват около 200 сръбски войници, които ще използват оръжие, техника и боеприпаси, осигурени от домакини от въоръжените сили на Руската федерация. \r\nТова е трета поредна година, в която сръбски военнослужещи участват в ученията на Западния военен окръг, се казва в изявление на Министерството на отбраната. \r\n*** \r\n  Съюзът на опозиционните партии и бунтовни депутати от Консервативната партия има нужните гласове в Камарата на общините, за да победи правителството на премиера Борис Джонсън за Брекзит, увери бившият министър на финансите на Великобритания Филип Хамънд, цитиран от  Reuters . \r\nИзказването на бившия канцлер идва часове преди откриването на новата сесия на парламента след лятната ваканция, на която се очаква противниците на Брекзит да възпрепятстват законодателно излизането на Великобритания от Европейския съюз на 31 октомври, когато изтича поредната отсрочка за реализиране на член 50, дадена от Брюксел на бившия премиер Тереза Мей. \r\n*** \r\n  Веднага след идването си на власт на 7 юни, гръцкият премиер Кириакос Мицотакис организира визити в Париж, Берлин и Хага, за да представи програмата на правителството за растеж и да убеди чуждестранните лидери, че Гърция е узряла за инвестиции, пише гръцкото консервативно издание  „То Вима“ . \r\nВ разговорите си в Париж и Берлин, подготовката за които се проведе още преди изборите в Гърция, Мицотакис също успя да получи подкрепа за външнополитическите позиции на Гърция, особено що се отнася до много напрегнатите гръцко-турски отношения и правителството вярва, че той поставя отношения с Париж и Берлин на нова основа. \r\nОсвен това изглежда, че премиерът е решил да не повдига въпроса за основната цел на правителството – намаляването на изискванията за първостепенен излишък – което беше ключово обещание в предизборната му кампания и да го отложи за времето, когато гръцката икономика вече ще е на устойчив път на растеж. \r\n \r\n Амбициозни планове за развитие на зелената енергия \r\n \r\nЕвентуално осезаемият резултат от срещата Мицотакис-Меркел е план за съвместна инвестиционна програма за зелени технологии, енергетика, възобновяема енергия и управление на отпадъците, области, в които, според изданието, в Гърция има място за огромни печалби. Това включва и приватизация на PPC (Гръцката държавна енергийна компания), разбира се. \r\n \r\nПланът предвижда участието на гръцкото и германското правителство, както и на германски и гръцки инвеститори в рамките на Гръцкия национален план за околната среда и климата. \r\nМицотакис и Меркел заявиха, че възнамеряват да представят цялостна програма през декември. \r\nСътрудничеството ще се осъществява чрез Гръцката публично-частна организация за партньорство (SDIT), участия, стратегическо сътрудничество и нови инвестиции в зеленото поле. \r\n*** \r\n  Президентът на Иран Хасан Роухани във вторник изключи провеждането на каквито и да е двустранни преговори със САЩ, като подчерта, че Ислямската Република е срещу такива разговори по принцип, предава  AFP . \r\nВ изказване пред парламента, държавният глава отбеляза още, че Техеран е готов да намали допълнително ангажиментите си по ядрената сделка от 2015 година „през следващите дни“, ако преговорите, които се водят в момента, не дадат резултат до четвъртък. \r\n*** \r\n  Чуждестранни инвестиции няма, оплакват се Комисията за финанси на ВМРО-ДПМНЕ в съобщение, предадено в цялост от македонското издание  „Вечер“ .  От опозиционната партия твърдят, че икономическите политики на правителството в Скопие са в полза на съседните държави. \r\n„Имаше едно време „Инвестирай в Македония, на английски Invest in Macedonia”. Рекламата вървеше по CNN и в реномираните списания Financial Times. The Economist и т.н., присъствахме на всички инвестиционни форуми и самите ние организирахме конференции и презентации за инвестиране в Македония. Но това беше някога наверемето... \r\nДнес Македония представлява черна дупка, символизираща празнота. Нетните преки чуждестранни инвестиции (ПЧИ) за първата половина на 2019 година са твърде ниски – 48,8 млн. евро. (по тримесечия, през първото имаме 41,2 млн. евро,. А през второто – 7,6 млн. евро нетни ПЧИ). \r\nМакедония губи битката за привличане на преки чуждестранни инвестиции, а цялата политическа нестабилност, високата корупция и липсата на върховенство на закона само ще ускорят този процес и допълнително ще мотивират местните компании да търсят алтернативни държави за своя бизнес. Никой не иска да бъде рекетиран, изнудван, подиграван и манипулиран от данъчната политика, така че нашият вътрешен бизнес и дори онези чуждестранни компании, които все още работят в Македония, ще започнат бавно да опаковат куфарите си. Всяка честна компания изисква справедливи и стабилни условия на труд, а настоящото правителство не ги предлага, нито е готово да ги предложи. \r\nНа регионално ниво,  да припомним, че Албания, България, Сърбия и Косово са се учили от нас на привличане на преки чуждестранни инвестиции, самият Вучич от Сърбия каза, че се учи от македонските власти за икономическите политики, да припомним, че България многократно е прилагала едни и същи икономически политики, които по-рано бяха реализирани в Македония. \r\nСега ние сме на дъното. Отдавна не сме били по-ниско в привличането на ПЧИ. Всички политики на СДСМ и настоящото правителство поставиха Македония в срамно и катастрофално положение, като в същото време засилиха инвестиционния потенциал на съседните страни. Усещането е, че СДСМ и Зоран Заев работят за тези държави, а не за Македония. Фактите показват, че Сърбия имаше 1,8 милиарда евро инвестиции за първата половина на 2019 г., това е регионално газене! България имаше 287 млн. евро за същия период на 2019г. Инвестициите на глава от населението в Сърбия възлизат на 255 евро за първата половина на 2019 г., в България 40 евро на глава от населението, а в Македония 23 евро на глава от населението за споменатия период. \r\nСравнявайки първите тримесечия на 2019 г., нетните данни за преките чуждестранни инвестиции са следните: Албания 286 милиона евро, Косово 71,7 милиона евро, Сърбия 809 милиона евро, България 82,4 милиона евро, Хърватия 273,4 милиона евро, Словакия 110 милиона евро, Естония 172 милиона… и някъде в дъното е Македония с 41,2 милиона евро.  \r\nПрез второто тримесечие, поради влошаващата се обща ситуация в Македония, ПЧИ възлизат на 7,6 милиона евро. Това е малко, много малко. Но тъжният извод е, че ситуацията ще се влоши, последствията вече се усещат от домашния сектор и всеки от нас.  \r\nЦялостното състояние на заробена държава и институции, където желанията на една група и техните манипулации с държавните органи, играта с партийни служители и членове на СДСМ, огромното обогатяване на политическите служители и техните семейства, поставянето на хора за министри на чуждестранните инвестиции, които в живота нищо не са работили, нито знаят как да привличат и договарят инвестиции, игратас млади министри, за които всички смятат, че ще бъдат употребени, още повече влошава общата ситуация в Македония . Икономиката е в състояние на саможертва и в момента всички казваме, че нещата вървят зле и че е необходима промяна на правителството“, пишат от Финансовата комисия на ВМРО-ДПМНЕ във „Фейсбук“. \r\n*** \r\n  Ураганът „Дориан“ отслабна във вторник до буря от 3-та категория, преминавайки през Бахамите със скорост на вятъра от 205 км/ч, предава  AFP , като се позовава на данни от Националния център за ураганите на САЩ. \r\nОт службата предупреждават гражданите във Флорида да се приготвят за евентуално преминаване на „Дориан“ през щата. \r\n*** \r\n  Ураганът Дориан, най-силната буря, която някога е удряла Бахамите, отне живота на най-малко 5 души, унищожи хиляди домове и остави безброй местни жители без подслон. Бурята все още е надвиснала над островите и продължава да опустошава същите места, предава  CNN . \r\nСиноптиците прогнозират, че „Дориан“ ще се приближи до Флорида във вторник, а милиони американци получиха задължителни заповеди за евакуация. \r\nУраганът се приземи на сушата като буря от 5-та категория на остров Гранд Бахама в неделя вечерта. Сега от 4-та степен, „Дориан“ се движи бавно през островите, съобщават от Националния център за ураганите на САЩ. \r\n\"Ние сме в разгара на историческа трагедия в някои части от нашите северни Бахамски острови\", заяви премиерът Хуберт Минис по време на пресконференция в Насау. \r\nМинис не предостави повече подробности в понеделник за петимата убити на островите Абако. Една жена по-рано каза пред местни новини, че нейният 8-годишен внук се е удавил в надигналите се води. \r\nБурята беше на 40 км североизточно от Фрипорт, главния град на Гранд Бахама, с максимално устойчиви ветрове от 225 км/ч в понеделник вечерта (местно време). Очаква се бавно да се движи на запад към северозапад през нощта, а след това се очаква да се обърне към северозапад късно във вторник. \r\nБурята преустанови захранването на Насау и останалата част от Ню Провиденс, най-населеният остров в страната,", "date": "2019.09.03", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/09/03/2695007/blagoevgrad-do-10-septemvri-e-krayniyat-srok-v-koyto-stopanite-otglezhdashti-domashni-praseta-v-oblastta-mogat-da-gi-umartvyat-dobrovolno.html", "text": "До 10 септември е крайният срок, в който стопаните, отглеждащи домашни прасета в област Благоевград, могат да ги умъртвят доброволно. Това стана ясно след провелото се заседание на Областната епизоотична комисия, предаде репортер на  Радио „Фокус“ – Пирин . По думите на д-р Михаил Бащавелов, директор на Областна дирекция по безопасност на храните – Благоевград след изтичане на този срок, компетентните институции ще предприемат всички необходими мерки, свързани с ограничаване разпространението на заболяването африканска чума по свинете (АЧС). В тази връзка той призова хората да пристъпят към това действие сами, а не да чакат намесата на експертите. \r\n„Когато не става с доброволни мерки, то ще трябва да предприемем по-рестриктивни такива. На 10 септември изтича времето за изпълнение на доброволните мерки, след което ще започнем с рестриктивните. Ако е нужно ще има актове, ще има и санкции. В крайна сметка трябва да се разбере, че заболяването не е шега“, каза още д-р Бащавелов. \r\nТой обясни, че област Благоевград е високорискова зона, тъй като вече има регистриран случай на ариканска чума по свинете в Кресна. Степента на опасност се повишава и с оглед на това, че на километри от региона и по-конкретно в Самоковско, Девин и Велинград има открити заболели диви свине. Д-р Бащавелов подчерта, че заболяването „кръжи“ около нас, поради което се налага да бъдат предприети сериозни превантивни мерки. Директорът на Областна дирекция по безопасност на храните – Благоевград отново припомни, че ако стопаните доброволно умъртвят домашните си прасета преди крайни срок ще могат да усвоят месото от животните, в противен случай ще трябва да се извърши загробване. \r\nОт своя страна Областният управител на Благоевград Бисер Михайлов коментира, че предстоят три почивни дни – 6, 7 и 8 септември, които са подходящи стопаните да предприемат действия доброволно. \r\nЛивия НИНОВА", "date": "2019.09.03", "title": "Благоевград: До 10 септември е крайният срок, в който стопаните, отглеждащи домашни прасета в областта, могат да ги умъртвят доброволно"}
{"url": "http://www.focus-news.net/news/2019/09/03/2695016/blagoevgrad-tri-mramorni-tvorbi-ot-proekta-s-pogled-kam-nebeto-sa-postaveni-v-zelenite-ploshti-na-bansko.html", "text": "\"Стремеж\", \"Вик\" и \"Прозорци\" са новите мраморни творби от проекта \"С поглед към небето\", които бяха поставени в зелените площи на кръстовището до долния мост в Банско. Това съобщиха от пресцентъра на  Община \"Банско\" . Докторанти от катедра \"Скулптура\" на Великотърновския университет „Св. Св. Кирил и Методий”, за четвърта година допринасят за красивия облик на града. Скулптурният симпозиум включва общо пет произведения на млади автори. Поканените от Общината тази година са Иван Николов, Найден Колев, Петър Кондев, създатели на първите три, Николай Стоянов с \"Майка\" и Красимир Методиев с \"Каменни цветя\", които ще одухотворяват зелените пространства зад паметника на Вапцаров. Банско продължава да вдъхновява нови творци, които оставят следи във времето и впечатляващата му история.", "date": "2019.09.03", "title": "Благоевград: Три мраморни творби от проекта \"С поглед към небето\"  са поставени в зелените площи на Банско"}
{"url": "http://www.focus-news.net/news/2019/09/03/2695015/gerb-i-sds-podpisaha-ramkovo-sporazumenie-za-mestnite-izbori-obzor.html", "text": "Структурите на ГЕРБ и на СДС заявиха, че са подписали политическо рамково споразумение, което касае цялата страна. Това стана ясно днес на пресконференция по повод предстоящите местни избори на 27 октомври. Председателят на СДС Румен Христов коментира, че и двете партии имат автономия да вземат решения. По думите му в това обединение се търси разбирателство, като се надява преди всичко в големите градове да бъде постигнато такова разбирателство. Освен големите градове обединението се концентрира и в Монтана. Христов обяви, че за шести пореден път сегашният кмет на града Златко Живков се кандидатира за поста. Румен Христов коментира, че двете партии са постигнали съгласие относно кандидата за кмет на Монтана.  \r\nКметът на Монтана Златко Живков заяви, че амбициите му за следващия мандат са свързани с жизнения стандарт, с развитието на града и общината. Той добави, че разчита на подкрепата на ГЕРБ и смята, че тя е изключително важна за хората. Очакванията на Живков са за категоричен първи тур и хора, работещи за решаване, а не за създаване на проблеми в Общинския съвет.  \r\nПремиерът Бойко Борисов също коментира кандидатурата на Златко Живков за кмет на Монтана. Министър-председателят заяви, че започва изграждането на пътя Ботевград – Мездра, двата обхода и въобще пътя до Видин. Борисов добави, че това обещание може да даде на местните граждани кандидат-кметът. По думите на премиера най-важното е пътят Ботевград – Мездра, тогава вече пътуването до Видин и до Монтана ще става за един час и то спокойно каране. Това ще даде възможност и за инвеститори и туризъм и всички останали към Северозапада.  \r\nБойко Борисов коментира и кандидатурите за кмет на София на Йорданка Фандъкова и Мая Манолова. Очакванията на премиера са двете кандидатки да проведат една коректна кампания за местните избори. „И двете са умни, отговорни, няма лошо да има такава битка за София. Хубаво е и БСП да участва в тази битка, защото иначе не е честно да се скрият зад Мая, която те изгониха, а ГЕРБ я подкрепи“, каза Борисов. Премиерът припомни момента, когато е подал ръка на Манолова и тя е станала омбудсман на България. „Когато ГЕРБ мечтаеше за отмъщение и имаше цялата власт да го свърши, заради инсинуацията в Костинброд, помните тази манипулация ни струва много проценти на ГЕРБ, Станишев и Мая Манолова занесоха сигнала на прокурорите. Помните ли за автобуси с двойни дъна, помните ли за какви лъжи се говореше. Тогава ГЕРБ искаше да отмъсти, а аз не дадох, казах им, че ни трябва такъв човек за омбудсман“, заяви Борисов. Според премиера няма човек, който да е помагал на Мая Манолова повече от него. Борисов обясни, че по време на целия ѝ мандат на омбудсман, въпреки съпротивата в ГЕРБ и парламента, Манолова е получила всичко, каквото поиска - стотици милиони за хората с увреждания, които са ѝ дадени. Борисов заяви, че в качеството си на омбудсман Мая Манолова се е справяла добре и че действията ѝ са били добре за държавата. \r\nВиолета СИМЕОНОВА", "date": "2019.09.03", "title": "ГЕРБ и СДС подписаха рамково споразумение за местните избори (ОБЗОР)"}
{"url": "http://www.focus-news.net/news/2019/09/03/2695022/veliko-tarnovo-leka-kola-s-gazova-uredba-e-izgoryala-v-selo-ledenik-sled-pozhar-zaradi-tehnicheska-neizpravnost.html", "text": "Лека кола с газова уредба е изгоряла в село Леденик. Няма данни за пострадали хора. Сигнал за инцидента е подаден малко след 03.00 часа тази нощ, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Причината за пожара е техническа неизправност в превозното средство. Автомобилът е напълно унищожен, но е спасена намираща се в близост сграда. \r\nПрез изминалото денонощие огнеборците са реагирали на още шест сигнала в областта. Четири от тях са били за запалени сухи треви и отпадъци, като при един от инцидентите са спасени сграда и 15 пчелни кошера. Пожарникарите са се отзовали и на сигнали за катастрофи, при които са оказали техническа помощ – по пътя за село Арбанаси и в отсечката Долна Оряховица – Лясковец, като при второто произшествие е загинал 19-годишен младеж. \r\nЛуиза ТРАНЧЕВА", "date": "2019.09.03", "title": "Велико Търново: Лека кола с газова уредба е изгоряла в село Леденик след пожар заради техническа неизправност"}
{"url": "http://www.focus-news.net/news/2019/09/03/2695019/burgas-s-bogata-programa-turisticheskiyat-kompleks-akve-kalide-shte-otbelezhi-svoya-praznik.html", "text": "Туристическият комплекс \"Акве Калиде\" ще отбележи своя празник с богата програма от игри и музика на 14 и 15 септември. Това е времето, в което мястото с древна история отново оживява и се превръща в средновековен лагер и арена на рицарски битки. Това съобщиха от пресцентъра на  Община Бургас . \r\nВ рамките на празника жителите на Бургас ще се докоснат до романтичното и славно минало на българите. Средновековен турнир, живи картини от бита на български воини и боляри, детски средновековни игри, уроци по фехтовка и стрелба с лък, са една част от събитията, които очакват посетителите. \r\nИ през двата дни - 14 и 15 септември, майстори от близо и далеч ще представят в арт работилнички своите ръчно изработени произведения. \r\nНа 14 септември от 20:30 часа в амфитеатъра на Акве Калиде ще се проведе впечатляващия спектакъл \"Цигулка в киното\". Оркестърът на Държавна опера - Бургас ще изпълнява на живо филмова музика от най-известните филми в историята на киното. Зрителите ще могат да гледат и вълнуващи кадри от любимите кино ленти. Събитието е с вход свободен.", "date": "2019.09.03", "title": "Бургас: С богата програма туристическият комплекс „Акве Калиде“ ще отбележи своя празник"}
{"url": "http://www.focus-news.net/news/2019/09/03/2695023/burgas-pomorie-shte-otbelezhi-saedinenieto-na-balgariya-s-kontsert.html", "text": "Градът ще отбележи Съединението на България с концерт. Това съобщиха от пресцентъра на  Община Поморие . Празничните чествания ще започнат в 10.00 часа с ритуал по издигане на националния флаг пред паметните плочи на участниците в Освободителната война. По повод бележитата годишнина ще бъде изнесено слово и ще бъде отслужена заупокойна молитва в памет на националните ни герои. Програмата ще продължи от 20.00 часа на пл. „Св. Св. Кирил и Методий” с концерт на Държавна опера – Бургас. \r\nЕсента на 1885 година е изтъкана от бунтове в множество градове на Източна Румелия. Те биват последвани от военен преврат с подкрепата на княз Александър I Батенберг. Опълчвайки се срещу разкъсващата несправедливост, наложена от Великите сили, един народ с хилядолетна история и култура успява да обедини своите територии – Княжество България и Източна Румелия. На 6 септември т. г. се навършват 134 години от Съединението на България.", "date": "2019.09.03", "title": "Бургас: Поморие ще отбележи Съединението на България с концерт"}
{"url": "http://www.focus-news.net/news/2019/09/03/2695017/sport-levski-prodalzhava-mashtabniya-remont-na-trenirovachnata-baza.html", "text": "Като част от цялостното подобряване и модернизиране на инфраструктурата около и на стадион „Виваком Арена – Георги Аспарухов“, Левски предприе мащабен ремонт на терен 2 на „Герена“. \r\nИгрището е основното поле за провеждането на тренировките на първия отбор, както и терен за двубоите на юношеските формации на академията на отбора. По това време представителният отбор ще проведе подготвителен лагер в Добринище. Играчите на Левски заминават за планинския курорт на 5 септември и ще се приберат в София на 9 септември.", "date": "2019.09.03", "title": "Спорт: Левски продължава мащабния ремонт на тренировъчната база"}
{"url": "http://www.focus-news.net/news/2019/09/03/2695027/stara-zagora-vremenno-zatvaryat-za-dvizhenie-na-mps-v-tsentralnata-chast-na-ul-tsar-ivan-shishman-v-grada.html", "text": "На 4 септември от 9.00 до 12.00 часа преустановено ще е движението на обществен, личен, договориран транспорт и на МПС-та извършващи транспорт за собствена сметка по ул. „Цар Иван Шишман“, в отсечката от ул. „Генерал Гурко“ до бул. „Цар Симеон Велики“, съобщиха от пресцентъра на  Община Стара Загора . Целта на затваряне на улицата е безопасното организиране и изпълнение на доставка на оборудване за концертна зала, намираща се в Областна администрация – Стара Загора.  \r\nДвижението на МПС ще се нормализира незабавно след приключване на мероприятието  по преценка на служителите, пряко ангажирани с охраната.", "date": "2019.09.03", "title": "Стара Загора: Временно затварят за движение на МПС в централната част на ул. „Цар Иван Шишман“ в града"}
{"url": "http://www.focus-news.net/news/2019/09/03/2695026/ministar-temenuzhka-petkova-chrez-razvitieto-na-yadrenata-energetika-mozhem-da-reshim-mnogo-vazhni-vaprosi-svarzani-s-klimata.html", "text": "„Бъдещето е на чистата енергия. Възобновяемите енергийни източници имат важно място в енергийния микс, но гарантът за енергийна сигурност са мощностите, които произвеждат базова енергия – атомните електроцентрали са такива мощности. Чрез развитието на ядрените технологии и ядрената енергетика можем да решим много важни въпроси, свързани с климатичните промени\". Това каза министърът на енергетиката Теменужка Петкова по време на срещата си с изпълнителния директор на Агенцията за ядрена енергия (АЯЕ) на Организацията за икономическо сътрудничество и развитие Уилям Магууд IV, съобщиха от пресцентъра на  Министерство на енергетиката . Той е на посещение в България по покана на министър Петкова. Магууд представи пред енергийния министър основните насоки в работата на агенцията, към която предстои да се присъедини и нашата страна. За постигане целите на Парижкото споразумение за климата е необходимо увеличаване на енергията от ВЕИ, задълбочаване на енергийната ефективност и двукратен ръст на ядрените мощности в света, показват анализи на АЯЕ. По думите на г-н Магууд, предизвикателство пред всяка страна е определянето на баланса между конвенционалната енергетика и възобновяемите източници. \r\n„Развитието на ядрената енергетика е един от основните приоритети в работата на правителството в енергийната област“, каза министър Петкова. Тя запозна своя гост с работата на АЕЦ „Козлодуй“ и успешно приключилите програми по удължаване живота на пети и шести блок на централата. Възможността за изграждане на втора ядрена мощност в страната също бе сред темите на разговора. \r\n\"В момента е в ход процедура за избор на стратегически инвеститор за АЕЦ „Белене“, каза министър Петкова и поясни, че към нея вече са проявили интерес някои от световните лидери в сектора. \"Република Северна Македония също заяви интерес за участие с миноритарен дял и за изкупуване на електроенергия от бъдещата мощност и това на практика превръща проекта в регионален\", добави енергийният министър.  \r\nПо мнението на г-н Магууд, проектът за АЕЦ „Белене“ е допълнителна предпоставка за развитието на ядрената енергетика в България, която създава условия за сериозни инвестиции в цялата икономика на страната.  \r\nМинистър Петкова запозна своя гост и със сътрудничеството между Министерството на енергетиката и Университета за национално и световно стопанство в международна магистърска програма за подготовка на специалисти по ядрени технологии. \"АЕЦ „Козлодуй“ предоставя стипендии на студенти от подобни специалности\", допълни енергийният министър. Образованието и квалификацията на ядрени специалисти е една от основните насоки в работата на АЯЕ.  \r\nАгенцията за ядрена енергия (АЯЕ) е структура в рамките на Организацията за икономическо сътрудничество и развитие със седалище гр. Париж, Франция. Тя има за цел да подпомага сътрудничеството между страните – членки за високи постижения в областта на ядрената безопасност, технологиите, науката, околната среда и правото. В организацията членуват 33 страни, включително стратегически партньори (Китай, Индия), които оперират почти 90% от инсталираните ядрени мощности в света. Към момента организацията работи по 22 международни проекта, включително със страни, които не членуват в нея.  \r\nПонастоящем България работи паралелно в две основни направления – присъединяване към Организацията за икономическо сътрудничество и развитие и към Агенцията за ядрена енергия. Присъединяването на нашата страна към АЯЕ е включено като задача във втория проект на плана за действие с ОИСР, който се разработва в момента и предстои да бъде представен на Секретариата на организацията.", "date": "2019.09.03", "title": "Министър Теменужка Петкова: Чрез развитието на ядрената енергетика можем да решим много важни въпроси, свързани с климата"}
{"url": "http://www.focus-news.net/news/2019/09/03/2695029/faz-puskat-spetsialna-seriya-poshtenski-marki-posvetena-na-sar-eltan-dzhon.html", "text": "Британският певец, пианист и композитор сър Елтън Джон получи своя собствена серия от пощенски марки, съобщава германският национален ежедневник  Die Frankfurter Allgemeine Zeitung . \r\nМарките показват изображения успешни албуми като Honky Chateau с хитовете Rocket Man и Goodbye Yellow Brick Road, Candle in the Wind. Други марки обезсмъртяват моменти от легендарни концерти, включително изпълненията от 1973 г. в Hammersmith Odeon. Сър Елтън Джон заслужава честта, защото е един от най-успешните британски солови изпълнители на всички времена, заяви говорител на Кралските пощи. \r\n \r\n Тереза Герова", "date": "2019.09.03", "title": "FAZ: Пускат специална серия пощенски марки, посветена на сър Елтън Джон"}
{"url": "http://www.focus-news.net/news/2019/09/03/2695030/mosv-i-obshtina-pernik-zapochvat-palna-proverka-za-zamarsyavane-na-vazduha-v-grada.html", "text": "„Ще поискаме комплексна проверка на всички индустриални обекти в Перник за установяване на източника на замърсяване на въздуха в града. Това заявиха министърът на околната среда и водите Нено Димов и кметът на общината Вяра Церовска на съвместен брифинг. Те посочиха, че ще потърсят съдействие от МВР, ДАНС, прокуратурата, Регионалната здравна инспекция (РЗИ), като ще участват и Районната инспекция по околната среда и водите (РИОСВ) и Басейнова дирекция. Това съобщиха от пресцентъра на  Община Перник . \r\nМинистър Димов призова гражданите на Перник също да се включат в проверките. „Активната гражданска позиция е изключително важна за решаване на проблемите“, допълни той. \r\n„Благодаря на премиера Бойко Борисов и на министъра на околната среда и водите Нено Димов за бързата реакция и ангажиране към проблема на перничани“, заяви кметът Вяра Церовска. Във връзка с последния срок, в който гражданите са могли да изразят своето становище по повод поредното инвестиционно предложение за горене на RDF в ТЕЦ „Република“, е проведена снощи и спешна проверка от общинското ръководство съвместно с РИОСВ в ТЕЦ-а и всички фирми, които извършват дейност, с която биха могли да предизвикат тази остра, тежка и задушлива миризма.  \r\n„ В ТЕЦ-а влязохме, гледахме и в пещта за горене, обиколихме всичко, което беше възможно – вътрешноградската магистрала, до Сини вир, не открихме следи от горене на отпадъци. Това наистина е един изключително постоянен ад, който всяка вечер взривява моите съграждани. Няма да позволя да бъде упражняван терор на перничани и категорично заявявам, че каузата за чист въздух ще бъде битка, в която всички заедно ще извоюваме победа“, заяви Вяра Церовска. \r\nМинистър Димов отбеляза, че многократно е сигнализиран от кмета и са извършвани множество проверки от РИОСВ-Перник. Само през последните 6 месеца са направени 16 проверки на ТЕЦ „Република“, като 6 от тях са планови, останалите - внезапни. Установени са няколко нарушения – едното от тях е за нерегламентирано изгаряне на дървен чипс. Наложена е санкция от 35 хил. лв., но след съдебен процес, съдът я е намалил на 10 хил. лв. В края на 2018 г. също има констатирани нарушения за изгаряне на биомаса, което не е разрешено и е в нарушение на комплексното разрешително, за което има наложена санкция от 50 000 лв., но тя също се обжалва в съда. На сушилнята в ТЕЦ-а също има наложена принудителна административна мярка, като през последните 6 месеца не е установено тя да работи.  \r\n„По време на срещата с кмета на Перник днес решихме заедно с общината да правим внезапни и максимално чести проверки при зареждането на ТЕЦ-а, за да видим какво точно ще се гори, защото на площадката при нашите проверки не е установено RDF-гориво през последните 5-6 месеца, но граждани и общината твърдят, че може би е имало такова“, посочи министър Димов.  \r\nТой съобщи, че преди десетина дни е изпратил писмо до Агенция „Митници“ и Гранична полиция за засилен контрол по границата за внос на RDF и други горива от отпадъци. „Ако има нерегламентирано превозване на отпадъци, то може да бъде установено от тях. Има горива отпадъци от т.нар. „зелен“ списък, които не подлежат на нотификация и които се превозват с декларация. Затова съм изпратил инструкция при съмнение да се викат представителите на съответната регионална екоинспекция, за да провери дали това, което се внася отговаря да описаното в декларацията“, съобщи министър Димов. Той бе категоричен, че до момента за Перник няма разрешено внасяне на RDF отпадъци, нито разрешение за изгаряне. \r\nПо повод инвестиционното намерение на ТЕЦ „Република“ за горене на отпадъци се изтъкна, че това, че има инвестиционно предложение, не означава, че процедурата е приключила и такова е дадено. Вчера изтече последният срок за становища и към момента има 500 възражения, изпратени в общината и още 200 - в РИОСВ – Перник.  \r\n„Ние сме изпратили до РЗИ искане за становище дали това е опасно за здравето на гражданите. Така че процедурата продължава. Крайният компетентен орган е директорът на РИОСВ, а самата процедура ще отнеме месеци и дори години“, каза Димов.", "date": "2019.09.03", "title": "МОСВ и Община Перник започват пълна проверка за замърсяване на въздуха в града"}
{"url": "http://www.focus-news.net/news/2019/09/03/2695025/kathimerini-turskiyat-ministar-na-otbranata-preletya-nad-egeysko-more-s-trenirovachen-samolet-uveri-v-zhelanieto-na-ankara-za-dobri-otnosheniya-s-atina.html", "text": "Министърът на отбраната на Турция Хулуси Акар прелетя над Егейско море с реактивен самолет Т-38 при откриването на летателната учебна година 2019-2020 на военновъздушната база в Измир, отбелязва електронното издание на атинския ежедневник  Kathimerini . \r\nВ коментари по време на церемонията за напрежението с Гърция и Кипър по отношение на проучванията на Анкара за находища на природен газ, Акар заяви, че Турция „няма да позволи свършени факти“ в Източното Средиземноморие. \r\nАкар увери, че Турция се застъпва за приятелски отношения с двете си съседки и за това различията им да бъдат уредени според международното право, но предупреди, че това не трябва да се разглежда като знак за „компромис или слабост\" от страна на Анкара.  \r\nТурският министър на отбраната увери, че корабите, които извършват проучвания за залежи в Изключителната икономическа зона (ИИЗ) на Кипър – „Фатих“, „Явуз“ и „Барбарос“, заедно с насочилия се към района плавателен съд „Орук Рейс“, „ще завършат работата си там\". \r\n \r\n . \r\n \r\n Тереза Герова", "date": "2019.09.03", "title": "Kathimerini: Турският министър на отбраната прелетя над Егейско море с тренировъчен самолет, увери в желанието на Анкара за добри отношения с Атина"}
{"url": "http://www.focus-news.net/news/2019/09/03/2695021/nova-makedoniya-makedoniya-podyalba-na-kosovo-i-sarbiya-pod-rusko-vliyanie.html", "text": "Косовският въпрос трябва да бъде решен по начин, който ще даде възможност на Русия да влияе на сръбската политика. САЩ не са много загрижени за качеството на окончателното решение на Косово, основната им цел е само да го постигнат. Това твърди Тимъти Лес, бивш британски дипломат, съобщава електронното издание на македонския вестник   „Нова Македония“ . \r\nАко Вашингтон възнамерява да отслаби връзките между Русия и Сърбия, „ще трябва да предложи толкова добра сделка за Косово, че Сърбия да не може да я откаже\", заяви бившият британски дипломат за Балканите. В изявление той подчерта, че неутрализирането на руското влияние върху Балканите е един от най-важните приоритети в политиката на САЩ. \r\n„Това може да бъде постигнато само ако косовският въпрос бъде решен по начин, който ще даде възможност на Русия да влияе на сръбската политика. САЩ не са много загрижени за качеството на окончателното решение на Косово, основната им цел е само да го постигнат“, коментира Лес. \r\nВ същото време той подчерта, че Русия вече подкрепя идеята за подялба на Косово. „Москва е наясно, че няма сила да контролира преговорите за бъдещия статут на Косово, следователно е фокусирана върху „търговията“ с американски посредници, за да излезе с решение, което би било в интерес на Русия, като крайната цел е за формиране на „разширена\" сръбска държава, която е зависима от Русия. Това е много важно за Москва, предвид факта, че тя иска да ограничи властта на САЩ на Балканите. „Руснаците са добре наясно, че американците подкрепят идеята за голяма албанска национална държава\". \r\nТой смята, че САЩ изглежда вероятно ще поемат водеща роля в преговорите между Белград и Прищина. „Те ще се отдалечат от сръбската идея за корекция на границите, но след като Вучич и Тачи представят предложението си за териториално разделение в замяна на взаимно признаване, САЩ със сигурност ще са готови да го разгледат\", заключава Тимъти Лес. \r\n \r\n Тереза Герова", "date": "2019.09.03", "title": "„Нова Македония“ (Македония): Подялба на Косово и Сърбия под руско влияние"}
{"url": "http://www.focus-news.net/news/2019/09/03/2695031/d-r-genko-mirev-obshtinski-priyut-za-bezdomni-kucheta-kazanlak-priyutat-e-prenaselen.html", "text": "Общинският приют за бездомни кучета в Казанлък е пренаселен, каза за  Радио „Фокус”  д-р Генко Мирев, отговорник на приюта. Той поясни, че животните попадат там от улицата, това са изоставени животни, окучени кучки изхвърлени с кученцата, има и доста кучета, които са били изхвърлени направо с кашоните. Близо 14 години екипът на приюта много упорито и постоянно работи в посока да бъдат кастрирани бездомните кучета и това е дало добър резултат, но от няколко месеца отново има увеличение на бездомните животни на улицата. „Не мога да си обясня откъде идват – едно, че хората ги изхвърлят, но имам чувството, че отнякъде другаде ги карат. Не може да освобождаваш един квартал и след една седмица да има нови шест-седем кучета. Това е най-големият проблем към момента. Според мен има транспортиране на кучета от други населени места”, обясни д-р Мирев. \r\nВ приюта животните се прибират, кастрират ги в удобен момент, разпределят се по клетки – по-малки, по-големи, които са по-опасни се изолират в клетки, хранят се, обгрижват се, чакат се осиновители, което не се случва толкова често, защото влизат много повече кучета, отколкото се осиновяват. „Някъде се опитваме да връщаме животни, но хората са много недоволни, други като природозащитниците искат кучетата да бъдат върнати на улицата, но един път пуснати, отиват на места, където не трябва да са – в центъра на града, по градини, по училища, градинки, които са току-що направени”, каза отговорникът на приюта. Засега животните се задържат повече в, което създава трудности, защото животните са много, понякога има конфликт между самите животни. Друг проблем е, че отскоро в приюта са започнали да влизат ромчета, които безчинстват – смесват кучетата, вадят някои отвън, пускат ги извън оградата, други носят в махалата, пускат ги там. „Но мисля, че с помощта на полицията ще решим този проблем”, сподели д-р Мирев. \r\nИзхранването на животните е по договор на Общината с австрийска организация. Общината също има дял в осигуряването на храна, създадена е организация в приюта да бъдат откарвани отпадъчни храни от старческите домове в града. От 1 месец фирма доставя на приюта всяка седмица между стотина и двеста килограма кости, което е голяма помощ за изхранването на животните. \r\nПреди дни снимки в социалната мрежа предизвикаха коментари по отношение на отглеждането на животните в приюта, показвайки животни там, които изглеждат зле. „Четирите животни, които са снимани имат история, имат и обяснение. Едно от заснетите животни, което изглежда много слабо е починало от старост, другото е блъснато преди два дни, без видими счупвания, но най-вероятно е имало вътрешен кръвоизлив и в неделя е било мъртво. Третото животно е боледувало от парвовироза и от четири дни е на антибиотици, „Но явно организмът му е слаб”, поясни д-р Мирев. Той сподели, че в приюта има парвовироза и малки бебета, които нямат майки са много рискови, защото, за да оцеляват в тази среда, трябва предварително бебетата да имат ваксина отвън, да имат имунитет и чак тогава да попадат в тази среда, в която има вирус. Д-р Мирев обясни, че най-често това не става така, изхвърлят ги малки и винаги има рискове, и винаги има по две - три кученца месечно, които не оцеляват. И още едно куче е попаднало в обектива, което е било много слабо, но то по обясненията на д-р Мирев е намерено и доведено в приюта преди два дни и няма как за този период да навакса с храната. За да стане като другите, трябва да минат поне три-четири седмици. \r\nСпоред д-р Мирев в случая има значение и културата на хората, и не е необходимо да се реагира първосигнално. Всеки, който желае да се запознае с условията, при които се гледат кучетата, може да отиде в приюта. „Смятам, че полагаме достатъчно грижи”, каза д-р Мирев. Месечно издръжката на бездомните животни в приюта – храна и медикаменти, които се осигуряват от австрийците възлиза на близо 2 хиляди лева. \r\nОсвен д-р Мирев в приюта има само още един работник, търси се и трети човек, но до момента няма желаещи. \r\n„Процедурата за осиновяване на кучета е много опростена”, отбеляза д-р Мирев. На съответното животно, което ще бъде оситовено се прави паспорт, попълва се договор за осиновяване. Ако харесаното животно не е кастрирано, то се взима от приюта едва след като му бъде направена тази манипулация. Животните се обезпаразитяват, преди да бъдат дадени за осиновяване, ваксинират се против бяс и се маркират. С паспорт животното може да бъде заявено в Данъчна служба, където собственикът да бъде освободен от данъци. Основният бич според д-р Мирев е липсата на регистрация на домашните кучета. Така няма как да бъдат решени проблемите и да спре притокът на животни, докато не може да се установи кои са собствениците на изгонените кучета. Тази процедура по регистрация на домашните любимци върви повече от десет години. \r\nСлавяна ГАЙДАРОВА", "date": "2019.09.03", "title": "Д-р Генко Мирев, Общински приют за бездомни кучета – Казанлък: Приютът е пренаселен"}
{"url": "http://www.focus-news.net/news/2019/09/03/2695033/pp-abv-e-gotova-na-partnyorstvo-s-bsp-na-predstoyashtite-mestni-izbori-no-ne-na-vsyaka-tsena.html", "text": "ПП АБВ заявява позицията си да бъде партньор с всяка политически отговорна организация на местните избори през октомври, но това няма да се случи на всяка цена. „Най-успешно ще е това участие с един съюзник, с който доскоро сме били от едната страна на барикадата, като Българската социалистическа партия. Възраждането на българската левица минава през помирението, обединението и отказа да се водят битки с миналото, които показаха на всички, че не водят до нищо добро”. Това заяви в политическа позиция заместник-председателят на ПП АБВ и областен координатор на партията в Пловдив Владимир Маринов, съобщиха от пресцентъра на  ПП АБВ . \r\nПП АБВ и сега има влияние в местната власт, но неминуемо за това са правени компромиси. Много важно беше обаче тези компромиси да не минават границата на политическото всеядство. Пример за това е община Родопи, в която Маринов не постъпи егоистично и  се отказа от кметския мандат в името на това левицата да се утвърди като фактор на промяната в политиката. „От самото си създаване АБВ е в битка. И сега с БСП водим интензивни разговори в множество общини. Особено успешни са те, когато на първо място поставим принципа на равнопоставеност. Именно там намираме най-правилните решения. Приемаме положително и смятаме за правилен подхода да потърсим съюз с всички леви партии и да се явим заедно на изборите за кметове и общински съветници наесен. Оптимисти сме, че там, където има вариант и структурите ни работят добре заедно, това ще се случи”, заяви Владимир Маринов. \r\nПо думите на Маринов целта на тези местни избори е политическата коректност, а не лицемерие.  „Трябва  да изпълняваме поетите обещания и способностите ни да променяме политиката, защото България е над всичко\", заяви заместик- председателят на партията. И заяви съжаление, че не вижда подобна „жертва” в името на успеха от страна на БСП. „В АБВ винаги сме се стремяли да обединяваме, а не да разделяме”, каза още той.  \r\n„Кой носи отговорността за несъстоялите се споразумения по общини, заради формални и дребни причини? Проблемът е, когато политически партньори до вчера се превърнат в  опоненти, без за това да има ясно изразени мотиви и перспектива за развитие. Такива участници са непочтени играчи, които са забравили, че в политиката трябва  да има морал\", каза Маринов. Той даде за пример Община  Асеновград, в която лявото управление  в момента явно е забравило  кой е печелившия формат, зад който стои два мандата управление. А то се случи с участието на хора, които и в момента са в АБВ и са част от успешното име Коалиция „БСП-АБВ - Екогласност”. „Но това не е толкова важно и хората, които вярват в АБВ ще го преглътнат, защото знаят, че  важното е левицата да печели избори. ПП АБВ е единствената лява, патриотична формация и незаобиколим фактор в лявото пространство, извън традиционната БСП. Радвам  се, че колегите от БСП успяха да оценят това и в немалко общини успяхме да направим отлични листи, да издигнем печеливши кандидадатури за кметове на общини и на отделни населени места. Нашите кандидати са максимално близки до избирателите,  хора с опит, потенциал, с характер и воля за победа, допълни Маринов. Той подчерта, че успехът се постига с действия и отсъпки. Той изрази съжаление, че  в Перник например колегите му от БСП не са успели да разберат формулата на печелившия и са подходили надменно и реваншистки към преговорите за общо явяване на изборите през октомври.  \r\n„ Няма да пестим усилия, за да постигнем успех. Цялото ръководство сме единни, защото АБВ заслужава да бъде чута и да покаже потенциала, с който разполага\", допълни още той. \r\nПо думите му тези избори ще бъдат успешни за АБВ и благодари лично на председателя на партията Румен Петков за огромните усилия, които полага, за да бъде АБВ сила в политическото пространство.  \r\n„За мен е удоволствие да работя с такива хора, като всички в АБВ. Убеден съм, че ще се поздравим с успех наесен”, заключи Владимир Маринов.", "date": "2019.09.03", "title": "ПП АБВ е готова на партньорство с БСП на предстоящите местни избори, но не на всяка цена"}
{"url": "http://www.focus-news.net/news/2019/09/03/2695028/smolyan-zapochna-priemat-na-dokumenti-po-proekt-za-patronazhna-grizha-za-vazrastni-hora-i-litsa-s-uvrezhdaniya-v-obshtinata.html", "text": "Във връзка с изпълнението на проекта „Патронажна грижа за възрастни хора и лица с увреждания в община Смолян по Договор BG05M9OP001-2.040-0033-С01, финансиран по Оперативна програма „Развитие на човешките ресурси“ 2014-2020, Компонент 2, процедура чрез директно предоставяне на безвъзмездна финансова помощ BG05M9OP001-2.040. за предоставяне на интегрирани здравно-социални услуги в домашна среда, е обявен прием на документи за позициите медицински специалист, рехабилитатор, психолог, координатор/диспечер и шофьор. Това съобщиха от пресцентъра на  Община Смолян . Документи се приемат от до 18 септември 2019 г., включително, в деловодството на Общината, ет. 1, до 17.30 ч. Одобрените по документи кандидати ще бъдат информирани за датата и часа за провеждане на интервю. \r\nОбразците на заявленията са достъпни като прикачени файлове към настоящата обява в сайта на Община Смолян -  , и в офиса на проекта – Общинска администрация, ет. 2, стая 225; тел за информация - 0301 676 52.", "date": "2019.09.03", "title": "Смолян: Започна приемът на документи по проект за патронажна грижа за възрастни хора и лица с увреждания в общината"}
{"url": "http://www.focus-news.net/news/2019/09/03/2695034/sport-ashli-barti-shte-se-zavarne-nachelo-v-ranglistata-pri-zhenite.html", "text": "Следващата седмица Ашли Барти ще се завърне на първо място в ранглистата по тенис при жените, след като досегашната номер едно Наоми Осака претърпя загуба в четвъртия кръг на US Open. 23-годишната Барти е сериозен фаворит да завърши 2019-а година под номер едно, което би я направило първата австралийка в историята с подобен успех.  \r\nБарти прекара шест седмици начело на класацията, след като спечели третата си титла за сезона в Бирмингам, седмицата преди началото на „Уимбълдън”.  \r\nБарти допусна неочаквана загуба от Цян Ван в четвъртия кръг на US Open, но ще продължи силния си сезон с турнирите в Азия. До момента тя е спечелила 42 мача тази година, допускайки осем загуби.", "date": "2019.09.03", "title": "Спорт: Ашли Барти ще се завърне начело в ранглистата при жените"}
{"url": "http://www.focus-news.net/news/2019/09/03/2695032/venko-tasev-hotelier-pokaneni-sa-26-detsa-ot-priyuta-na-otets-ivan-za-5-dni-v-4-zvezden-hotel-v-nesebar.html", "text": "Поканени са 26 деца от приюта на отец Иван за 5 дни в 4-звезден хотел в Несебър. Това каза в интервю за  Агенция „Фокус“  хотелиерът Венко Тасев. „Това го правя всяка година, но за първи път с тези деца. От доста години исках да се свържа с отец Иван, но все нещо ставаше. Тази година най-накрая ми дадоха децата“, обясни Тасев. Освен безплатната почивка, хотелиерът е организирал и благотворителна акция. „Обадил съм се на всички големи супермаркети, с които работя, и те започнаха да носят кой каквото желае. Дори днес смених автобуса от малък с голям, за да можем да го натоварим, защото хората започнаха да носят доста неща“, добави още Тасев. Хотелиерът призове повече хора, които имат възможност, да помагат.  \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.09.03", "title": "Венко Тасев, хотелиер: Поканени са 26 деца от приюта на отец Иван за 5 дни в 4-звезден хотел в Несебър"}
{"url": "http://www.focus-news.net/news/2019/09/03/2695018/hurriyet-turtsiya-ima-plan-b-ako-sasht-ne-izpalnyat-obeshtaniyata-za-zonata-za-sigurnost-v-siriya-uveri-voenniyat-ministar-na-ankara.html", "text": "Турция е изготвила План Б, който ще реализира, в случай че САЩ не изпълнят обещанията си за зоната за сигурност в Северна Сирия. Това увери министърът на отбраната на южната ни съседка Хулуси Акар, съобщава електронното издание на турския вестник  Hurriyet . \r\n„Следим изпълнението на обещанията по въпроса за зоната за сигурност с голяма чувствителност и внимание. Ние не приемаме работа, без да проверяваме всяка информация, предоставена ни поотделно“, подчерта Акар при посещението си в западната провинция Измир. \r\nАкар отбеляза, че Турция и САЩ са се споразумели за рамка в преговорите за зоната за сигурност и е създаден календар. След това той припомни за забавянето в изпълнението на договореностите в пътната карта за Манбидж. „Все още помним обещанията, дадени по отношение на Манбидж и Ракка. Не сме забравили нищо от това“, добави Акар. \r\n„В този контекст изчистването на терористите от региона, унищожаването на укрепленията им там, събирането на тежко оръжие, мисиите на нашите хеликоптери, както и нашите самолети, които ще летят там в бъдеще, и реализирането на патрули и установяване базови площи“ са част от сделката, припомни турският министър на отбраната. \r\nЗа тази цел в Акчакале, граничен град в югоизточната част на Турция, е създаден Център за съвместни операции, където интензивно работят служители на двете страни, отбеляза Акар. „Ако има някакви проблеми в дадените ни обещания, ако те не ги изпълнят, нашите въоръжени сили и държавата Република Турция имат План Б и План В там. Готови сме да ги приложим на практика“, заяви той. \r\nНа 7 август Турция и САЩ обявиха, че са се споразумели да създадат зона за сигурност в северозападната част на Сирия, за да се справят с проблемите на сигурността. В средата на август в района на Акчакале в югоизточната провинция Шанлъурфа беше създаден съвместен координационен център, а турски и американски военни проведоха разузнавателна дейност в зоната. \r\n \r\n . \r\n \r\n Тереза Герова", "date": "2019.09.03", "title": "Hurriyet: Турция има План Б, ако САЩ не изпълнят обещанията за зоната за сигурност в Сирия, увери военният министър на Анкара"}
{"url": "http://www.focus-news.net/news/2019/09/03/2695037/sds-shte-podade-dokumenti-za-registratsiya-v-tsik-za-mestnite-izbori.html", "text": "4 септември в 11.30 часа председателят на СДС, членове на ръководството и седесари от София и страната ще подадат документи за регистрация в ЦИК за местните избори на 27 октомври. Това съобщиха от пресцентъра на  партията .", "date": "2019.09.03", "title": "СДС ще подаде документи за регистрация в ЦИК за местните избори"}
{"url": "http://www.focus-news.net/news/2019/09/03/2695020/blagoevgrad-zabranyava-se-dvizhenieto-na-hora-i-prevozni-sredstva-do-gorskite-teritorii-v-zemlishtata-na-selata-babyak-i-zlataritsa-popadashti-v-karantinna-zona-zaradi-chumata-po-svinete.html", "text": "Забранява се движението на физически лица и пътни превозни средства до горските територии в землищата на селата Бабяк и Златарица, попадащи в карантинната зона, определена заради случаите на африканска чума по свинете в района на Велинград, област Пазарджик. Това стана ясно след заседание на Областната епизоотична комисия в Благоевград, предаде репортер на  Радио „Фокус“ – Пирин . Забраната е в сила до 23 октомври. В този период достъпът, престоят и преминаването през въпросните територии се разрешава единствено на служителите на Регионална дирекция по горите – Благоевград, Югозападно държавно предприятие, Държавно горско стопанство „Елешница“, Регионална инспекция по околната среда и водите – Благоевград, Районно управление на МВР – Разлог, структурите на „Пожарна безопасност и защита на населението“ в Благоевград и Разлог и Областна дирекция по безопасност на храните (ОДБХ) – Благоевград.  \r\n„Тоест, ще се допускат единствено лица, които имат отношение по ликвидиране последиците от болестта. Всички други хора няма да има възможност да влизат в тези райони, тъй като това може да доведе до евентуално разпространение на заболяването африканска чума по свинете“, каза областният управител на Благоевград Бисер Михайлов. Контролът ще се осъществява от служители на Държавно горско стопанство „Елешница“. При необходимост и след съгласуване с ОДБХ – Благоевград и Областната епизоотична комисия може да се допускат изключения относно забраната. \r\nЛивия НИНОВА", "date": "2019.09.03", "title": "Благоевград: Забранява се движението на хора и превозни средства до горските територии в землищата на селата Бабяк и Златарица, попадащи в карантинна зона заради чумата по свинете"}
{"url": "http://www.focus-news.net/news/2019/09/03/2695038/55-grama-kokain-i-1600-leva-sa-namereni-i-izzeti-pri-spetsializirana-politseyska-aktsiya-v-burgas-i-pomorie.html", "text": "Голямо количество наркотици и пари са намерени и иззети при проведена специализирана полицейска операция от служители на отдел „Криминална полиция” при ОДМВР – Бургас и Специализираните полицейски сили, протекла на територията на Бургас и Поморие, съобщиха от пресцентъра на  ОДМВР – Бургас . \r\nЗадържани са двама криминално проявени граждани на Поморие / единия на 30, а втория на 28 години/. Непосредствено преди осъществяване на сделка по покупко-продажба на наркотици в к-с „Меден Рудник” е задържан 30 годишния помориец, придвижващ се с лек автомобил „Форд”, с бургаска регистрация. В автомобила са открити 12 пликчета с бяло прахообразно вещество, реагирало при направения полеви наркотест на кокаин. Помориецът е задържан за срок от 24 часа. При претърсване на дома му, разположен на поморийската улица „Проф. Стоянов” са намерени и иззети близо 55 грама кокаин, две електронни везни, четири разфасовани пликчета с кокаин и сумата от 16 000 лв.  \r\nПаралелно с това е извършено и претърсване в бургаска фитнес зала, разположена в подлеза на БСУ, където е задържан 28 годишен криминално проявен помориец. Открит в пликче е грам кокаин, както и въздушен пистолет, за който до момента не са представени никакви документи. Помориецът също е задържан за срок от едно денонощие. \r\nПроцесуално-следствените действия по установяване на взаимоотношенията между двамата задържани мъже продължава. Материалите по образуваното досъдебно производство ще бъдат докладвани в Бургаска окръжна прокуратура.", "date": "2019.09.03", "title": "55 грама кокаин и 1600 лева са намерени и иззети при специализирана полицейска акция в Бургас и Поморие"}
{"url": "http://www.focus-news.net/news/2019/09/03/2695036/kathimerini-za-poslednite-tri-godini-v-gartsiya-sa-arestuvani-sedem-dushi-za-predpolagaemi-vrazki-s-islyamska-darzhava.html", "text": "За последните три години в Гърция са арестувани седем души за предполагаеми връзки с близкоизточната радикална групировка „Ислямска държава“. Това обяви министърът на защитата на гражданите Михалис Хрисохоидис пред парламента, съобщава електронното издание на атинския ежедневник  Kathimerini . \r\nВ отговор на въпрос на партията „Гръцко решение“ Хрисохоидис представи документи, от които е видно, че от 2017 г. до 14 август тази година гръцките власти са задържали седем чуждестранни граждани, издирвани с европейски или международни заповеди за арест заради съмнения за участие в джихадистки дейности. \r\n„Гръцките власти са в непрекъснато състояние на бдителност за потенциалното местоположение на заподозрени екстремистки елементи, за анализиране и оценка на всяка информация, която може да излезе по отношение на екстремистките ислямистки дейности и за извършване на задълбочени проверки на лица, попадащи под тяхната компетентност“, увери Хризохоидис. \r\nМинистърът добави, че полицейските служители преминават специално обучение за забелязване на хора, които могат да показват признаци на радикализация, „които потенциално може да доведат до актове на екстремизъм и тероризъм“. \r\n \r\n Тереза Герова", "date": "2019.09.03", "title": "Kathimerini: За последните три години в Гърция са арестувани седем души за предполагаеми връзки с „Ислямска държава“"}
{"url": "http://www.focus-news.net/news/2019/09/03/2695039/1700-klienti-na-chez-razpredelenie-v-stolichniya-kv-lozenets-ostanaha-bez-tok-zaradi-izkopni-deynosti.html", "text": "Около 1700  клиенти на ЧЕЗ Разпределение България на територията на квартал Лозенец в столицата останаха без електрозахранване в продължение на 1 час и 15 минути във вторник по обяд, след като строителна фирма прекъсна кабел 10 киловолта, собственост на дружеството. Това съобщиха от пресцентъра на  ЧЕЗ . Заради активизирането на строителните и ремонтни дейности през лятото, зачестяват случаите на скъсани кабели и това създава неудобства за домакинствата, бизнеса и институциите. Близо 70 000 домакинства и фирми на обслужваната от ЧЕЗ Разпределение територия в Западна България бяха оставени без електрозахранване в резултат на скъсани кабели от строителни компании от началото на летния сезон до момента. Изключванията са продължили сборно близо 100 часа. Строителните проекти би трябвало предварително да се съгласуват с ЧЕЗ Разпределение, като в рамките на това съгласуване дружеството в писмен вид информира строителя, че е длъжен да го уведоми за деня и мястото на стартиране на изкопните дейности. В голяма част от случаите, обаче, тези изисквания не се спазват. Освен това често пъти информацията за стартиращите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна.За да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности. ЧЕЗ Разпределение очаква от фирмите да информират компанията поне две седмици предварително къде ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.09.03", "title": "1700 клиенти на ЧЕЗ разпределение в столичния кв. „Лозенец“ останаха без ток заради изкопни дейности"}
{"url": "http://www.focus-news.net/news/2019/09/03/2695042/glavniyat-prokuror-sotir-tsatsarov-i-zamestnikat-mu-ivan-geshev-se-sreshtnaha-s-rakovodstvoto-na-knsb.html", "text": "Главният прокурор Сотир Цацаров и заместникът му Иван Гешев се срещнаха с президента на КНСБ Пламен Димитров и вицепрезидента на синдикалната организация Чавдар Христов, съобщиха от пресцентъра на  Прокуратурата . \r\nРъководителите на Конфедерацията на независимите синдикати представиха на ръководството на прокуратурата Четвъртия годишен доклад на КНСБ за нарушения на права, свързани с упражняване правото на труд през 2018 г. По решение на КС на КНСБ от 30.04.2015 г., този доклад се изготвя ежегодно и съдържа анализи и информация за допуснати нарушения на трудови права. Настоящият годишен доклад има два основни акцента – правото на сдружаване и колективното трудово договаряне. \r\nГлавният прокурор и заместникът му г-н Гешев изразиха подкрепа на предложенията на ръководството на КНСБ за необходимост от законодателни изменения за засилена защита на правото на синдикално сдружаване. Обсъдени бяха представени вече пред законодателната и изпълнителната власт идеи за изменения на Наказателния кодекс в тази насока, в раздела „Престъпления против трудовите права на гражданите“.  \r\nПостигнато бе съгласие за подписване на Меморандум за сътрудничество между ПРБ и КНСБ, с цел осигуряване на бърза защита и ефективно разследване при сигнали за нарушения на трудови и осигурителни права. Меморандумът ще бъде подписан до края на м. септември.", "date": "2019.09.03", "title": "Главният прокурор Сотир Цацаров и заместникът му Иван Гешев се срещнаха с ръководството на КНСБ"}
{"url": "http://www.focus-news.net/news/2019/09/03/2695024/d-r-katya-raykinska-odbh-shumen-obezshtetyavaneto-s-ednokratnata-pomosht-ot-300-lv-na-umartvilite-domashnite-si-praseta-v-oblastta-se-izvarshva-po-grafik.html", "text": "Обезщетяването с еднократната помощ от 300 лв. на стопаните, които доброволни са умъртвили домашните си прасета в област Шумен, се извършва по график. Това каза по време на заседанието на Областната епизоотична комисия д-р Катя Райкинска, директор на Областната дирекция по безопасност на храните (ОДБХ)-Шумен, предаде репортер на  Радио „Фокус“-Шумен . „Благодаря за съдействието на кметовете по общини. 52 000 лв ще бъдат разплатени в брой, като тези плащанията започнаха вчера и ще завършат днес“, заяви д-р Райкинска.  \r\nТя уточни, че вече са разписани и платежните нареждания за останалите стопани, които ще получат средствата си по банков път. 917 стопанства в областта ще получат по 300 лева за почистване и дезинфекция на обектите след предприетото доброволно умъртвяване на прасетата в личните стопанства, а общата сума е 274 500 лв. Собствениците на двете умъртвени стада от породата източнобалканска свиня ще бъдат обезщетени съгласно законовите разпоредби, като сумите ще бъдат изчислени на кг живо тегло по пазарни цени. \r\nИвелина ИВАНОВА", "date": "2019.09.03", "title": "Д-р Катя Райкинска, ОДБХ-Шумен: Обезщетяването с еднократната помощ от 300 лв. на умъртвилите домашните си прасета в областта се извършва по график"}
{"url": "http://www.focus-news.net/news/2019/09/03/2695046/anastasiya-stoycheva-nimh-nay-visokite-temperaturi-za-septemvri-sa-31-36-gradusa-i-se-ochakvat-prez-tazi-sedmitsa.html", "text": "Най-високите температури за септември са 31 - 36 градуса и се очакват през настоящите дни. Това съобщи в интервю за  Агенция „Фокус“  синоптикът от НИМХ Анастасия Стойчева. „През септември засега очакванията ни са, че температурите ще са около и над нормата. Валежите ще са около и под нормата, като се има предвид, че валежните норми през септември не са много високи. За равнините те са между 30 - 50 л/кв. м, а за планините - между 50 и 80 л/кв. м“, обясни тя. „По-голямата част от валежите ще бъдат през втората половина на месеца, но това не означава, че няма да има обстановки през първата половина, в които да има валежи“, каза още синоптикът. Стойчева обясни, че не се забелязват около 10 септември обстановки, по които да има масови валежи в страната и то със стопанско значение, така че да преодолеят продължителния сух период през август. „Най-ниските температури, които очакваме, са между 2 и 7 градуса и ще са през втората половина на месеца. През първата половина не очакваме ниски температури, които да доведат до образуване на слани“, допълни тя.  \r\nТеодора ПАТРОНОВА  \r\n \r\n Пълния текст на интервюто четете по-късно в „Мнение”", "date": "2019.09.03", "title": "Анастасия Стойчева, НИМХ: Най-високите температури за септември са 31 - 36 градуса и се очакват през тази седмица"}
{"url": "http://www.focus-news.net/news/2019/09/03/2695035/", "text": "„Ще предприемем комплексна проверка на всички индустриални обекти в Перник за установяване на източника на замърсяване на въздуха в града\". Това заяви министърът на околната среда и водите Нено Димов на съвместен брифинг с кмета на община Перник Вяра Церовска, съобщиха от пресцентъра на   МОСВ . Министър Димов посочи, че ще потърсят съдействие от МВР, ДАНС, прокуратурата, Регионалната здравна инспекция (РЗИ), като ще участват и Регионалната инспекция по околната среда и водите (РИОСВ) и Басейнова дирекция. Министър Димов призова гражданите на Перник също да се включат в проверките. „Активната гражданска позиция е изключително важна за решаване на проблемите“, допълни той. \r\nМинистър Димов отбеляза, че многократно е сигнализиран от кмета и са извършвани множество проверки от РИОСВ - Перник. Само през последните 6 месеца са направени 16 проверки на ТЕЦ „Република“, като 6 от тях са планови, останалите - внезапни.  Установени са няколко нарушения – едното от тях е за нерегламентирано изгаряне на дървен чипс. Наложена е санкция от 35 хил. лв., но съдът я е намалил на 10 хил. лв. В края на 2018 г. също има констатирани нарушения за изгаряне на биомаса, което не е разрешено и е в нарушение на комплексното разрешително, за което има наложена санкция от 50 000 лв., но и тя се обжалва в съда. На сушилнята в ТЕЦ-а също има наложена принудителна административна мярка, като през последните 6 месеца не е установено тя да работи. \r\n„По време на срещата с кмета на Перник днес решихме заедно с общината да правим внезапни и максимално чести проверки при зареждането на ТЕЦ-а, за да видим какво точно ще се гори, защото на площадката при нашите проверки не е установено RDF-гориво през последните 5-6 месеца, но граждани и общината твърдят, че може би е имало такова“, посочи министър Димов. \r\nТой съобщи, че преди десетина дни е изпратил писмо до Агенция „Митници“  и \"Гранична полиция\" за засилен контрол по границата за внос на RDF и други горива от отпадъци. „Ако има нерегламентирано превозване на отпадъци, то може да бъде установено от тях. Има горива отпадъци от т.нар. „зелен“ списък, които не подлежат на нотификация и които се превозват с декларация. Затова съм изпратил инструкция при съмнение да се викат представителите на съответната регионална екоинспекция, за да провери дали това, което се внася, отговаря на описаното в декларацията“, съобщи министър Димов. Той бе категоричен, че до момента за Перник няма разрешено внасяне на RDF отпадъци, нито разрешение за изгаряне. \r\nПо повод инвестиционното намерение на ТЕЦ „Република“ за горене на отпадъци, той изтъкна, че това, че има инвестиционно предложение, не означава, че процедурата е приключила и такова е дадено.  Вчера изтече последният срок за становища и към момента има близо 500 възражения, изпратени в общината, и още 200  - в РИОСВ – Перник. „Ние сме изпратили до РЗИ искане за становище дали това е опасно за здравето на гражданите. Така че процедурата продължава. Крайният компетентен орган е директорът на РИОСВ, а самата процедура ще отнеме месеци и дори години“, каза Димов. \r\n„Благодаря на премиера Бойко Борисов и министъра на околната среда и водите Нено Димов за бързата реакция и ангажиране към проблема на перничани“, заяви кметът Вяра Церовска. Самата тя снощи също е взела участие в проверка съвместно с представителите на РИОСВ. „В ТЕЦ-а влязохме,  гледахме и в пещта за горене, обиколихме всичко, което беше възможно – вътрешноградската магистрала, до Сини вир, не открихме следи от горене на отпадъци“, каза тя. Във връзка с последния срок, в който гражданите са могли да изразят своето становище по повод поредното инвестиционно предложение за горене на RDF в ТЕЦ „Република“, е проведена и спешната проверка от общинското ръководство съвместно с РИОСВ в ТЕЦ-а и във всички фирми, които извършват дейност, с която биха могли да предизвикат тази остра, тежка и задушлива миризма.  „Това наистина е един изключително постоянен ад, който всяка вечер взривява моите съграждани. Няма да позволя да бъде упражняван терор на перничани и категорично заявявам, че каузата за чист въздух ще бъде битка, в  която всички заедно ще извоюваме победа“, заяви Вяра Церовска.", "date": "2019.09.03", "title": "Министър Нено Димов: Ще бъдат направени комплексни проверки на всички индустриални обекти в Перник за установяване източника на замърсяване на въздуха в града"}
{"url": "http://www.focus-news.net/news/2019/09/03/2695045/kyustendil-prodalzhava-nabiraneto-na-zayavleniya-za-potrebiteli-na-zdravno-sotsialnata-usluga-patronazhna-grizha-za-vazrastni-hora-i-litsa-s-uvrezhdaniya-v-dupnitsa.html", "text": "Продължава набирането на заявления за потребители на здравно-социалната услуга „Патронажна грижа за възрастни хора и лица с увреждания”. Това каза пред  Радио „Фокус” – Кюстендил  Ели Подгорска, началник на отдел „Социални проекти” към Община Дупница. Проектът се реализира с финансовата подкрепа на Оперативна програма „Развитие на човешките ресурси”. Право на безплатна помощ получават лица на възраст над 65 години, лица с валидно експертно решение на трудово-експертна лекарска комисия (ТЕЛК), лица с хронични заболявания, нуждаещи се от продължително наблюдение и здравни грижи, лица след оперативна интервенция и хоспитализация. Общият брой на ползвателите на услугата по този проект е 123 лица, като приемът на документи продължава и след достигане на броят им.  \r\n„Ползвателите ще могат да разчитат в зависимост от нуждите си по 2 часа всеки ден на безплатни домашни посещения от специализиран екип от здравни специалисти – рехабилитатори, медицински сестри, арт-терапевти, лекари-специалисти и други”, каза Ели Подгорска. За живущите в селата на община Дупница – могат да получат повече информация при кметовете и кметски наместници. \r\nВенцеслав ИЛЧЕВ", "date": "2019.09.03", "title": "Кюстендил: Продължава набирането на заявления за потребители на здравно-социалната услуга „Патронажна грижа за възрастни хора и лица с увреждания” в Дупница"}
{"url": "http://www.focus-news.net/news/2019/09/03/2695043/dobrich-stoyan-gospodinov-e-nominatsiyata-na-komisiyata-za-pocheten-grazhdanin-na-grada.html", "text": "Стоян Господинов е номинацията на Комисията за почетен гражданин на Добрич, съобщиха от  Общината . Комисията за избор на почетен гражданин на Добрич ще предложи на предстоящото заседание на Общинския съвет на 17 септември номинацията на Стоян Господинов за почетен гражданин на Добрич. Това стана ясно след проведеното заседание вчера. Главният художествен ръководител на Професионален фолклорен ансамбъл (ПФА) \"Добруджа“ е избран с гласовете на 8 от членовете при необходим минимум за подкрепа от 7 гласа. Комисията е взела решение и за присъждане на Почетен знак на общината на председателя на ХобиСклуб Иван Тодоров. Разгледано е и прието предложението на Съюза на военноинвалидите за вписване в Почетната книга на община Добрич на войници, загинали по време на служба. От предложените 15 имена, Комисията е одобрила в Почетната книга на общината да бъдат вписани 11 войници от българската армия, който са загинали при изпълнение на войнския си дълг. Предстои Общинският съвет да взема решение по направените предложения с таен вот като е необходимо мнозинство на повече от половината от общия брой общински съветници. Званието Почетен гражданин на Добрич се връчва на тържествената сесия на Общинския съвет в Деня на Добрич – 25 септември. Връчва се за изключителен принос и заслуги за развитието на Община град Добрич, за изключителни постижения в областта на обществено-политическия, научния, стопанския, социалния, културния и спортен живот, също за изключителен принос, свързан с популяризирането на името на град Добрич и Община град Добрич, за дългогодишна обществено-полезна дейност и дейности, свързани със социалното подпомагане и развитието на гражданското общество.", "date": "2019.09.03", "title": "Добрич: Стоян Господинов е номинацията на Комисията за почетен гражданин на града"}
{"url": "http://www.focus-news.net/news/2019/09/03/2695040/spetsializiraniyat-nakazatelen-sad-otstrani-ot-dlazhnost-kmeta-na-kostenets-radostin-radev.html", "text": "Днес Специализираният наказателен съд отстрани от длъжност кмета на Костенец Радостин Радев. Това съобщиха от пресцентъра на  Апелативна специализирана прокуратура . Съдът прие, че заемайки поста той може да повлияе на разследването на деяния, извършени от него в качеството му на длъжностно лице. \r\nСпециализираната прокуратура поиска отстраняването на Радев ден, след като на 30 август 2019 г. го привлече към наказателна отговорност по второ дело – за длъжностно присвояване на 22 137 лева. Радев бе обвинен в това, че през декември 2018 г. в условията на продължавано престъпление на два пъти е поискал и получил въпросната сума от касата на общинско предприятие за дърводобив и я присвоил за себе си. По това производство той се разследва и за безстопанственост, наложена му е мярка за неотклонение „Парична гаранция“ в размер на 50 000 лева. \r\nБлизо два месеца преди това – на 18 юни 2019 г., Специализираната прокуратура привлече Радев към наказателна отговорност за активен подкуп - в качеството му на длъжностно лице той обещал 30 000 лева на общински съветник, за да гласува по определен начин на предстояща сесия на Общинския съвет. Първоначално съдът го задържа под стража, по-късно измени мярката му за неотклонение в „Домашен арест“. На 29 август 2019 г. Апелативният специализиран наказателен съд определи на Радев парична гаранция от 70 000 лева, която не подлежи на обжалване.", "date": "2019.09.03", "title": "Специализираният наказателен съд отстрани от длъжност кмета на Костенец Радостин Радев"}
{"url": "http://www.focus-news.net/news/2019/09/03/2695041/shumen-oblastnata-epizootichna-komisiya-nabelyaza-merki-sreshtu-razprostranenieto-na-chumata-po-svinete-i-za-zapazvane-na-porodata-iztochnobalkanska-svinya.html", "text": "Областната епизоотична комисия набеляза по време на заседанието си мерки за предотвратяване на разпространението на заболяването африканска чума по свинете (АЧС) в област Шумен и за запазване на породата източнобалканска свиня, предаде репортер на  Радио „Фокус“-Шумен . Още с обявяването на първично възникнали огнища на заболяването при две стада от ценната порода в Смядово и село Веселиново, са предприети всички необходими мерки във връзка с възникналия епизоотичен риск, посочи д-р Наташа Баева от Областна дирекция по безопасност на храните-Шумен. Прасетата са умъртвени и загробени под официален надзор, на регламентирана трупна площадка, подадена от община Смядово. След загробването е  извършено  механично почистване и многократна дезинфекция, като такава ще бъде повторена отново след 10 дни. Огнищата са оградени и обозначени. За огнището в Смядово е определена 3-километрова предпазна зона, в която влиза град Смядово, както и 10-километрова наблюдавана зона, в която попадат селата Кълново, Янково, Бял бряг, Веселиново и Александрово, община Смядово, Ивански, община Шумен, и Златар и Суха река, община Велики Преслав. В 3-километровата зона около огнището във Веселиново, попада населеното място, а в 10-километровата наблюдавана зона на територията на област Шумен влизат Смядово и селата Александрово и Риш.  \r\nСлед унищожаването на 2 от стадата в региона остават 14 стада от породата източнобалканска свиня. Проф. Стефан Желев, областен управител на Шумен, който водеше заседанието на Областната епизоотична комисия посочи, че заради свободнопасищното отглеждане на породата, тя е силно уязвима и застрашена от АЧС. Това е единствената българска аборигенна порода, запазена у нас до днес. Свинете от тази порода са единствени, за които е разрешено пасищно отглеждане само на определени територии на областите Шумен Бургас и Варна. Типични местообитания за животните са широколистни горски терени и  необработвани земеделски площи. Отглеждат се навън целогодишно, като набавят сами 70-80% от храната си. „Нормативно изискване при отглеждане е собствениците им да изградят временни заграждения в определен пасищен район, в които да настаняват отглежданите свине. При повишен епизоотичен риск животните се прибират във временните заграждения за по- продължително време, без да излизат на паша“, посочи проф. Желев.  \r\nОбластната епизоотична комисия прие в населените места, които влизат в 10-килиметровата наблюдавана зона да се извърши преброяване и актуализация на данните за домашните свине и животновъдните обекти. От вчера такива се извършват в 3-километровата зона, като не са установени домашни прасета. Забранява се търговията, придвижването и транспортирането в област Шумен на домашни свине с изключение на тези от индустриални свиневъдни стопанства и ферми тип А, намиращи се извън 10-километровата предпазна зона, предназначени за незабавно клане и за доотглеждане до технологично свързани обекти. Ще се извършват проверки за нерегламентирани придвижвания и търговия на домашни свине. При установяване на такива на превозвачите и  собствениците на животните да бъдат съставени актове, а животните ще да бъдат незабавно и хуманно умъртвени. Забранява се  свободното пасищно отглеждане на домашни свине, включително от породата източнобалканска свиня и техните кръстоски. Същите незабавно да бъдат затворени и да се отглеждат затворено по начин, недопускащ контакт с диви свине. Собствениците, отглеждащи стада от ценната порода трябва да изградят временни огради и да осигурят безопасни коридори за придвижване на стадата, до ползваните оградени терени за пашуване. Иван Кюркчиев, зам.-кмет на Смядово, посочи, че собствениците на стада източнобалканска свиня имат притеснения във връзка с изграждането на загражденията и осигуряване на фураж, съобразно изискванията за него. „Ще бъде им бъде необходима помощ за подготвянето на заграждения на по-голяма площ, с възможност за разпределяне по възраст, тъй като затварянето на прасета от различна възраст крие риск от изяждане на малките, не са и финансово подготвени за изхранване на 100 прасета с фураж, при едно затваряне на свободната паша могат да издържат 10-15 дни и фалират“, каза Иван Кюркчиев.  \r\nСледващото заседание на Областната епизоотична комисия да се проведе от 10.00 ч. на 10 септември в заседателната зала на Областна администрация-Шумен. \r\nИвелина ИВАНОВА", "date": "2019.09.03", "title": "Шумен: Областната епизоотична комисия набеляза мерки срещу разпространението на чумата по свинете и за запазване на породата източнобалканска свиня"}
{"url": "http://www.focus-news.net/news/2019/09/03/2695044/gazeta-express-kosovo-sasht-i-germaniya-shte-nastoyavat-kosovo-da-prodalzhi-dialoga-sas-sarbiya.html", "text": "Докато косовските политици се подготвят за предсрочните парламентарни избори на 6 октомври, американските сенатори Крис Мърфи и Рон Джонсън се очаква да пристигнат на посещение в Прищина – ден, след като в столицата на най-младата държава на Балканите проведе визита германският депутат и член на управляващия в Берлин ХДС Петер Байер. Представителите на двете държави ще изискат от Косово продължаване на диалога със Сърбия, уверени са в редакцията на електронното издание на прищинския ежедневник  Gazeta Express . \r\nАмериканският сенатор Мърфи заяви, че идва в Косово, за да помогне за възобновяване на преговорите. Заедно с Джонсън до Косово ще пътува и делегация на Конгреса на САЩ, която трябваше да посети Москва. „Русия не ни пусна, но Рон Джонсън и аз ще посетим Украйна, Сърбия и Косово тази седмица, за да демонстрираме двустранна подкрепа за новото украинско правителство и продължаване на диалога между Белград и Прищина. Днес съм в Берлин за срещи“, написа Мърфи в социалната мрежа „Туитър“. \r\nПосещението им на Балканите се осъществява на фона на очакванията САЩ да засилят участието си в диалога между Косово и Сърбия за нормализиране на отношенията и дни, след като държавният секретар на САЩ Майк Помпео назначи Матю Палмър за специален пратеник за Западните Балкани.  \r\n \r\n Тереза Герова", "date": "2019.09.03", "title": "Gazeta Express (Косово): САЩ и Германия ще настояват Косово да продължи диалога със Сърбия"}
{"url": "http://www.focus-news.net/news/2019/09/03/2695050/blagoevgrad-zapochnaha-podgotvitelni-deynosti-za-preasfaltirane-na-ulitsite-shar-planina-vardar-i-doyran-v-grada.html", "text": "Стартираха подготвителните дейности за преасфалтиране на улиците „Шар планина“, „Вардар“ и „Дойран“ в Благоевград. Това съобщиха от пресцентъра на  Общината . В момента на място се повдигат отводнителните шахти, за да бъде постигнато подходящо ниво за полагане на нов пласт настилка. Преди това Общинска фирма „Биострой“ е почистила основно всички отводнителни съоражения по протежение на улиците, които ще бъдат ремонтирани. До дни се очаква да започне и самото преасфалтиране. Дейностите ще обхванат участъка от отбивката  на ул. „Славянска“, по ул. „Дойран“ до Социалните жилища и обратно до новия светофар. За да бъде извършен ремонтът качествено и в срок, е необходимо водачите на моторни превозни средства да паркират извън периметъра, в който ще се асфалтира. В края на месец юли 2019 г., кметът на Благоевград д-р Атанас Камбитов откри и шест напълно благоустроени улици в IV микрорайон. Това са улиците „Ветрен“, „Роден край“, „Черно море“, „Съединение“, „Независимост“ и „Руен“. С благоустрояване на улиците бяха изградени и шест подпорни стени,  които осигуряват безопасността на преминаващите автомобили, пешеходци. Изградени бяха  нови тротоари и LED осветление. Обособени бяха и  паркоместа и зелени зони. По инициатива на кмета д-р Атанас Камбитов, през 2014 година, в IV микрорайон, бяха узаконени жилищата на стотици домакинства.", "date": "2019.09.03", "title": "Благоевград: Започнаха подготвителни дейности за преасфалтиране на улиците „Шар планина“, „Вардар“ и „Дойран“ в града"}
{"url": "http://www.focus-news.net/news/2019/09/03/2695049/the-jerusalem-post-iran-otkazva-da-satrudnichi-za-razsledvaneto-na-maae.html", "text": "Иран отказва да сътрудничи на разследването на Международната агенция за атомна енергия (МААЕ) за предполагаемото съхранение на ядрено оборудване и радиоактивни материали, съобщава израелският вестник  The Jerusalem Post , като се позовава на статия в американското издание  The Wall Street Journal. . \r\nДипломати твърдят, че Иран е отказал да отговори на важни въпроси, зададени от МААЕ, включително по повод твърденията, че е изградил обект в Техеран, в който да се съхранява ядрено оборудване и материали, използвани в миналото за разработване на оръжия. \r\nЗа първи път тези твърдения бяха обявени публично от премиера на Израел Бенямин Нетаняху през септември 2018 г. в ООН, когато той разкри съществуването на съоръжение в столицата на Иран, описано от него като „атомен склад\", пълен с материали, свързани с ядрената програма на страната. \r\n„МААЕ все още не е предприела никакви действия. Не е поставила нито един въпрос за Иран. Тя не е поискала да се инспектира нито един нов обект, открит в този секретен архив. Затова днес реших да покажа нещо друго, което разкрихме на МААЕ и на другите разузнавателни агенции“, припомня изданието думите на Нетаняху от миналата есен.  \r\nСпоред The Wall Street Journal това е първият път, в който Иран отказва да сътрудничи на МААЕ, след влизането в сила на споразумението за ядрената програма на страната през януари 2016 г. Доскоро ядрената агенция на ООН многократно заявяваше, че Иран изпълнява всички свои ангажименти и сътрудничество с инспекции. \r\nТримесечните доклади на МААЕ показват, че инспекторите са имали достъп до всички места в Иран, които трябва да посетят, което ръководителят на агенцията Юкия Амано повтори в реч през април тази година. \r\nАгенцията беше уверила страните-членки на ООН, че ще критикува Иран за поведението му, но в доклад, публикуван миналата седмица, МААЕ само спомена проблема, според дипломатите. \r\nДействията на ядрената агенция на ООН по отношение на Иран „продължават модел на нежелание на агенцията да носи отговорност за нарушенията на Техеран на задълженията му\", според Марк Дъбовиц, изпълнителен директор на Фондацията за отбрана на демокрациите, мозъчен тръст, който се противопоставя на ядрената сделка с Иран. \r\nДипломатите поясниха, че радиоактивният материал в Техеран вероятно е останал от работата, извършена от Иран преди години. Западните представители твърдят, че усилията са били насочени към разработване на ядрено оръжие, докато Иран твърди, че ядрената програма винаги е била за мирни цели. \r\nГоворител на МААЕ заяви, че подробностите за работата на агенцията са поверителни.  \r\n \r\n Тереза Герова", "date": "2019.09.03", "title": "The Jerusalem Post: Иран отказва да сътрудничи за разследването на МААЕ"}
{"url": "http://www.focus-news.net/news/2019/09/03/2695047/liderat-na-bsp-korneliya-ninova-shte-pokazhem-palnota-i-edinnost-na-darzhavna-politika-i-mestna-kampaniya-shte-izlachim-ubeditelna-alternativa.html", "text": "Ще покажем пълнота и единност на държавна политика и местна кампания, ще излъчим убедителна алтернатива. Само от нас зависи да победим. Нека бъдем единни. Това каза лидерът на БСП Корнелия Нинова, съобщиха от пресцентъра на  партията . \r\n\"Лятото беше белязано от ярки примери за проблемите на българското общество, които не са от вчера, но остават нерешени и се задълбочават-престъпност и чувство на несправедливост - случаите на блудство, смърт на дете, убийствата в Негован. Бездействие и блокаж на институциите, прехвърляне на отговорност без резултат. Това, което се случва под магистрала „Струма” и местенето на отпадъците ту на територията на община Дупница, ту обратно, показва блокаж на институциите и невъзможност да се решат тези проблеми. Грешките на правителството, довели до разпространение на чумата по свинете и засягане на най-беззащитните стопани, както и унищожаването на цял сектор в българското земеделие – свиневъдство, с дълготрайни последици за живота на хората и икономиката на страната\", допълни Корнелия Нинова. \r\n\"Бяхме свидетели на примери за нарушаване правата на работниците и се очаква тези дни отново да има протести на медицинските сестри – за възнаграждения, за извънреден труд, за условия на работа. Увеличават се и неравенствата. През лятото НСИ изнесе данни за нови 90 милионери от България и за продължаващите да живеят под прага на бедност близо 2 милиона българи – най-вече възрастни и млади. Очакваме тези въпроси да бъдат поставени много остро на дневен ред с началото на парламентарния сезон , както и в контекста на предстоящите местните избори. Неизбежно този сезон ще бъде белязан и от избора на главен прокурор.  \r\nВ тази ситуация предлагам да обсъдим нашите задачи. Програмата на партията, „Визия за България”, платформата за местните избори трябва да получат реално изражение с конкретни действия. Първо, парламентарната група да изготви и да внесе алтернативен Бюджет 2020 с акцент върху неравенства, доходи и демографска криза. Това означава преизчисляване на пенсии, промени в данъчните закони, съпътстващи бюджета, помощите за младите семейства и деца, поставяне на въпроса за здравната реформа с акцент общински и държавни болници, общинско и държавно здравеопазване\", каза още лидерът на БСП. \r\n\"На второ място, наказателната политика. Промените в Наказателния кодекс и Наказателно-процесуалния кодекс като изразител на нашата позиция по тема престъпност, чувства за справедливост, ненаказаност. Случилите се през лятото посегателства, особено драстичните – върху деца в село Сотиря, едното приключило с убийство, не може да ни остави безучастни. Много се е изговорило от всички политици през лятото, започна едно наддаване за наказания – думи без никакви реални действия, никой нищо не предприе. Ние внесохме закон – при такива престъпления, които причиняват тежки телесни повреди и смърт, да не се прилага съкратено производство, при самопризнания да не се заменя присъдата доживотна без право на заменя с по-лек режим. Това е факт, внесли сме го и ще настояваме това да е първият закон, с който да се заеме парламентът, за да може бързото му приемане и влизане в сила да засегне и да се приложи по отношение на случаите в Сотиря. В тази част – наказателна политика, ви предлагаме нашата позиция по съдебна реформа. Виждате, че изборът на главен прокурор предизвиква спорове, различни мнения и позиции. Нашата позиция . Трябва принципно да заложим промените в съдебната система, а не обсъждаме личността на кандидатите за висш пост в съдебната система. Подготвили сме и ще внесем предложения за промени,с които се налага съдебен контрол върху актовете на главния прокурор. Преди края на предишния парламентарен сезон изразихме мнение от трибуната на НС, че разделянето на Висшия съдебен съвет на две части – прокурорска и съдийска квота, е грешка и ще доведе до днешната ситуация. Тези хора – две лобита в България, днес се скараха кой да оглави модела, който те заедно измислиха. И си позволиха да обвиняват БСП докато ние внасяхме алтернативни законодателни предложения и предупреждавахме да не го правят. Да си носят отговорността за модела, който създадоха, нашата позиция е ясна и принципна – законодателно ще я облечем следващите дни в парламента с тези предложения- за съдебен контрол върху актовете на прокуратурата. Стои на дневен ред изключително важният и потулван въпрос за двамата европейски прокурори, които България ще излъчи – няма правила, няма процедура, няма механизъм, по който те да бъдат избрани. Подозираме по какъв начин ще бъдат избрани и затова сме готови да внесем правила - как да бъдат избирани\", добави още Нинова.  \r\n\"Трето – фискалната политика. Освен данъчните закони и Бюджета, бих искала да предложа да поставим въпроса за мерки за залагане на ред и правила в харченето на државните пари.  Имам предвид – спиране на извънпарламентарните решения с постановления на Министерски съвет да се харчат пари от бюджета, извън това, което е определено от парламента и особено в контекста на местните избори. Премиерът очевидно отново ще взема кампанията „на ръчно управление”, което означава- джипът, държавният бюджет в багажника и раздаването му през прозореца на парче там, където залага за спечелване на местните избори. Трябва още в началото на този сезон отново да поставим въпроса за Закона за публичните финанси и разходването на средствата на данъкоплатците, извън одобрения от парламента бюджет. \r\nНа четвърто място предлагам да поставим въпроса за мястото и ролята на местната власт. Става въпрос за реална децентрализация, обсъждането с нашите кметове и общински съветници, което многократно сме правили, за решение- част от данъците, събрани от общините, да остават там и да са на разположение на жителите. Въпросите за общинските болници, общинските училища, концесиониране или общински предприятия за комунални дейности. Платформата ни за местни избори и ангажиментите, с които ще излезем пред хората през октомври- да получат реален образ чрез законодателните ни инициативи. Така ще покажем пълнота и единност на държавна политика и местна кампания, ще излъчим една убедителна алтернатива на досегашното статукво\", каза още тя. \r\nСледващият акцент в нашата работа са местните избори. Ще се регистрираме на 05.09.2019 г. Първото и най-важното са политиките. Взехме решение \"Визия за България\" да се превърне във Визия за всяка община. От обиколките, срещите, конференциите, кандидатите и разговорите виждаме, че такива визии се правят на места и те са добри, стъпват на програмата на партията, на \"Визия за България\" и въплащават и конкретиката на всяка община\", допълни Нинова. \r\n\"След политиките, на второ място са хората - кандидатите ни за кметове и листите с общински съветници. Минаха някои конференции, продължават и другата седмица. Полагаме усилия с разговори и срещи този процес да бъде спокоен, без разнобой и да не се допуска отхвърлените от конференциите да се явят като паралелни кандидати и да разделят структурите. Досега сме минимизирали такива възможности и в много разумни и спокойни диалози сме решили голяма част от проблемите, там където ги е имало, останалите ще обсъдим с вас. Полагаме усилия да се отвори ветрилото от партии и граждански движения, които да подкрепят нашите кандидати и на много места това се случва. Имаме сериозни шансове да спечелим изборите не само в по-малки общини, но и в някои областни градове. Изпълнителното бюро и Националният предизборен щаб направихме социологически проучвания по области и общини и оценихме като реална възможността  да увеличим кметовете си със 100% и общинските съветници с 30%. Смятаме, че това е много реалистична възможност. Много от ключовите места ще се решават на балотаж. Истинската ни работа, екипна и диалогична, с другите партии и граждански организации и независими кандидати предстои между първи и втори тур.  \r\nНашият основен опонент - всички прогнози сочат, че няма да задържат досегашните си позиции. На някои места при тях текат процеси на разнобой, разцепление и издигане на паралелни кандидатури на отхвърлени кандидати. Само от нас зависи дали при тези обстоятелства ще успеем. Това обаче изисква пълно единство, общи действия, единомислие и единодействие. Знаем си противоречията, споровете, знаем и амбициите. Моят призив е да ги оставим за месец май догодина. Реализацията на политиката ни минава през победа. Нека се обединим около тази цел. Успех на всички\", добави още лидерът на БСП.", "date": "2019.09.03", "title": "Лидерът на БСП Корнелия Нинова: Ще покажем пълнота и единност на държавна политика и местна кампания, ще излъчим убедителна алтернатива"}
{"url": "http://www.focus-news.net/news/2019/09/03/2695048/premierat-boyko-borisov-pristigna-v-berlin.html", "text": "Министър-председателят Бойко Борисов пристигна в Берлин. Той ще бъде почетен гост на заседанието на Групата на Християнсоциалния съюз (ХСС) в Германския Бундестаг. Това съобщиха от  правителствената информационна служба . Преди това премиерът Борисов ще се срещне с председателя на Групата на ХСС Александер Добриндт. Двамата ще обсъдят интензивното сътрудничество в различни области, както и разширяването на политическите и икономическите връзки между България и Германия.", "date": "2019.09.03", "title": "Премиерът Бойко Борисов пристигна в Берлин"}
{"url": "http://www.focus-news.net/news/2019/09/03/2695051/pleven-voennoto-formirovanie-v-belene-shte-otbelezhi-praznika-si-s-parad-v-tsentara-na-grada-na-13-septemvri.html", "text": "Военното формирование в Белене ще отбележи празника си с парад в центъра на града на 13 септември. Това съобщи в ефира на  Радио „Фокус“ – Велико Търново  командирът полк. Росен Арабаджиев. Той уточни, че паралелно с това ще се проведат и мероприятия в самия гарнизон.  \r\n„Иначе, съгласно плана, до края на годината се предвижда полева подготовка на специалистите по ядрена, химическа и бактериологична защита на учебен полигон „Ново село“. Също така ще имаме полево учение с инженерната рота за бойна поддръжка заедно с артилерийските формирования на сухопътни войски. Планирани са и полеви лагери, и тактико-специални учения с всички роти, както и тактико-специални учения с единия от инженерните батальони, който се намира в гарнизон Пловдив“, допълни полк. Арабаджиев.  \r\nВоенното формирование има готовност да се включи и в отбелязването на двата национални празника - на 6 и 22 септември, ако бъде поканено от Община Свищов. \r\nЛуиза ТРАНЧЕВА", "date": "2019.09.03", "title": "Плевен: Военното формирование в Белене ще отбележи празника си с парад в центъра на града на 13 септември"}
{"url": "http://www.focus-news.net/news/2019/09/03/2695054/yambol-ulitsa-stiliyana-paraskevova-v-grada-se-zatvarya-vremenno-zaradi-remonta-na-glavniya-kolektor.html", "text": "От 4 септември, сряда, временно се затваря за движение улица „Стилияна Параскевова“ в Ямбол, съобщиха от  Общината . Придвижването на моторни превозни средства се спира в участъка от сградата на електроразпределителното дружество до централния пешеходен мост към парка. Водачите ще могат да ползват обходен маршрут по ул. „Елена Янкова“. Отворено за движение ще бъде кръстовището на улиците „Ал. Стамболийски“ и „Константин Иречек“ до бившата минерална баня. \r\nПромяната във временната организация на движението е във връзка с изграждането на главен канализационен колектор ІХ и водопровод по трасето му. Колекторът е част от техническата инфраструктура, която ще събира и отвежда отпадъчните води от битовото потребление и промишлената зона към пречиствателната станция. Съоръжението за пречистване на водите се изгражда в южната част на града, като строителството е в напреднала фаза. Довършват се стоманобетонови конструкции на предвидените за изграждане съоръжения. На част от тях вече е доставено и монтирано оборудването.  \r\nСтроително-ремонтните дейности по двата обекта се извършват в изпълнение на „Интегриран проект за водния цикъл на гр. Ямбол – изграждане на ГПСОВ и довеждащ колектор, разширение и реконструкция на канализационната и водопроводна мрежа на гр. Ямбол – втора фаза”. Проектът се изпълнява от община Ямбол и е финансиран от Европейски структурни и инвестиционни фондове и от Държавния бюджет на Република България чрез ОП „Околна среда 2014 – 2020 г.”.", "date": "2019.09.03", "title": "Ямбол: Улица „Стилияна Параскевова“ в града се затваря временно заради ремонта на главния колектор"}
{"url": "http://www.focus-news.net/news/2019/09/03/2695057/parvan-simeonov-galap-interneshanal-interesen-shte-e-sblasakat-na-mestniya-vot-zashtoto-distantsiyata-mezhdu-gerb-i-bsp-e-mnogo-malka-pochti-navsyakade.html", "text": "Интересен ще е сблъсъкът на местния вот почти  навсякъде, защото дистанцията между ГЕРБ и БСП е много малка. Това каза в дневния информационен блок  „Добър ден“   на  „Радио „Фокус“   изпълнителният директор на „Галъп интернешънъл“ Първан Симеонов. Той припомни, че на последните европейски избори разликата между двете най-големи партии в София е около 14 000 гласа. „Левицата има на какво да се надява в много места, особено в по-бедните и редовно червени райони. На ГЕРБ ще е по-лесно да омекоти евентуално падане като припознае успехи и на своите партньори. Бойко Борисов е много силен да разкаже своя загуба като победа“, обясни още Симеонов. Според него оспорван ще е вотът на кметските избори в Пловдив, Русе, Плевени Добрич. „Във Варна, Стара Загора и Бургас не е очакват изненади, предвид кметовете на ГЕРБ и позициите им към момента“, уточни още политологът. Първан Симеонов припомни обаче загубата на БСП на минали избори и обясни, че именно в това са шансовете на левицата на много места.", "date": "2019.09.03", "title": "Първан Симеонов, „Галъп интернешънъл“: Интересен ще е сблъсъкът на местния вот, защото дистанцията между ГЕРБ и БСП е много малка почти навсякъде"}
{"url": "http://www.focus-news.net/news/2019/09/03/2695056/apostol-apostolov-kmet-na-simitli-planirame-izgrazhdaneto-na-pluven-kompleks-v-grada-s-moderen-evropeyski-oblik-kakavto-edva-li-ima-v-balgariya.html", "text": "Планираме изграждането на плувен комплекс в Симитли с модерен, европейски облик, какъвто едва ли има в България. Това каза за  Радио „Фокус“ – Пирин  кметът Апостол Апостолов. По думите му през последните години общинското ръководство работи много активно по всички аспекти, които касаят развитието на една община, а именно - инфраструктура, социални услуги, спортни съоръжения и други.  \r\n„И за в бъдеще ще продължаваме да работим и да правим всичко, което е необходимо. Освен това през следващата година плануваме да имаме един голям, модерен плувен комплекс, какъвто едва ли ще има в България“, заяви Апостолов. Той добави, че Община Симитли може да служи за пример не само за общини от нейния тип. „Ние сме готови да се съревноваваме с всички общини в България, а защо не и в Европа. Когато човек има големи амбиции, големи мечти и успява да ги осъществява, то нещата се случват. Много от нещата, които успяхме да направим през последните 15 – 16 години едно време бяха химера, но макар някои хора да бяха скептици, всичко, което бяхме начертали като планове се случи“, допълни Апостолов. Той уточни, че това, което са били решили да свършат в мандатите, в които управляват са успели да изпълнят и то без изключение.  \r\n„За в бъдеще ще продължаваме да работим по този начин и нещо, което е много важно – ще се вслушваме в мнението на нашите съграждани. Ще продължаваме да правим не едно или две обществени обсъждания, както повелява закона, а напротив. Ако трябва ще правим обществени обсъждания на всяка улица, във всяка махала и ще се прави само това, което хората искат. С времето хората вече стават и по-претенциозни, искат доста по-модерни неща. След като бяха направени всички неща от първа необходимост като подмяна на водопроводи, на канализации, асфалтиране на улици, направа на тротоари, детски градини, паркови пространства и така нататък, хората станаха по-амбициозни и искат все повече и по-хубави неща“, заяви Апостолов. Той подчерта, че заедно с целият му екип ще продължават да изпълняват това, което хората искат. „Защото техните мечти са и наши. Обичаме си града, обичаме си общината и ще продължаваме да работим в интерес на хората“, посочи Апостол Апостолов. \r\nЛивия НИНОВА", "date": "2019.09.03", "title": "Апостол Апостолов, кмет на Симитли: Планираме изграждането на плувен комплекс в града с модерен, европейски облик, какъвто едва ли има в България"}
{"url": "http://www.focus-news.net/news/2019/09/03/2695052/tass-shturmovik-su-25ub-se-e-razbil-v-severen-kavkaz.html", "text": "Щурмовик Су-25УБ се е разбил в Северен Кавказ, съобщава за  TACC  източник. Съгласно информацията, представена от него, двамата пилоти на самолета са катапултирали. Съдбата им обаче не остава неизвестна. \r\nДруги подробности за инцидента не се привеждат към момента. \r\n\"На 3 септември по време на планиран тренировъчен полет в Ставрополската територия самолетът Су-25УБ се разби. В момента специалисти от службата за издирване спасяване търсят двама пилоти. Полетът е извършен без боеприпаси. Самолетът се е разбил в безлюдна зона, няма разрушения на земята\", отчитат във военното ведомство. \r\n \r\n \r\n Тереза Герова", "date": "2019.09.03", "title": "ТАСС: Щурмовик Су-25УБ се е разбил в Северен Кавказ"}
{"url": "http://www.focus-news.net/news/2019/09/03/2695053/oblastna-administratsiya-sliven-zapochna-izplashtaneto-na-obezshteteniyata-ot-300-leva-zaradi-afrikanskata-chuma-po-svinete-v-oblastta.html", "text": "Започна изплащането на обезщетенията от 300 лева заради африканската чума по свинете в Сливенска област.  Това съобщиха от пресцентъра на  Областната администрация . Най-напред средствата ще бъдат получени от стопаните в община Котел, където кампанията е започнала. „От Областната дирекция по безопасност на храните е създадена необходимата организация за това“, съобщи областният управител Чавдар Божурски на поредното заседание на Областната епизоотична комисия. От Областната дирекция на МВР оказват съдействие при провеждането на кампанията. Стопаните, които нямат лична банкова сметка, ще получат средствата в населените места, където живеят.  Право на обезщетения имат само собствениците на обекти от типа „заден двор“, чиито имена са включени в списъците, заверени от ветеринарните лекари по населени места, кметовете или кметските наместници и от областния управител. \r\nВ изпълнение на превенцията срещу разпространението на африканската чума по свинете, от Областната дирекция по земеделие връчват протоколи на земеделските стопани с указание за мерките за биосигурност, за дезинфекция и начините за съхранение на продукцията. \r\nДезинфекцията на местата за отпадъци по автомагистрала „Тракия“ и републиканските пътища на територията на Сливенска област продължава по график. От Областното пътно управление са поставили специални табели на отбивките на магистралата и на някои от главните пътища, които информират участниците в движението да изхвърлят отпадъците си само на определените за целта места заради опасността от разпространение на заразата. \r\nВ отговор на поставен от ловните дружинки въпрос на заседанието на Областната епизоотична комисия бяха обсъдени процедурите, които задължително трябва да се изпълнят при отстрел на заразени с африканската чума по свинете диви прасета. \r\nДо момента в областта няма регистрирани огнища на заболяването.", "date": "2019.09.03", "title": "Областна администрация-Сливен: Започна изплащането на обезщетенията от 300 лева заради африканската чума по свинете в областта"}
{"url": "http://www.focus-news.net/news/2019/09/03/2695060/anastasiya-stoycheva-nimh-nyamahme-ekstremno-visoki-temperaturi-prez-avgust.html", "text": "Нямахме екстремно високи температури през август. Това съобщи в интервю за  Агенция „Фокус“  синоптикът от НИМХ Анастасия Стойчева. „Най-високите температури са 44 градуса измерени в нашата страна през годините. Ние не надхвърлихме 40 градуса. Температурите през август бяха най-често 33 - 38 градуса, които са по-високи от обичайните, но в никой случай не са екстремни“, обясни тя. Стойчева допълни, че най-високата температура от 38 - 39 градуса е измерена в Сандански. „Високи температури имаше и в Дунавската равнина до 38 градуса в районите на Русе и Видин. По-ниски оставаха температурите по Черноморското крайбрежие. Най-често те бяха близки около 30 градуса заради влиянието на морето“, допълни още синоптикът. „Факт е, че август беше сух и имаше продължителни дни, в които температурите се задържаха над обичайните. Но това също не е необичайно“, подчерта Стойчева.  \r\nТеодора ПАТРОНОВА  \r\n \r\n Пълния текст на интервюто четете по-късно в „Мнение”", "date": "2019.09.03", "title": "Анастасия Стойчева, НИМХ: Нямахме екстремно високи температури през август"}
{"url": "http://www.focus-news.net/news/2019/09/03/2695058/inzh-daniel-panov-kmet-s-lyatnata-si-politseyska-akademiya-obshtina-veliko-tarnovo-e-polozhitelen-primer-za-tsyala-balgariya.html", "text": "С организирането на Лятна полицейска академия Старопрестолната община дава положителен пример на цяла България. Не са малко администрациите, които последваха Община Велико Търново и организираха подобни инициативи, което може да ни прави единствено горди и щастливи. С тези думи кметът инж. Даниел Панов закри тазгодишното издание на Академията в село Балван, предаде репортер на  Радио „Фокус“ – Велико Търново . Градоначалникът поздрави институциите, които се занимават с организацията й и изрази надежда, че децата ще успеят да предадат всичко научено на своите връстници. „Благодаря Ви, скъпи приятели, които помагате тази полицейска академия в община Велико Търново да бъде пример за цяла България. А на вас, деца, искам да Ви благодаря за това, че станахте дейни граждани още в най-ранна възраст. Надявам се да съумеете да предадете на вашите приятели и съученици всичко онова, което научавате, надявам се, че ще имате добра, успешна учебна година и дано тя е безопасна за всички“, каза още инж. Панов. \r\nЗакриването на Лятната полицейска академия бе придружено от детско-ученическото Общинско състезание за пътна и пожарна безопасност. Днес приключи и кампанията „Пазете децата на пътя“. В инициативата се включиха малчугани и младежи от центровете за работа с деца в община Велико  Търново. Гости на събитието бяха кметът на Велико Търново инж. Даниел Панов, ръководни служители от Главна дирекция „Национална полиция“ Областна дирекция на МВР, Регионална дирекция „Пожарна безопасност и защита на населението“ и други. \r\n \r\nЛуиза ТРАНЧЕВА", "date": "2019.09.03", "title": "Инж. Даниел Панов, кмет: С Лятната си полицейска академия Община Велико Търново е положителен пример за цяла България"}
{"url": "http://www.focus-news.net/news/2019/09/03/2695062/sport-federer-mozhe-da-podobri-28-godishen-rekord-pri-pobeda-sreshtu-dimitrov.html", "text": "Швейцарският тенисист Роджър Федерер може да стане най-възрастния участник на полуфинал на турнир от „Големия шлем“ от времето на Джими Конърс насам, в случай че победи Григор Димитров в двубоя от четвъртфиналите на Откритото първенство на САЩ по тенис. \r\nКонърс е 39-годишен, когато играе в изданието на US Open през 1991 г.  \r\nДвубоят между българина и швейцареца ще се играе в ранните часове на четвъртък.", "date": "2019.09.03", "title": "Спорт: Федерер може да подобри 28-годишен рекорд при победа срещу Димитров"}
{"url": "http://www.focus-news.net/news/2019/09/03/2695065/abv-lovech-e-v-mestna-koalitsiya-s-obedinen-blok-na-truda-za-mestniya-vot.html", "text": "АБВ – Ловеч е в местна коалиция с Обединен блок на труда за местния вот, имат готова  програмата и с призовават за позитивна кампания. Това съобщиха от пресцентъра на  ПП АБВ . Информацията  стана ясна по време на пресконференция в Ловеч. „Искам да благодаря на Милко Димитров  и Иван Минков за ангажимента, който положиха по структуриране на коалицията, номинацията на кметове по населени места и общински съветници. Разбира се, че ние като политически сили -  Обединен блок на труда и АБВ ще водим една почтена и честна кампания. Ние нямаме финансовите инструменти на другите политически партии, никога не сме използвали натиск върху избирателите, но винаги сме казвали нещата, каквито са. Трябва на ловчанлии, че отиващият си мандат от местните органи за самоуправление е един провал за Ловеч, за един от градовете ни, които имат в себе си много история. История от векове. Ще дам три примера. Ловеч- може би е единственият областен център, в който няма детски площадки в централната градска част. С това просто гоним младите хора от Ловеч. Ние им казваме, че те и техните семейства и деца не ни интересуват. Основният ни ангажимент в предстоящите избори е изграждане на детски площадки и създаване на среда, в която нашите деца да се чувстват добре. Второ, социализацията на средата изисква друго отношение в яслите, детските градини и училището. Ако се направи един анализ на храненето на децата в Ловеч, Плевен, Търново, Свищов, ще видим, че най-скъпо то струва в Ловеч.  Повече от 30 лв. на месец. Няма земна сила да убеди, че в Плевен е два пъти по-евтино, защото там са по-евтини продуктите“, каза още Петков. Той обясни, че „Северозападнала България“ се разширява до Плевен като територия.  \r\nНа Ловеч му е нужна нова енергия. За съжаление през последните десет години местните органи на самоуправление в нашия край не съумяха да притиснат българските правителства и да се погледне по друг начин на инфраструктурата в Централна и Северна България“, каза още Петков. Той посочи, че на юг от Стара планина  инвестиционният интерес, състоянието на институциите, ангажираността, работната заплата са много по-различни от тези в Северна България. „Това в немалка степен се дължи на инфраструктурата. Не коментирам качеството на строителството, нескончаемите ремонти, ремонта на ремонта. Това е тема на друг разговор. Очевидно е, че ГЕРБ мрази Северна България. Това трябва да е ясно на всички. Който гласува доверие на ГЕРБ, гласува, за да бъде мразен. Нали трябва някой да излезе и да обясни разумно защо всички инфраструктурни проекти се случват в Южна България. 2008 г. практически проектът за автомагистрала „Хемус“ беше готов.  Проект,  в който магистралата минаваше между Ловеч и Плевен. Трябва да има разумен отговор, защо не се случва. Това е отговорност на народните представители. Казвам го с чувство за лична вина, но и във всички случаи силата, тежестта, авторитетът и представителите на местните органи на самоуправление. Това са поне три въпроса, които имаме амбицията да стигнат до жителите на Ловеч“, допълни още Румен Петков.   \r\nСпоред него изключително важен елемент е туризмът. Той поясни, че преди 20-тина години между кметовете е имало една  взаимна договореност за детския туризъм. „Ние в случая нямаме организация на детския си туризъм, който да покаже нашата история в най-добрата й светлина. Ако ние съумеем да организираме, ще съумеем да сложим, за съжаление, начало 30 години след промените на патриотичното възпитание на децата. Боя се, че ако затънем в разсъждение какво е станало преди 800 години в Ловеч и какво е значението на Ловеч за Европа половината от учителите няма да могат да участват пълноценно в разговора. Ловеч е стратегически град за България. Казвам го, не защото съм в Ловеч. Плевенчани не са бъкали от голяма любов и почит към Ловеч. Казвам го от гледна точка на историзма. Ловеч може да бъде естествен туристически център и трябва да бъде. Ако зависи от АБВ и ОБТ Ловеч ще бъде естествен туристически център на Централна Северна България. Нищо не пречи на кметовете на Ловеч, Плевен и Търново да съберат туроператорите и да се покаже цялата сила, привлекателност“, подчерта лидерът на АБВ.  \r\nПетков подчерта, че на Ловеч му трябва друга атмосфера и необходимост от своето самочувствие.  \r\nМестният лидер на структурата на АБВ в град Ловеч Милко Димитров заяви, че са сформирали листата за съветници, която ще бъде сведена до знанието на всички в оказаните срокове. „Не избързваме още с имена и с хора, тъй като има и такива на държавни позиции. Имаме горчивия опит от предходни мероприятия, как някои хора са принуждавани по един или друг начин дали да се отакзват, дали нещо друго, затова изчакваме“, допълни още Димитров.  \r\nТой поясни, че предизборната програма на АБВ – Ловеч вече е готова. „Основният акцент тук е грижата за младите хора,социалните услуги, които предоставя общината, контролът върху изпълнението на всички проекти или това, което ние като съветници бихме могли да подобрим в работата на местния парламент“, каза още Димитров.  \r\nТой посочи, че хората, които ще бъдат издигани за общински съветници имат своята експертиза.„Ние залагаме на експертизата“, допълни Димитров.  \r\nТой подчерта, че хората в АБВ са на действието и делана, а не на празните думи и обещанията. „Такива са амбициите, намеренията и се надявам да стигнем до повечето хора или до всички хора с нашите послания да бъдем правилно разбрани и съответно правилно оценени. Отсега го заявяваме, че ще пледираме за една почтена и чиста предизборна кампания“, посочи още Димитров. Той подчерта, че АБВ – Ловеч няма да се поддат на внушения, приказки и да падат на махленско ниво. „На мен ми е обидно да гледам състоянието на града. Нищо, че не съм ловчанлия кореняк. 30 и няколко години живея тук, нищо лично към хората, които в момента управляват, но предполагам, че има единомислие по тази тема“, допълни още Димитров.  \r\nОт своя страна от Обединения блок на труда Иван Минков заяви, че програмата на двете политически формации е много амбициозна. „Вие ще я видите. Много сериозно е залегнала така наречената социална форма, която общината може би от 1990 г. насам е избягала. От социалната проблематика както на младите хора, така и на възрастните. Преди няколко дни бях в два старчески дома. Трагично е положението“, каза Минков. Той подчерта, че най-големият грях е когато се краде от филийката хляб на възрастни и на деца. Минков, който е и настоящ общински съветник в Ловеч разкритикува така наречената форма кетърингово хранене.", "date": "2019.09.03", "title": "АБВ - Ловеч е в местна коалиция с Обединен блок на труда за местния вот"}
{"url": "http://www.focus-news.net/news/2019/09/03/2695061/apostol-apostolov-kmet-na-obshtina-simitli-zhelezniyat-most-svarzvasht-kv-oranovo-s-grada-shte-bade-demontiran-i-na-negovo-myasto-shte-se-izgradi-moderno-saorazhenie.html", "text": "Железният мост, свързващ кв. „Ораново“ с града ще бъде демонтиран и на негово място ще се изгради модерно съоръжение, отговарящо на всички изисквания. Това каза за  Радио „Фокус“ – Пирин  кметът на Община Симитли Апостол Апостолов. Той отбеляза, че във връзка с моста са водени „битки“, в продължение на над 10 години. \r\n„Към днешна дата можем да кажем, че промяната е въпрос на време, защото ако влезете в страницата на Агенция „Пътна инфраструктура“ ще видите, че мостът е включен в Лот 3.1 на автомагистрала „Струма“ и ще бъде изграден по-модерен начин. Вече има готов работен проект, очаква се разрешителното за строителството на Лот 3.1, след което ще започне и обновяването на мостовото съоръжение. По план сегашният Железен мост ще бъде демонтиран, а на негово място ще бъде изграден един модерен, двупосочен мост със съответните пасарелки, осветление и въобще всичко, което е необходимо за едно модерно съоръжение“, каза още Апостолов. \r\nПо отношение на срока, в който трябва да започне неговата подмяна, той заяви, че за момента се изчаква да приключат всички процедури по Закон. „Принципно има възможност строителството да започне и след 1 месец, но по-реалистичния срок е 3-4 месеца. Имаме уверението и от председателят на УС на АПИ и от зам.-министър Николай Нанков, че всичко това ще се случи“, допълни Апостолов. \r\n \r\nЛивия НИНОВА", "date": "2019.09.03", "title": "Апостол Апостолов, кмет на Община Симитли: Железният мост, свързващ кв. „Ораново“ с града ще бъде демонтиран и на негово място ще се изгради модерно съоръжение"}
{"url": "http://www.focus-news.net/news/2019/09/03/2695055/washington-examiner-donald-tramp-predstavya-proektosporazumenieto-s-talibanite.html", "text": "Сделката е постигната: държавният глава на САЩ Доналд Тръмп се очаква да представи проектоспоразумение с талибаните, което предвижда поетапно изтегляне на над 5000 американски войски от Афганистан, от пет бази, за срок от пет месеца, съобщава изданието  Washington Examiner . \r\nВ Афганистан има между 13 000 и 14 000 американски войски, разпределени в две мисии – за подпомагане на правителството в Кабул и за борба срещу терористичните организации „Ал Кайда“, „Ислямска държава“ и др. \r\nОчаква се Тръмп да обсъди споразумението с министъра на отбраната Марк Еспер на среща в късния следобед в Овалния офис, според официалния график на Белия дом. \r\nЗа споразумението от седмици говори и специалният представител на САЩ Залмай Халилзад, който миналия петък в социалната мрежа „Туитър“ обяви: „Ние сме на прага на споразумение, което ще намали насилието и ще създаде възможност афганистанците да седнат заедно, за да договорят честен и устойчив мир и единна, суверенна държава, която не е заплаха за САЩ, техните съюзници или друга държава\". \r\nХалилзад, който през изминалата година проведе девет кръга на преговори с талибаните, заяви пред TOLOnews, че „принципно споразумение“ изисква от талибаните да преговарят добросъвестно с подкрепяното от САЩ афганистанско правителство и че изтеглянето на американските войници е обусловено от това талибаните да спазят своите обещания. \r\n „Ако идеите на едната страна се опитат да бъдат наложени със сила на другата, резултатът ще бъде война. Разбира се, споразумението не е окончателно, докато президентът на САЩ не се съгласи с него“, подчерта Халилзад.  \r\nКакто Тръмп обяви миналата седмица, планът ще доведе до намаляване на нивото на американските сили до 8 600 военнослужещи, които ще бъдат основно фокусирани върху мисията за борба с тероризма. \r\n \r\n Тереза Герова", "date": "2019.09.03", "title": "Washington Examiner: Доналд Тръмп представя проектоспоразумението с талибаните"}
{"url": "http://www.focus-news.net/news/2019/09/03/2695059/ministar-nikolina-angelkova-na-sreshta-s-biznesa-v-shumenska-oblast-shte-predlozhim-na-ruski-turoperatori-da-vklyuchat-postoyanni-turove-v-regiona.html", "text": "Планираме обща среща с руски туроператори, на която да предложим да включат региона на Шумен в програмите за постоянни туристически турове. Ще организираме и срещи на туроператорите с местната власт и туристическия бизнес. Считаме, че сега е точният момент, защото се правят записванията за 2020 година. Това заяви министърът на туризма Николина Ангелкова на среща с представители на туристически бранш в района на Шумен, съобщиха от пресцентъра на  Министерство на туризма . В събитието в Плиска участваха проф. Стефан Желев, областен управител на Шумен и Найден Косев, заместник-кмет на Шумен. \"Положително е, че се отчита ръст на нощувките и приходите в региона, но абсолютните числа са по-ниски от тези на други общини и трябва съвместно да работим за привличане на повече посетители\", посочи министър Ангелкова.  \r\nПо данни на НСИ за местата на настаняване с поне 10 легла в област Шумен са отседнали общо над 26 хил. души през периода януари-юни 2019 г., което е над 10 на сто ръст спрямо същия период на рекордната за туризма ни 2018 г. Всички реализирани нощувки в областта са над 47 хил., отчитайки повече от 21% ръст. Приходите от тях възлизат на общо над 1,7 млн. лв. – над 23% увеличение, като при чужденците този ръст е около 36%. Министърът коментира, че туристическият продукт, който се предлага в района е много добър и водещата ни цел е да привлече още повече туристи.    \r\nПлиска, Преслав и Шумен трябва да се популяризират както сред младото поколение, така и пред чуждестранните посетители на България, тези исторически места трябва да са сред основните маршрути на туристите, близостта им до Варна е голямо предимство.  \r\n\"Културно-историческият туризъм е основен продукт и важен фактор за развитието на целия сектор\", каза министър Ангелкова. Той е ключов, за да се разширят крилата на сезона, да насочим туристите към вътрешността на страната и целогодишно да има голям  брой посещения. \"Стартирахме 2019 г. с фокус към вътрешния туризъм, именно с тази цел в началото на тази година обявихме кампанията „Естествено в България – 2019 година на вътрешния туризъм“ и за трети път организирахме инициативата „Неочаквана ваканция“. Ще продължим да го правим с помощта на местните власти. Благодаря на министър-председателя Бойко Борисов и на целия кабинет за подкрепата за туризма, който бе издигнат в национален приоритет\", каза министър Ангелкова.    \r\nПредстои обсъждане в Народното събрание на промените в Закона за туризма, които наскоро прие Министерски съвет. С текстовете се регламентира вписването и поддържането на  специален регистър на туристическите забележителности, фестивали и събития в регионите, както и задължения за лицата, които ги стопанисват. \"Така ще се гарантира запазването на туристическите атракции и ще се даде възможност за секторно финансиране\", уточни министър Ангелкова. Продължава работата и по намаляването на административната тежест за бизнеса. Министърът припомни, че бяха премахнати 19 вида документи, предвижда се да отпаднат още изисквания.  \r\nТема на разговорите беше и въвеждането на Единната система за туристическа информация (ЕСТИ).  Насоките за работа на системата започнаха още от месец февруари, бяха проведени обучения по места, има и онлайн клипове, чрез които всички туристически субекти могат да научат как да я използват, обясни министърът. Тя припомни, че гратисният период изтича на 1 октомври и ако след 30 септември мястото за настаняване не е включено в ЕСТИ ще получи писмено предупреждение, но веднага  след това ще се налагат санкции, тъй като подаването на данни за ЕСТИ е задължение на туристическите обекти по закон.     \r\n\"Относно инфраструктурата, която е важна за достъпа до туристическите обекти, с промените в Закона за туризма има въведени изисквания към кметовете, които трябва да я стопанисват\", обясни министърът. \"Ако няма планиране и строги разчети и най-щедрият бюджет няма да стигне\", каза министър Ангелкова по повод дебати къде е най-добре да се насочат общинските средства.    \r\n\"Министерството на туризма има много инициативи за популяризиране на туристическите събития в общините. Създали сме предпоставки всички местни власти да се включат, апелира министърът. Всяка година се приема програма за национална реклама, а за местните администрации, които участват, се правят значителни отстъпки в таксите за включване. Инициираме и срещи с туроператори, на които каним представители на бизнеса, общините и множество организации, работещи в сектора\", информира министърът. Тя благодари на общината и областната управа на Шумен за подготовката на дискусията, както и за домакинството на „Дворът на Кирилицата“.", "date": "2019.09.03", "title": "Министър Николина Ангелкова на среща с бизнеса в Шуменска област: Ще предложим на руски туроператори да включат постоянни турове в региона"}
{"url": "http://www.focus-news.net/news/2019/09/03/2695064/alsat-m-makedoniya-zasedanieto-za-osvobozhdavaneto-ot-dlazhnost-na-katitsa-yaneva-e-nasrocheno-za-chetvartak-nastoyavat-za-publichen-debat.html", "text": "Председателят на парламентарната комисия по изборите и назначенията Илия Димовски насрочи заседание за четвъртък от 12:00 часа местно време (13:00 часа българско време), за да разгледа доклада на Съвета на прокурорите за уволнението на специалния прокурор Катица Янева, предава излъчващият на албански език скопски телевизионен канал  „Алсат-М“ . \r\nДимовски заяви, че не е ясно дали докладът ще бъде обсъден при закрити врати или сесията ще бъде публична. Но според него дебатът трябва да бъде отворен за обществеността с цел – съгласно думите му – „по-голямо доверие на гражданите в парламента и съдебната система\". \r\n \r\n \r\n Тереза Герова", "date": "2019.09.03", "title": "„Алсат-М“ (Македония): Заседанието за освобождаването от длъжност на Катица Янева е насрочено за четвъртък,  настояват за публичен дебат"}
{"url": "http://www.focus-news.net/news/2019/09/03/2695068/burgas-bul-dimitar-dimov-e-otvoren-za-dvizhenie-ot-utre-liniya-11-otnovo-shte-minava-po-nego.html", "text": "От 3 септември, автомобилното движение е възстановено по целия бул. „Димитър Димов“. Това съобщиха от пресцентъра на  Община Бургас . Тази година важната пътна артерия претърпя основен ремонт. Остават дребни довършителни работи, които не пречат на движението. През следващите дни ще бъде положена маркировката. Това ще се случва преобладаващо през нощта и в най-малко натоварените светли часове. Междувременно от 4 септември, „Бургасбус“ възстановява нормалния маршрут на линия №11 през бул. „Димитър Димов“ и бул. „24-ти черноморски пехотен полк“.", "date": "2019.09.03", "title": "Бургас: Бул. „Димитър Димов“ е отворен за движение, от утре линия №11 отново ще минава по него"}
{"url": "http://www.focus-news.net/news/2019/09/03/2695067/izvestiya-ot-ran-otseniha-perspektivite-za-prisaedinyavaneto-na-sarbiya-kam-es.html", "text": "Ръководителят на Центъра за изследване на съвременните балкански кризи към Института за славянски изследвания на Руската академия на науките (РАН) Елена Гускова подчерта, че ситуация около предполагаемото присъединяване на Сърбия към Европейския съюз е сложна. Съответното тя подчерта  в интервю за списание „Международная жизнь“, цитирано от вестник  „Известия“ .  \r\n„Сърбите постоянно правеха отстъпки, абсолютно всякакви отстъпки. И всички се надяват скоро да бъдат приети в ЕС. Но днес (в ЕС) Казват, че (прием) може да има през 2026 г., а може и да няма. Мнозина в ЕС обикновено казват, че няма да приемат никого, особено сърбите“, подчерта Гускова. \r\nПрез август мнозинството от сръбските граждани (53%) подкрепиха присъединяването на страната им към Общността, стана ясно от проведено проучване. Отбелязва се, че 25% от анкетираните реагираха отрицателно на идеята за членството на страната в ЕС, 10% от анкетираните отказаха да споделят мнение по въпроса, а 12% се затрудниха да отговорят. \r\nСръбският президент Александър Вучич неведнъж е отбелязвал, че Белград се ангажира да работи в тясно и приятелско сътрудничество с Руската федерация, но поддържа курс към членство в ЕС. В същото време през май министърът на отбраната на Сърбия Александър Вулин заяви, че страната уморена от Брюксел, който непрекъснато променя целите си и поставя нови условия за страните, които желаят да се присъединят към организацията. Според него ЕС трябва ясно да каже на Сърбия дали е заинтересована от присъединяването й или не. Вулин отбеляза, че „има други съюзи и други нации“, които са готови да си сътрудничат с Белград на равни начала. \r\nЗападът не подкрепя поддържането на приятелски отношения между Белград и Москва. Условията, необходими за приемането на Сърбия в ЕС, са по-специално отхвърлянето на подобни отношения и признаването на независимостта на Косово. \r\nНа 24 март, денят на 20-ата годишнина от бомбардировките над Югославия от силите на НАТО, в Белград се проведе митинг, на който членове на Сръбската радикална партия изгориха знамената на ЕС и Северноатлантическия блок. Тогава лидерът на партията Воислав Шешел заяви, че Сърбия трябва да се интегрира с Русия и да се присъедини към Организацията на Договора за колективна сигурност (ОДКС). \r\n \r\n Тереза Герова", "date": "2019.09.03", "title": "„Известия“: От РАН оцениха перспективите за присъединяването на Сърбия към ЕС"}
{"url": "http://www.focus-news.net/news/2019/09/03/2695070/stoyan-parashkevov-obshtina-svishtov-mladite-hora-uchenitsite-i-detsata-na-grada-sa-otgovorni-i-pochistvat-sled-sebe-si.html", "text": "Младите хора, учениците и децата на Свищов са отговорни и почистват след себе си. Те са и най-активните участници в Националната кампания „Да изчистим България“. Това обобщи в ефира на  Радио „Фокус“ – Велико Търново  Стоян Парашкевов, директор на Дирекция „Управление на проекти“. Той уточни, че и възрастните се включват с желание, но подрастващите са по-ентусиазирани. „Заявяват ръкавички и чували, и чистят, където има нужда. Има и кметства, които са активни, и традиционно също се включват“, коментира още Парашкевов. Той допълни още, че Свищов един от първите градове у нас, в който е стартирала подобна инициатива, още преди Националната кампания. „Логично е всяка Община да си чисти населените места – градовете и селата, но има райони, като парковете и извънградските площи, като например местността „Паметниците“ край Свищов, където няма възможност Общината да извършва това нещо, е хубаво местните жители да поемат инициативата и сами да поддържат районите“, призова още експертът. \r\n \r\nЛуиза ТРАНЧЕВА", "date": "2019.09.03", "title": "Стоян Парашкевов, Община Свищов: Младите хора, учениците и децата на града са отговорни и почистват след себе си"}
{"url": "http://www.focus-news.net/news/2019/09/03/2695066/plovdiv-v-grada-be-daden-start-na-initsiativa-za-redovni-mesechni-rabotni-sreshti-mezhdu-magistrati-i-zhurnalisti.html", "text": "Председателят на Районен съд – Пловдив Иван Калибацев и заместник-председателят на Окръжен съд – Пловдив Славка Димитрова проведоха работна среща с журналисти в Съдебната палата. Това съобщиха от пресцентъра на  съда . На срещата бяха презентирани видовете наказателни актове, които най-често представляват интерес за медиите, бе разяснен и начина, по който се постановяват. \r\nПредставени бяха два практически казуса, като всеки от журналистите участва в различна роля – на подсъдим, защитник, пострадал, прокурор и съдебен състав. Казусите предизвикаха сериозен интерес от страна на  репортерите, като всеки от тях активно защити тезата на ролята, в която участва във възстановката на съдебния процес. \r\nВ края на събитието по предложение на председателя на Районен съд – Пловдив  Иван Калибацев бе даден старт на инициатива за редовни месечни работни срещи между магистрати и журналисти с оглед подобряване на комуникацията между тях.", "date": "2019.09.03", "title": "Пловдив: В града бе даден старт на инициатива за редовни месечни работни срещи между магистрати и журналисти"}
{"url": "http://www.focus-news.net/news/2019/09/03/2695071/faz-eksploziya-raztarsi-antverpen-politsiyata-ne-saobshtava-za-prichinite.html", "text": "Няколко души са пострадали при експлозия в белгийския град Антверпен, съобщава германският национален ежедневник  Die Frankfurter Allgemeine Zeitung . \r\nВзривът е засегнал три сгради. Уточнява се, че един човек е бил спасен, но все още има затрупани под развалините. На място работи голям контингент спасители. Към настоящия момент от полицията не съобщават причината за експлозията. \r\nДруги подробности за инцидента не се разкриват. \r\n \r\n Тереза Герова", "date": "2019.09.03", "title": "FAZ: Експлозия разтърси Антверпен, полицията не съобщава за причините"}
{"url": "http://www.focus-news.net/news/2019/09/03/2695076/kazanlak-sdruzhenie-badeshte-za-detsata-zapochna-rabota-po-proekt-za-predostavyane-na-usloviya-za-vklyuchvane-v-pazara-na-truda-na-mladi-hora-s-uvrezhdane.html", "text": "От началото на месец септември Сдружение „Бъдеще за децата“ започна работа по проект  „Социално включване чрез заетост“, финансиран по Оперативна програма  „Развитие на човешките ресурси“ 2014 - 2020, по приоритетна ос  „Намаляване на бедността и насърчаване  на социалното включване“, каза за  Радио „Фокус”  Мария Гинева, изпълнителен директор на Сдружението.Тя поясни, че основната цел на проекта е да бъдат създадени условия и подкрепяща среда за включване в пазара на труда на млади хора с увреждане и създаване на предпоставки за тяхната социализация и реализация в обществото.  \r\nДейностите в проекта ще бъдат реализирани в няколко направления. В едно от тях ще бъдат създадени три работилници, в които младежите ще усвояват определени умения съобразени с техните възможности, ще се извършват дейности свързани с провеждане на социално – правни консултации, психологическа подкрепа, оценка на възможностите, изготвяне и осъществяване на индивидуални програми за социално включване, подкрепа при търсене на работа и други.  \r\nДруга дейност е свързана с осигуряване на подкрепа за младежите с увреждания в работна среда, чрез настойници, които ги придружават в периода им на адаптация. Те ще отговарят за организацията на работната среда с цел осигуряване на защита, безопасност, достъпност, материална база, ресурси и предоставяне на подкрепа за изпълнение на трудовите задачи и максимално разгръщане на силните му страни.  „ Причината да разработим този проект е, че през последните години много младежи с увреждания и техни родители се обръщат към нас в търсенето на тяхната реализация. Разбират, че е трудно да я намерят, поради липсата на умения и без осигуряване на необходимата подкрепа”, подчерта Гинева и в този смисъл поясни, че някои от младежите имат нужда от социални услуги за грижа и Община Казанлък е създала тази възможност, но други имат реални възможности да усвоят трудови умения и да се интегрират в реална среда, за да се чувстват полезни и приети.  \r\nОчакваният дългосрочен ефект от реализирането на проекта е свързан с придобиване на нови знания, умения и навици за по-добро справяне на младите хора с увреждане с ежедневието чрез предоставяне на интегрирани иновативни и комплексни социални услуги, включително обучения в общността на хората в неравностойно положение, включително хора с увреждания и техните семейства. \r\nПроектът ще бъде реализиран с подкрепата на Община Казанлък, Дирекция „Бюро по труда“, Дирекция „Социално подпомагане” и работодатели.  \r\nСлавяна ГАЙДАРОВА", "date": "2019.09.03", "title": "Казанлък: Сдружение „Бъдеще за децата” започна работа по проект за предоставяне на условия за включване в пазара на труда на млади хора с увреждане"}
{"url": "http://www.focus-news.net/news/2019/09/03/2695072/api-vremenno-se-ogranichava-dvizhenieto-po-patya-botevgrad-mezdra-v-rayona-na-mestnostta-kopyanovets-poradi-katastrofa.html", "text": "Временно се ограничава движението по път I-1 Ботевград – Мездра в района на местност Копяновец при км 177 поради ПТП. Това съобщиха от пресцентъра на  Агенция \"Пътна инфраструктура\" . Движението в посока София се осъществява по обходен маршрут: път II-16 Ребърково – Своге – Нови Искър. Движещите се в посока Мездра изчакват на място.", "date": "2019.09.03", "title": "АПИ: Временно се ограничава движението по пътя Ботевград - Мездра в района на местността Копяновец поради катастрофа"}
{"url": "http://www.focus-news.net/news/2019/09/03/2695078/direktorat-na-gd-pbzn-glaven-komisar-nikolay-nikolov-se-sreshtna-sas-sluitelite-na-doma-za-mediko-sotsialni-grizhi-za-detsa-v-stara-zagora.html", "text": "Директорът на ГД ПБЗН главен комисар Николай Николов се срещна със служителите на Дома за медико-социални грижи за деца в Стара Загора и им благодари за съобразителността и бързата реакция в ситуация на възникнал наблизо до сградата пожар. Това съобщиха от пресцентъра на  МВР . \r\nПрипомняме, че в късните следобедните  часове на 31 август възникна пожар в местност недалече от сградата на дома. Тревожният сигнал е предаден към пожарната служба и към мястото незабавно са насочени екипи. Междувременно директорът и служителите на здравното заведение, подпомогнати от полицаи и жители от съседните къщи  са организирали бързото извеждане на малките деца и не е допусната пряка опасност за живота им. Огънят своевременно е локализиран и пожарът е спрян от екипите на РДПБЗН минути преди да достигне дома, като през нощта пожарникари са останали на дежурство в района.  \r\n„Целият персонал е реагирал адекватно и експедитивно преди пожарът да доближи Дома и така не е допусната пряка опасност за децата и шестте бебета, поверени на Вашите грижи. Действията на дежурния лекар д-р Юлиан Илчев, издал устна заповед за евакуация на децата, заплашени непосредствено от дима и пожара, са били точни и навременни. Адмирации и към старшата сестра Гинка Ковачева, организирала извеждането на всички деца от застрашената сграда. Екипите, работили на място ме увериха, че разполагате с всички необходими планове  за действия при подобни ситуации, периодично се провеждат инструктажи. А ситуация като тази доказва на практика, че сте се отнесли с нужната сериозност, за да се подготвите и че служителите Ви са обучени и на ниво. Пожелавам на всички  много здраве, професионални и лични успехи!“ – се казва в адреса на министъра на вътрешните работи до д-р Георги Узунов,  директор на Дома в Стара Загора.  \r\nСвоята благодарност и висока оценка за адекватната реакция на медицинския персонал изказа и главен комисар Николов. Заедно с него  на срещата в Дома за медико-социални грижи за деца бе и директорът на регионалната дирекция за пожарна безопасност и защита на населението комисар Стоян Колев.", "date": "2019.09.03", "title": "Директорът на ГД ПБЗН главен комисар Николай Николов се срещна със слуителите на Дома за медико-социални грижи за деца в Стара Загора"}
{"url": "http://www.focus-news.net/news/2019/09/03/2695077/mvnr-na-frantsiya-predstoi-oshte-mnogo-rabota-po-spasyavaneto-na-sporazumenieto-za-yadrenata-programa-na-iran.html", "text": "Предстои още много работа по спасяването на споразумението за ядрената програма на Иран. Това предупреди министърът на външните работи на Франция Жан-Ив Ле Дриан, предава  AFP . \r\nСпоред първия дипломат на Париж няколко са въпросите, които все още пречат на предложението на Франция за спасяването на знаково споразумение за 2015 г., ограничаващо ядрената програма на Иран. \r\n„Има още много неща за вършене. Все още ситуацията е много крехка\", заяви Ле Дриан пред журналисти в Париж относно разговорите между Техеран и три европейски държави - Франция, Великобритания и Германия, проведени с цел запазване на ядрената сделка, след като миналата година президентът на САЩ Доналд Тръмп обяви изтеглянето на страната от споразумението. \r\n \r\n Тереза Герова", "date": "2019.09.03", "title": "МВнР на Франция: Предстои още много работа по спасяването на споразумението за ядрената програма на Иран"}
{"url": "http://www.focus-news.net/news/2019/09/03/2695063/vladimir-garbelov-zam-oblasten-upravitel-na-smolyan-nov-sluchay-na-afrikanska-chuma-po-svinete-e-konstatiran-v-rayona-na-opashkata-na-yazovir-vacha-kray-selo-mihalkovo.html", "text": "Нов случай на африканска чума по свинете е констатиран в района на опашката на язовир „Въча“ край село Михалково. Това заяви на ежеседмичното заседание на Постоянната областна епизоотична комисия в Смолян заместник областният управител Владимир Гърбелов, предаде репортер на  Радио „Фокус“ – Смолян . За положителната проба на открито от турист мъртво диво прасе е съобщено на институциите непосредствено преди заседанието, поясни той. „Очаква се да пристигне официална заповед за ограничение за този район. Това ни безпокои, тъй като в инфектираната зона може би ще попаднат доста населени места като Стоманово, Селча, Михалково, Осиково и Чуреково от община Девин, както част от територията на съседната ни област Пазарджик. Трябва да сме внимателни. В останалите райони от област Смолян засега няма други положителни проби, с изключение на тези от началото на август, които са в района на Змеица, ДДС „Извора“ – Девин и Забърдо“, уточни заместник областният управител. \r\nТой допълни, че за последната седмица в областта има 17 отстреляни диви прасета и засега единствената положителна проба е тази на откритото край язовир „Въча“ мъртво диво прасе. Гърбелов подчерта, че това не ги успокоява и институциите трябва да продължат работата си по указанията на централната епизоотична комисия. \r\nДиректорът на Областната дирекция по безопасност на храните д-р Сава Бозуков, заяви че е получен протокол от изпитване от пробата на умрялото прасе край Михалково. „След като бъде обявено със заповед на изпълнителния директор, директорът на Регионална дирекция по горите ще издаде заповед, за да се очертае зоната с инфектираните участъци. Със същата заповед ще се въведат и ограничителните  мероприятия, които са въведени и в останалите райони с установени положителни проби“, каза още д-р Бозуков. \r\nНели ГЕРГЬОВСКА", "date": "2019.09.03", "title": "Владимир Гърбелов, зам. областен управител на Смолян: Нов случай на африканска чума по свинете е констатиран в района на опашката на язовир „Въча“ край село Михалково"}
{"url": "http://www.focus-news.net/news/2019/09/03/2695079/ministar-temenuzhka-petkova-shte-uchastva-v-otbelyazvaneto-na-45-g-ot-izgrazhdaneto-na-aets-kozloduy.html", "text": "Енергийният министър Теменужка Петкова ще участва в церемония по отбелязване на 45-та годишнина от изграждането на първата българска атомна електроцентрала. Това съобщиха от пресцентъра на  Министерство на енергетиката . \r\nСъбитието ще се проведе на 4 септември, от 17.00 часа, в Зрителна зала Дом на енергетика, в град Козлодуй.", "date": "2019.09.03", "title": "Министър Теменужка Петкова ще участва в отбелязването на 45 г. от изграждането на АЕЦ \"Козлодуй\""}
{"url": "http://www.focus-news.net/news/2019/09/03/2695083/plovdiv-do-sredata-na-esenta-priklyuchva-rekonstruktsiyata-na-halm-bunardzhika.html", "text": "Започна монтирането на нови указателни табели в парк Бунарджика. Първите от тях ще са разположени в обновената зона с батутите под езерото с мечката. Това съобщи за  Радио „Фокус”- Пловдив  кметът на район „Централен” Георги Стаменов. Информационно табло във вид на книга разказва на български и английски език за историята на хълма. „Очакваме и последните указателни табели, които да бъдат монтирани”, посочи Стаменов. Те ще съдържат данни за богатия растителен и животински свят на Бунарджика, а на една от тях са указани маршрутите за разходка и обектите, които посетителите могат да видят. Очаква се това да се случи до средата на септември. Остава още малко довършителна работа във високата част на хълма. По думите на районния кмет все повече хора предпочитат Бунарджика като място за отдих. „Успяхме да възстановим и каменните пързалки от 30-те години, те вече са използваеми”, добави Стаменов. \r\nОбщината е закупила и влакчето, което ще качва желаещите от подножието на хълма до Мемориалния комплекс. Очаква се в есенния сезон и то да тръгне и да предоставя тази услуга за гражданите. \r\n„Вече работи и фонтанът на езерото с мечката, след повече от 80 години прекъсване. Той е сред любимите места на гражданите“, подчерта кметът на район „Централен“ Георги Стаменов. Дейностите са част от проекта за обновяването на тепето. Строително-ремонтните работи започнаха в началото на ноември миналата година с премахването старите железни катерушки  и почистването на болната растителност. \r\nЦветана ТОНЧЕВА", "date": "2019.09.03", "title": "Пловдив: До средата на есента приключва реконструкцията на хълм Бунарджика"}
{"url": "http://www.focus-news.net/news/2019/09/03/2695082/pleven-na-9-septemvri-meditsinskiyat-universitet-otkriva-novata-uchebna-godina-s-polagane-na-akademichna-kletva-na-530-parvokursnitsi.html", "text": "След успешно проведената кандидатстудентска кампания 2019 Медицински университет – Плевен (МУ-Плевен) ще отвори врати на 9 септември, за да посрещне 530 студенти-първокурсници, приети за обучение в 14 специалности, 4 магистърски и 10 бакалавърски програми, в професионалните направления медицина, фармация, здравни грижи и обществено здраве. Това съобщиха от пресцентъра на  Медицинския университет – Плевен .  Висшето училище реализира успешен прием на студенти по държавна поръчка за магистърските специалности след средно образование – общо 180 първокурсници, «Медицина» (120) и «Фармация» (60), за бакалавърските специалности след средно образование – близо 250 новоприети студенти в 11 специалности и 60 новоприети студенти след придобита степен „Бакалавър“ в три магистърски програми – „Управление на здравните грижи“, „Здравен мениджмънт“ и „Медицинска рехабилитация и ерготерапия“. След запълване на местата по държавна поръчка, в рамките на свободния капацитет, МУ-Плевен за поредна година обяви места за обучение на студенти срещу заплащане – 30 са записаните студенти в специалностите «Медицина» и «Фармация» и 9 в бакалавърските специалности.  \r\nНа 9 септември на тържественото откриване на новата академична 2019/2020 година общо 530 първокурсници ще прекрачат прага на плевенската Алма Матер в годината на 45-годишния юбилей на висшето училище. За втора поредна година те ще изпълнят нововъведения ритуал за полагане на академична клетва, която ги прави морално съпричастни към основните ценности и мисията на Университета, към Етичния кодекс и академичните традиции. Ритуалът за полагане на клетва от първокурсниците бе въведен на 19 февруари 2018 г. за официалния старт на учебната година на новоприетите чуждестранни студенти. Те първи тържествено повториха думите на клетвата, декларирайки, че ще уважават своите преподаватели и състуденти, както и достойнството на пациентите. \r\nТази година сред първокурсниците трима са новоприетите студенти с максимален бал 36.00, записани в специалност „Медицина“, двама от които са възпитаници на Гимназия „Иван Вазов“ в град Плевен – Красимир Великов и Ели Илиева. Третият отличник-първокурсник е Ивана Иванова. Те ще отговорят на приветствията на Ректора проф. д-р Славчо Томов, на официалните гости и на Председателя на Студентски съвет, посочвайки причините за избора си да се обучават именно в плевенската Алма Матер.  \r\nАкадемичното ръководство на Медицински университет - Плевен традиционно организира за новоприетите студенти-първокурсници, за техните близки и преподаватели Тържествено откриване на новата академична година. Събитието ще се проведе на 9 септември 2019 г., понеделник, от 10.00 ч в аудиториум „Магнум” на Втора клинична база. \r\nПразникът ще протече със следната програма: \r\n- Посрещане на новоприетите студенти-първокурсници в зала „Магнум” със свитъци с химна на академичната общност Gaudeamus. \r\n- Посрещане на Академичното Ръководството с изпълнение на химна на академичната общност Gaudeamus от Общинска хорова формация „Гена Димитрова“ с диригент Анелия Дечева. \r\n- Представяне на Академичното Ръководството от проф. Маргарита Александрова, зам.-ректор по учебната дейност, водещ на тържеството. \r\n- Презентационно видео за Медицински университет – Плевен. \r\n- Приветствие на Ректора на МУ-Плевен проф. д-р Славчо Томов към новоприетите студенти. \r\n- Приветствие от Председателя на Студентски съвет. \r\n- Обръщение на студенти-първокурсници, приети с най-висок бал от Кандидатстудентска кампания 2019  \r\n- Връчване от Ректора на студентските книжки на първокурсниците, приети с най-висок бал по всички специалности на факултетите и колежа. \r\n- Тържествено полагане на Академична клетва от първокурсниците. \r\n- Финален музикален поздрав от Общинска хорова формация.", "date": "2019.09.03", "title": "Плевен: На 9 септември Медицинският университет открива новата учебна година с полагане на академична клетва на 530 първокурсници"}
{"url": "http://www.focus-news.net/news/2019/09/03/2695069/d-r-sava-bozukov-odbh-smolyan-izplateni-sa-obezshteteniyata-za-umartvenite-domashni-praseta-v-oblastta.html", "text": "Изплатени са обезщетения за умъртвените домашни прасета, отглеждани стопанства тип „заден двор“ в област Смолян. Това заяви д-р Сава Бозуков – директор на Областна дирекция по безопасност на храните – Смолян по време на ежеседмичното заседание на Постоянната областна епизоотична комисия в Смолян, предаде репортер на  Радио „Фокус“ – Смолян . „Подадени са 264 заявления, 29 от тях са за изплащане на сумите в брой, а 235 от стопаните искат да получат обезщетеният си по банков път. Вчера са разплатени 29-те стопани с обща сума от 8700 лв., а за останалите 235 сумите са депозирани от ОДБХ- Смолян и чакат преводи от София, като хората ще получат парите си по няколко дни. Общата сума, която получават стопаните от област Смолян е близо 79 000 лв.“, уточни д-р Бозуков. Той обобщи, че така ОДБХ – Смолян е приключила с ангажимента си за разплащане към стопаните за умъртвените домашни прасета. Те от своя страна са декларирали, че в продължение на една година няма да отглеждат прасета и след това ще направят нова регистрация за отглеждане на прасета в обекти тип „заден двор“ по новите изисквания на наредбата. \r\nД-р Бозуков допълни, че от днес в област Смолян се провежда разяснителна кампания със стопаните, отглеждащи домашни прасета. Те ще бъдат запознати с новите изисквания и промени, които се планират в Наредбата за отглеждане на свине в стопанства тип „заден двор“. Днес кампании се провеждат в Чепеларе и Девин, а утре в Неделино, каза още д-р Бозуков. \r\n \r\nНели ГЕРГЬОВСКА", "date": "2019.09.03", "title": "Д-р Сава Бозуков, ОДБХ – Смолян: Изплатени са обезщетенията за умъртвените домашни прасета в областта"}
{"url": "http://www.focus-news.net/news/2019/09/03/2695080/kmetat-stefan-radev-shte-prodalzhim-uspeshnata-rabota-po-razvitieto-na-mrezhata-ot-sotsialni-uslugi-v-sliven.html", "text": "Функционирането на социалните услуги на територията на община Сливен обсъдиха кметът Стефан Радев и министърът на труда и социалната политика Бисер Петков, който днес е на работно посещение в града под Сините камъни. Това съобщиха от пресцентъра на  Община Сливен . \r\nВ срещата участва и изпълнителният директор на Изпълнителна агенция „Главна инспекция по труда“ инж. Румяна Михайлова. \r\n„Продължаваме да работим успешно в посока към развитие на мрежата ни от социални услуги и мисля, че се движим с добри темпове. На територията на нашата община нараства необходимостта от такива услуги и смятам, че това е в отговор на нуждите на хората и техните семейства“, посочи кметът Радев. \r\nОбщо 17 социални услуги функционират на територията на общината, които обхващат деца, пълнолетни лица и деца с увреждания. \r\nОбщина Сливен вече има сключени 50 договора по Механизма лична помощ, който влезе в сила от 1 септември тази година, като същевременно всички потребители на услуги в домашна среда –  личен, социален асистент и домашен помощник продължават да ги получават на база на анексирано-удължен срок на споразумението между Община Сливен и Агенцията за социално подпомагане. \r\nБяха коментирани и въпроси, свързани с финансирането и осигуряването на необходимия персонал. В тази връзка Стефан Радев посочи, че трябва да се работи за мотивация и повишаване на финансовите стандарти сред заетите в социалната сфера. \r\nВ хода на разговора бяха поставени и въпроси, които касаят регионалния пазар на труда, различните програми, мерките, които се прилагат и тяхната ефективност. \r\nПо думите на министър Петков, усилията на държавата в тази ситуация трябва да бъдат насочени към привличане на незаинтересовани лица, които да се включат в активната работна сила. Той подчерта, че фокусът на политиката занапред няма да бъде насочен към субсидираната заетост, а в повишаването на качеството на работната сила, чрез обучения, придобиване на нови квалификации, нови обмени и компетентности. Министър Петков допълни, че през следващия програмен период ще се инвестира в развитието на дигитални умения. \r\nКато конструктивна и много ползотворна определи днешната среща с кмета Стефан Радев социалният министър. По думите му чрез осигуряване на по-качествена подкрепа, Община Сливен се е превърнала в ключов партньор на социалното министерство в предоставяните услуги.", "date": "2019.09.03", "title": "Кметът Стефан Радев: Ще продължим успешната работа по развитието на мрежата от социални услуги в Сливен"}
{"url": "http://www.focus-news.net/news/2019/09/03/2695086/prezidentat-rumen-radev-shte-napravi-obrashtenie-po-povod-otkrivaneto-na-novata-sesiya-na-narodnoto-sabranie-na-4-septemvri.html", "text": "На 4 септември президентът Румен Радев и вицепрезидентът Илияна Йотова ще присъстват на откриването на новата сесия на Народното събрание. Това съобщиха от  прессекретариата на държавния глава . Заседанието ще започне от 9.00 часа.  \r\nДържавният глава ще направи обръщение към народа и Народното събрание.", "date": "2019.09.03", "title": "Президентът Румен Радев ще направи обръщение по повод откриването на новата сесия на Народното събрание на 4 септември"}
{"url": "http://www.focus-news.net/news/2019/09/03/2695074/ombudsmanat-maya-manolova-depozira-ostavkata-si-v-delovodstvoto-na-narodnoto-sabranie.html", "text": "Мая Манолова депозира оставката си като омбудсман в деловодството на Народното събрание, предаде репортер на  Агенция „Фокус“ . „Току-що подадох оставката си като омбудсман на Република България. Мотивите са на сайта на институцията и са изпратени на всеки от вас. С тях ще можете да се запознаете подробно. Направих го, защото колкото и търпение да има човек, то се изчерпва“, каза Манолова.  \r\nЗорница КОСТАДИНОВА", "date": "2019.09.03", "title": "Омбудсманът Мая Манолова депозира оставката си в деловодството на Народното събрание"}
{"url": "http://www.focus-news.net/news/2019/09/03/2695089/sport-debyutat-na-usik-v-tezhka-kategoriya-shte-e-sreshtu-tayron-spong.html", "text": "Дългоочакваният дебют на Александър Усик в тежка категория ще се състои на 12 октомври в „Уинтръст Арина” в Чикаго. Съперникът му е Тайрон Спонг, който също е и четвърти в ранкинга на Световната боксова организация.  \r\nУсик е неоспорим шампион в по-долната полутежка категория и след като обедини всичките четири пояса, се отправи към предизвикателството да стане част от „кралската“ дивизия. Дълго време му бе търсен подходящ съперник и преди да атакува върховете, промоутърът му Еди Хърн му е избрал опонент в лицето на Спонг.", "date": "2019.09.03", "title": "Спорт: Дебютът на Усик в тежка категория ще е срещу Тайрон Спонг"}
{"url": "http://www.focus-news.net/news/2019/09/03/2695107/api-poradi-remontni-deynosti-na-am-trakiya-v-posoka-burgas-v-uchastaka-ot-km-13-do-km-16-dvizhenieto-tryabva-da-se-izvarshva-s-povisheno-vnimanie.html", "text": "Шофьорите да карат с повишено внимание по АМ „Тракия“ в посока Бургас в участъка от км 13 до км 16, поради ремонтни дейности в аварийната лента на съоръжението при 15-ти км. Това съобщиха от пресцентъра на  Агенция „Пътна инфраструктура“ . Скоростта в участъка е ограничена до 70 км/ч.", "date": "2019.09.03", "title": "АПИ: Поради ремонтни дейности на АМ “Тракия“ в посока Бургас в участъка от км 13 до км 16 движението трябва да се извършва с повишено внимание"}
{"url": "http://www.focus-news.net/news/2019/09/03/2695106/aneta-terzieva-borsa-za-uchebnitsi-burgas-prodazhnata-tsena-na-uchebnik-vtora-upotreba-e-okolo-65-ot-korichnata.html", "text": "Продажната цена на учебник втора употреба е около 65% от коричната. Това каза за  Радио „Фокус“ – Бургас  Анета Терзиева от една от борсите за учебници в Бургас. Тя добави, че високата цена на учебниците, издадени през миналата година, е причината повечето хора да изберат борсата за употребявани учебници за набавяне на необходимите материали. „Така например, един учебник за 9 клас, чиято цена през настоящата година достига стойност от 19-20 лева, употребявана може да бъде закупена за 12-13 лева“, отбеляза Терзиева. Според нея почти всички връщат пособията в края на учебната година, а някои от тях ги запазват до месец септември, когато предстоят входните нива по различните предмети в училище, след което отново ги препродават. „Има учебници, които изглеждат като нови, има и такива, които изглеждат употребявани. Тях ги изкупуваме на по-ниска цена и съответно препродаваме на по-ниска. За тях също се забелязва, че има търсене“, каза още Терзиева. Тя допълни, че има промяна в учебниците всяка година, която се дължи на появата на нови издателства или сливането на едни издателства с други. \r\nМария ПОПЧЕВА", "date": "2019.09.03", "title": "Анета Терзиева, борса за учебници – Бургас: Продажната цена на учебник втора употреба е около 65% от коричната"}
{"url": "http://www.focus-news.net/news/2019/09/03/2695087/kyustendil-128-700-leva-tryabva-da-badat-izplateni-na-stopani-ot-oblastta-predprieli-myarkata-za-dobrovolno-klane-na-domashnite-svine.html", "text": "128 700 лева трябва да бъдат изплатени на стопани от областта, предприели мярката за доброволно клане на домашните свине. Това стана ясно по време на провелото се заседание на Областната епизоотична комисия в Кюстендил, предаде репортер на  Радио „Фокус” – Кюстендил . Беше посочено, че на 434 стопани трябва да се изплатят компенсации за дезинфекция на личните им стопанства, а броят на закланите свине на територията на Кюстендилска област е 1242. Втори ден се изплаща сумата от 300 лв. на всеки собственик, доброволно заклал прасето си и дезинфекцирал помещението, в което е отглеждано животното. Екипи на Областна дирекция по безопасност на храните –  Кюстендил посещават съответните населени места и в присъствието на кмета, по предварително изготвени график и списък, се разплащат сумите на собствениците, приложили доброволната мярка, които нямат банкови сметки. Днес се приключва разплащането на средства в общините Кюстендил, Невестино, Трекляно и Сапарева баня, а до края на тази седмица се очаква да бъдат изплатени сумите на всички стопани в областта, които нямат банкови сметки. В рамките на заседанието стана ясно, че епизоотичната обстановка на територията на област Кюстендил продължава да бъде благоприятна. Пробата по последния сигнал за намерено диво прасе е отрицателна, стана ясно още по време на днешното заседание. Епизоотичната комисия уточни, че мерките против разпространението на Африканска чума по свинете продължават да са в сила на територията на област Кюстендил, както и в цялата страна. \r\n \r\nВенцеслав ИЛЧЕВ", "date": "2019.09.03", "title": "Кюстендил: 128 700 лева трябва да бъдат изплатени на стопани от областта, предприели мярката за доброволно клане на домашните свине"}
{"url": "http://www.focus-news.net/news/2019/09/03/2695084/vitsepremierat-ekaterina-zaharieva-se-sreshtna-s-generalniya-direktor-na-agentsiyata-za-atomna-energiya-na-oisr-uilyam-maguud.html", "text": "Вицепремиерът и външен министър Екатерина Захариева прие генералния директор на Агенцията за ядрена енергия на Организацията за икономическо сътрудничество и развитие (ОИСР) Уилям Магууд, който бе на посещение в България по покана на Министерството на енергетиката. Това съобщиха от пресцентъра на  Министерството .      \r\n„В България съществува политически консенсус относно необходимостта от  присъединяването на страната ни към ОИСР. Смятам, че за две години и половина постигнахме много и сме готови за членство в организацията. Надяваме се да получим покана за започване на преговори в най-скоро време - по възможност догодина“, заяви министър Захариева  \r\nПървият ни дипломат сподели, че много скоро българското правителство ще постави официално кандидатурата на страна ни за членство в Агенцията за атомна енергия на ОИСР. Агенцията е междуправителствена организация на индустриализираните страни за споделяне и разпространение на най-съвременните знания в областта на ядрената енергия.", "date": "2019.09.03", "title": "Вицепремиерът Екатерина Захариева се срещна с генералния директор  на Агенцията за атомна енергия на ОИСР Уилям Магууд"}
{"url": "http://www.focus-news.net/news/2019/09/03/2695085/ombudsmanat-maya-manolova-shte-se-yavya-kato-grazhdanski-kandidat-na-izborite-za-kmet-na-sofiya.html", "text": "Ще се явя като граждански кандидат на изборите за кмет на София. Това каза Мая Манолова в деловодството на Народното събрание, предаде репортер на Агенция „Фокус“. Манолова допълни още, че ще даде отговор на въпроса кой ще влезе в инициативния й комитет утре в НДК. \r\nЗорница КОСТАДИНОВА", "date": "2019.09.03", "title": "Омбудсманът Мая Манолова: Ще се явя като граждански кандидат на изборите за кмет на София"}
{"url": "http://www.focus-news.net/news/2019/09/03/2695108/pazardzhik-vazstanoveno-e-dvizhenieto-po-pat-iii-801-poibrene-oborishte.html", "text": "Възстановено е движението по път III-801 Поибрене – Оборище.Това съобщиха от пресцентъра на Агенция \"Пътна инфраструктура\".", "date": "2019.09.03", "title": "Пазарджик: Възстановено е движението по път III-801 Поибрене – Оборище"}
{"url": "http://www.focus-news.net/news/2019/09/03/2695109/veliko-tarnovo-priklyuchi-podmyanata-na-trotoarni-nastilki-v-debelets.html", "text": "Приключиха дейностите по подмяна на тротоарни настилки в Дебелец. Това съобщават от пресцентъра на  Кметство Дебелец . Над 30 000 бетонови павета смениха старите плочки. Реновираната пешеходна площ е общо 700 квадратни метра. Текущите ремонти са извършени на оживените места в централната част на населеното място. С нова настилка е тротоарът на ул. „Петър Мазнев“ пред Здравната служба, Детската ясла, Пенсионерския и Младежкия клуб; на главната улица – „П. Е. Търновски“ до автобусната спирка; от двете страни на обособеното площадно пространство, част от ул. „Васил Левски“. Стара, отъпкана пътека, се превърна в нова алея в градския парк. Пешеходните зони са облагородени с растителност – храсти и декоративни дръвчета, нови пейки и кошчета. \r\nРемонтите са извършени със средства от бюджета на Кметството. Строителните работи са направени съвместно от наши работници и външни изпълнители. \r\nТенденцията е след реновиране на централната градска част, поетапно да продължи подмяната и оформянето на пешеходните участъци и по вътрешните улици на града.", "date": "2019.09.03", "title": "Велико Търново: Приключи подмяната на тротоарни настилки в Дебелец"}
{"url": "http://www.focus-news.net/news/2019/09/03/2695081/milorad-dodik-nato-e-smartna-prisada-za-bosna-i-hertsegovina.html", "text": "В интервю „Русский репортер“ сръбският член на председателството на Босна и Херцеговина Милорад Додик недвусмислено заяви, че присъединяването на страната към НАТО е невъзможно: Република Сръбска прие резолюция за военен неутралитет, което показва, че не иска да бъде член на Северноатлантическия алианс, отбелязва официалният печатен орган на правителството в Москва – вестник  „Российская газета“ .   \r\n„Дадохме да се разбере ясно, че няма да преминем към НАТО и няма да бъдем част от този съюз по редица политически, военни, икономически и други причини. Например, що се отнася до икономическия аспект, постоянно ни казват: ще влезете НАТО - и икономическата ситуация ще се подобри веднага. Но можем да видим какво се случва в Хърватия, Черна гора и някои други страни от региона. А що се отнася до военните причини - НАТО бомбардира сръбския народ два пъти без резолюция на ООН - това е факт.Това беше едностранно и криминално действие на НАТО срещу сръбския народ, което причини огромни щети по отношение на човешки жертви и материално-технически средства както на Република Сръбска, така и на Сърбия. Сърбите като народ нямат причина да амнистират тази незаконна военна операция чрез присъединяване към НАТО. Макар нашите противници да са силни и влиятелни, а ние да сме малки и слаби, що се отнася до нашата воля, ние не искаме да се присъединяваме към тях, не искаме да имаме военна граница на река Дрина. Ние ценим ролята и позицията на Русия в региона, но считаме, че не е необходимо да влизаме във военни съюзи. Ето защо ние определихме позицията си като неутрална. От руска страна позицията ни се приема доста разумно, но от Запад получаваме ултиматум; те също се опитват да използват босненските структури, за да ни наложат НАТО. Третата, политическа причина е, че не получаваме нищо от членството в НАТО, но губим приятели. А ние не искаме това! В политически смисъл ние се стремим да изградим позиция на неутралитет. Разпределението на силите в самия свят вече е различно, отколкото преди 20 г. или дори 10 г. Разбира се, ние сме малка нация, не трябва да изразяваме амбициите за разрешаване на големи въпроси - това е прерогатив на великите сили. Но за всеки, който дори е слабо въвлечен в политическите процеси, е очевидно: ситуацията на глобално ниво се усложнява и вече можете да разберете в коя посока се движи всичко. Сега ние по никакъв начин не смеем да загубим някой от нашите партньори\", цитира изданието думите на Додик. \r\nСпоред Додик чрез Матю Палмър (който в края на август бе назначен за специален представител на САЩ за Западните Балкани) е заявено, че Босна и Херцеговина първо трябва да приеме План за действие за членство в НАТО. „За да може тя да се присъедини към НАТО, ще трябва да гласувам за него. Но определено няма да го направя. Разбира се, това ще доведе до множество проблеми. САЩ вече ме включиха в списъка на персоните нон грата. Но не бях избран, за да се грижа за личния си комфорт в този много труден исторически момент за сърбите, бях избран за представител и лидер на хората, с които съм горд , за да политика. Ангажиран съм да защитавам сръбските национални интереси. Дали се харесвам на някого в Брюксел или не, е въпрос за тях, но не и за мен\". \r\nЧленът на Президиума заяви, че ако някой, заобикаляйки сърбите, се опита да въвлече Босна и Херцеговина в НАТО, тогава те сами ще подпишат смъртната присъда на страната. „Без участието на сърбите, страната е обречена\", предупреди Додик.  \r\nПолитикът коментира и възможността за присъединяване към санкциите срещу Русия като едно от потенциалните условия за европейска интеграция на Босна и Херцеговина. „Въпросът за санкциите е много далеч от реалността. Ако утре кажат: Е, ще ви вземем в ЕС, просто въведете санкции\", бих отказал да вляза дори тогава, и няма да налагам санкции\". \r\nМилорад Додик също очерта своята принципна позиция по отношение на Крим, който за него очевидно е част от Русия. „Много бих искал да отида в Крим - ще избера времето за посещението и не виждам причина, поради която това посещение не би могло да се състои“, заяви политикът. „За мен винаги е голяма чест да се срещна с руския президент Владимир Путин и очаквам следващата ни среща да се проведе скоро“.  \r\nСпоред редакцията „колективният Запад“ продължава да прибягва до насилие срещу сръбския народ в Босна и Херцеговина, настоявайки лидерите му да се „преклонят пред НАТО и САЩ“. В същото време от октомври 2018 г. страната не е в състояние да сформира нов Министерски съвет, начело на който трябваше да застане сърбин. Предпоставката за появата на правителство, представено от бошняци и хървати и подкрепено от САЩ, бе да се ускори интеграцията на балканската държава в НАТО чрез изпращане на Годишната национална програма в Брюксел. Това би позволило на Запада да активира плана за действие за членство в НАТО за Босна и Херцеговина (на 5 декември 2018 г. страните от НАТО одобриха активирането на плана и насърчиха Босна и Херцеговина да представи ГНП). Американският държавен секретар Майк Помпео дори изпрати писмо до най-висшия колективен ръководен орган на Босна и Херцеговина - Президиума, с молба за одобрение на ГНП. „Тази стъпка няма да предопредели бъдещото членство в НАТО, но ще окаже положително въздействие върху трансформацията и модернизацията на въоръжените сили на страната\", отбеляза американският дипломат. „Тази стъпка ще подобри сигурността в Босна и Херцеговина и ще ускори процеса на реформи, което е условие страната да получи статут на кандидат за членство в Европейския съюз. Затова ви приканвам да продължите усилията, положени от предишните власти, и да одобрите ГНП като част от това\", припомня изданието думите на Помпео. \r\nСърбите категорично отхвърлиха подобно развитие на събитията, позовавайки се на резолюцията на Народното събрание на Република Сръбска относно военния неутралитет и нежеланието да се присъединяват към каквито и да било военнополитически блокове, което предизвика възмущение, включително във Вашингтон. \r\n \r\n Тереза Герова", "date": "2019.09.03", "title": "Милорад Додик: НАТО е смъртна присъда за Босна и Херцеговина"}
{"url": "http://www.focus-news.net/news/2019/09/03/2695112/blagoevgrad-natovaren-e-trafikat-po-avtomagistrala-struma-i-glaven-pat-e-79-v-chastta-im-ot-oblastta.html", "text": "Натоварен е трафикът по автомагистрала „Струма“ и главен път Е-79 в частта им от Област Благоевград. Това съобщиха за  Радио „Фокус“ – Пирин  от Областно пътно управление – Благоевград. Преминаването по второкласен път – 19 Симитли – Гоце Делчев се извършва без забавяния. Към този час няма данни за регистрирани тежки пътни инциденти. В Област Благоевград не се извършват ремонтни дейности, поради което няма въведени ограничения за движението на леки и товарни автомобили. Повишена опасност от падащи камъни има в района на проходите „Предел“ и „Папаз Чаир“, както и в Кресненското дефиле.  \r\n \r\nЛивия НИНОВА", "date": "2019.09.03", "title": "Благоевград: Натоварен е трафикът по автомагистрала „Струма“ и главен път Е-79 в частта им от областта"}
{"url": "http://www.focus-news.net/news/2019/09/03/2695111/blagoevgrad-politsiyata-izdirva-simela-asparuhova-na-17-g-ot-s-dzhigurovo.html", "text": "Издирва се Симела Аспарухова на 17 години от с. Джигурово, общ. Сандански. Момичето е с ръст-165 см., телосложение слабо, коса-черна-дълга, лице-овално, очи-кафяви. Това съобщиха   ОДМВР – Благоевград . Умоляват се всички, които имат информация за лицето да се обадят на тел. 112 и тел. 0746 3-21-31 или най-близкото РУ на МВР.", "date": "2019.09.03", "title": "Благоевград: Полицията издирва Симела Аспарухова на 17 г. от с. Джигурово"}
{"url": "http://www.focus-news.net/news/2019/09/03/2695105/ombudsmanat-maya-manolova-shte-priema-podkrepata-na-vsichki-grazhdani-na-sofiya-nezavisimo-ot-tehniya-tsvyat-i-tehnite-ubezhdeniya.html", "text": "Ще приема подкрепата на всички граждани на София, независимо от техния цвят и техните убеждения. Това каза Мая Манолова пред Народното събрание, в чието деловодство депозира оставката си като омбудсман, предаде репортер на  Агенция „Фокус“ . „Не съм делила гражданите на леви и десни. София не е лява или дясна. София е на столичани“, посочи тя. По думите ѝ тя не е свикнала да се поддава на натиск или да живее с наведена глава. „Не искам да се правя на герой, но това, което смятам да направя, е да си извоюваме столицата на България обратно, защото всички погледи са насочени към София. Промените винаги са тръгвали от столицата и пак ще тръгнат от тук“, заяви Манолова. Тя посочи, че със страх не се управлява, нито с лъжа.  \r\nЗорница КОСТАДИНОВА", "date": "2019.09.03", "title": "Омбудсманът Мая Манолова: Ще приема подкрепата на всички граждани на София, независимо от техния цвят и техните убеждения"}
{"url": "http://www.focus-news.net/news/2019/09/03/2695088/spetsializiranata-prokuratura-povdigna-obvineniya-na-4-litsa-za-uchastie-v-grupa-za-lihvarstvo-iznudvane-i-razprostranenie-na-narkotitsi.html", "text": "Специализираната прокуратура повдигна обвинения на четири лица от столичния квартал „Христо Ботев“ за участие в организирана престъпна група за лихварство, изнудване и разпространение на наркотици на територията на София.Това съобщиха от пресцентъра на  прокуратурата . \r\nЛицата бяха задържани на 2 септември 2019 г. при мащабни съвместни действия на Специализираната прокуратура и ГДБОП. Според събраните доказателства групата е действала от началото на 2016 г. Предоставяла е парични заеми срещу високи лихви, като в случай на ненавременно погасяване на задължението, лихвите са били умножавани. Онези длъжници, за които връщането на заема е ставало непосилно, са били заплашвани (в т.ч. техните семейства) и физически малтретирани. Установени са длъжници, на които участници в групата са нанесли средни и леки телесни повреди. Един от тях е бил бит с метална палка и удрян с бетонен бордюр. Събрани са доказателства, че участниците в групата за разпространявали наркотици в различни райони на столицата. \r\nНа 4 септември 2019 г. Специализираната прокуратура ще поиска от Специализирания наказателен съд определяне на най-тежката мярка за неотклонение „Задържане под стража“ за двама от участниците в групата. Те са в родствена връзка (братя), като по-възрастният от тях е ръководел престъпна структура. \r\nНа друг участник в групата е определена мярка за неотклонение „Подписка“, а четвъртият (който е син на ръководителя на групата) за момента е без мярка за неотклонение.", "date": "2019.09.03", "title": "Специализираната прокуратура повдигна обвинения на 4 лица за участие в група за лихварство, изнудване и разпространение на наркотици"}
{"url": "http://www.focus-news.net/news/2019/09/03/2695118/sport-ayntraht-frankfurt-zapochna-nakazatelna-protsedura-sreshtu-svoi-fenove-zaradi-antisemitski-vazglasi.html", "text": "Айнтрахт (Франкфурт) започна наказателна процедура срещу част от своите фенове заради антисемитски възгласи по време на реванша със Страсбург от плейофния кръг на Лига Европа миналата седмица. Четирима запалянковци са били помолени да напуснат стадиона още по време на срещата заради обидни скандирания към израелския съдия на мача Орел Гринфелд, а се очаква да бъдат предприети и допълнителни мерки, които да засегнат и трима други привърженици. Очаква се хулиганите да получат забрана да посещават повече мачовете на тима, а тези от тях, които имат абонаментни карти за целия сезон, да ги загубят.", "date": "2019.09.03", "title": "Спорт: Айнтрахт (Франкфурт) започна наказателна процедура срещу свои фенове заради антисемитски възгласи"}
{"url": "http://www.focus-news.net/news/2019/09/03/2695119/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта. \r\n \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\n \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\n \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.03", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/09/03/2695116/aleksander-dobrindt-hss-blagodarya-na-balgariya-za-tova-che-garantira-po-izryaden-nachin-zashtitata-na-vanshnata-granitsa-na-es.html", "text": "„Премиерът Борисов е един от нашите най-близки приятели в Европа и изпитвам респект към това, което той и неговото правителство направиха през последните години“. Това заяви председателят на Групата на Християнсоциалния съюз (ХСС) в Германския Бундестаг Александер Добриндт по време на съвместна пресконференция с министър-председателя Бойко Борисов, съобщиха от  правителствената информационна служба . Българският премиер е в Берлин по покана на Добриндт и участва като почетен гост на програмното заседание на Групата на Християнсоциалния съюз.   \r\n„Нашите икономически отношения са изключително близки, както между Германия и България, така и между Бавария и България“, заяви по време на пресконференцията Александер Добриндт. Той отбеляза, че страната ни се развива успешно, особено във финансовата сфера. „Икономическият растеж води до повишаване на жизнения стандарт и търговският баланс става все по-впечатляващ. В момента Германия внася повече от България, отколкото изнася за България“, уточни още председателят на Групата на Християнсоциалния съюз (ХСС). Добриндт изрази благодарност към българската държава, че продължава да гарантира защитата на външната граница на Европейския съюз. „Искам да благодаря на България за това, че спазвайки правилата на ЕС, гарантира по изряден начин защитата на външната граница с помощта на Фронтекс“, поясни Александер Добриндт. Той отбеляза, че се регистрира забележим напредък по отношение на две важни теми за България – Шенген и еврозоната. „Не мога да дам времеви график, но следим темите с внимание и имаме позитивно отношение, отчитаме постигнатото от България в областта на финансите и на правовата държава“, добави председателят на Групата на Християнсоциалния съюз.  \r\nПремиерът Бойко Борисов благодари за добрите думи на Александер Добриндт, като заяви, че тази оценка е важна и за инвеститорите. „За немските инвеститори ще бъде добре България да влезе в чакалнята на Еврозоната, защото това гарантира още повече инвестиции“, заяви министър-председателят Борисов. По отношение на Шенген премиерът изтъкна, че и в момента ползваме Шенгенската система в борбата с тероризма, контрабандата, наркотрафика, пролиферацията. „Имаме 100% обмен с всички немски и европейски служби“, каза още Бойко Борисов и добави, че споразумението ни с Турция работи. Министър-председателят припомни, че догодина България, заедно с Република Северна Македония ще председателстват Срещата на върха на Инициативата „Берлински процес“, което е изключителен знак. По думите му е важно Балканите да станат привлекателна част от Европа.  \r\nПо отношение на темата за Брекзит премиерът Бойко Борисов изтъкна, че са били направени какви ли не отстъпки, но към днешна дата няма нищо по-различно отпреди три години. „Аз съм участник на съветите и още преди няколко години, когато започна Брекзит, казах, че той няма да излезе добре. Преди седмица говорих и с Борис Джонсън. Огромни интереси има за Европа и Великобритания, голяма икономика, милиони хора работят от двете страни“, очерта ситуацията българският министър-председател. \r\nВ отговор на журналистически въпрос Александер Добриндт отбеляза, че разполагането на един голям автомобилен завод в България на германски производител е в дебати. „Всички сме наясно, че става дума за икономически въпрос, това е стопанско решение, в което политиката не може да се меси. От друга страна сме наясно, че политиката поставя политическите рамки и нашата среща е в този контекст“, уточни председателят на Групата на Християнсоциалния съюз.", "date": "2019.09.03", "title": "Александер Добриндт, ХСС: Благодаря на България за това, че гарантира по изряден начин защитата на външната граница на ЕС"}
{"url": "http://www.focus-news.net/news/2019/09/03/2695113/liderat-na-abv-rumen-petkov-i-predsedatelyat-na-mladezhkata-organizatsiya-na-partiyata-plamena-zayachka-provedoha-sreshta-s-poslanika-na-egipet-u-nas-n-pr-moayad-eldali.html", "text": "Председателят на ПП АБВ Румен Петков и председателят на младежката организация на ПП АБВ Пламена Заячка проведоха среща с посланика на Арабска република Египет в Република България Н. Пр. Моайад Елдали. Това съобщиха от  ПП АБВ . На срещата присъства и  г-н Анастас Терзобалиев, експерт на партията по Арабските страни и Близкия Изток. В рамките на срещата бяха обсъдени перспективите и възможностите за сътрудничество в различни области, привличане на египетски студенти в България, развиване на търговско-икономическите и дипломатическите отношения, които имат над 90-годишна история. Г-н Елдали отбеляза, че през последните две години се забелязват изключително динамични отношения между двете страни, както и това, че трима министри от Арабска република Египет са посетили България през тази година. Румен Петков отправи покана към посланика да посети Медицинския университет в гр. Плевен, да гостува в офиса на ПП АБВ, където да начертаят план за работа по различни линии и проекти.Пламена Заячка представи Световното движение за мир, което се разпростира на 5 континента и информира, че приоритет на българския филиал на движението е България и Балканите без ядрено оръжие. Посланикът отбеляза, че темата за ограничаване на ядреното оръжие е изключително важна и за Арабска република Египет и изрази надежда, че можем да работим съвместно в тази насока.", "date": "2019.09.03", "title": "Лидерът на АБВ Румен Петков и  председателят на младежката организация на партията Пламена Заячка проведоха среща с посланика на Египет у нас Н. Пр. Моайад Елдали"}
{"url": "http://www.focus-news.net/news/2019/09/03/2695115/the-american-conservative-zapadat-zagubi-vtorata-svetovna-voyna.html", "text": "В статия за изолационисткото издание  The American Conservative  Патрик Бюканън задава въпроса по друг начин. Кой загуби Втората световна война? Отговорът му – СССР. И предлага двете световни войни от първата половина на XX век да се разглеждат като Голямата гражданска война на Запада, завършила с унищожаването на всички западни империи и окончателното завладяване на Запада от освободените жители на бившите му колонии. \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nВ неделя, 1 септември, на 80-ата годишнина от нацистката инвазия в Полша, вицепрезидентът на САЩ Майк Пенс говори във Варшава за „петте десетилетия на неописуемо страдание и смърт, последвали” нахлуването. Пет десетилетия! \r\nПенс каза, че за Полша Втората световна война завършва не с победа, а с поражение и окупация от злата империя, управлявана от един от най-страшните убийци на XX век - Йосиф Сталин. „Освобождението на Европа“, 75-годишнината от което отбелязахме на 6 юни на плажа Омаха във Франция, се простираше само до територията до река Елба в сърцето на Германия \r\nИ отвъд Елба, нацистите, разбира се, са били унищожени, но еднакво злата идеология печели, тъй като „освободителите“ на Аушвиц десетилетия поддържаха не по-малка мрежа на концлагери от тази на Хайнрих Химлер. \r\n \r\n И така, кой всъщност спечели и кой загуби войната? \r\n \r\nПрез 1938 г. в Мюнхен Уинстън Чърчил искаше страната му да вдигне оръжие заради Чехословакия, но Великобритания влиза във войната заради Полша през 1939 г. И въпреки това и двете страни попаднаха под властта на болшевиките в продължение на половин век – а възвърна ли Великобритания свободата си? И ако това беше предсказуемият резултат от войната в тази част на Европа, където нацистите се сблъскаха с болшевиките, защо Великобритания дори се присъедини към нея? \r\nЗащо Великобритания обяви война заради кауза и държава, която очевидно не може да защити? Защо Великобритания превърна германско-полската война в световна война, която я доведе до фалит и унищожи империята й, като същевременно не доведе до постигането на основната цел на Лондон – свободна и независима Полша? \r\nС какво толкова бе заплашена Великобритания от искането на Хитлер за връщането на пристанищния град Данциг (днешен Гданск – бел.р.), който въпреки волята на 300-хилядното население беше взет от Германия и прехвърлен в Полша през 1919 г.? \r\nЖителите на Данциг никога не са искали да напуснат Германия, а 90% от тях са искали дори да се върнат. Дори британският кабинет смяташе, че Германия има причина да си върне Данциг.  \r\n \r\n Така че защо Великобритания обяви война? \r\n \r\nЗащото на 31 март 1939 г. премиерът Невил Чембърлейн безсмислено предостави на Полша открита гаранция за военна подкрепа: ако Германия използва военна сила, за да си върне Данциг, а вие окажете съпротива, ние ще застанем на ваша страна.Тази гаранция отприщва войната. \r\nКато се има предвид причината, поради която страната им тръгна на война, действията на британците по време на войната изглеждат необясними. Когато съветската армия нахлува в Полша на 17 септември 1939 г., две седмици след Хитлер, Великобритания не обявява война на СССР. \r\nПрез 1940 г. по заповед на Москва са екзекутирани всички полски офицери. Когато телата им са открити в Катин през 1943 г., Чърчил, който вече е станал съюзник на Сталин, отговори на молбата на поляците да разследват това престъпление: „Няма смисъл да се скита из смоленските гробове“. \r\nВместо да атакуват Хитлер, след като той нахлува в Полша, Великобритания и Франция остават зад линията Мажино и чакат, докато войските на Хитлер ги нападнат на 10 май 1940 г., в деня, в който Чърчил идва на власт. Три седмици по-късно британската армия е победена и прогонена обратно от континента. Шест седмици по-късно Франция капутулира. \r\nСлед Дюнкер и Битката за Великобритания през 1940 г. Лондон отхвърля всички предложения на Хитлер за прекратяване на войната до юни 1941 г., когато фюрерът напада партньора си Сталин и нахлува в СССР.  \r\nЧърчил е „човекът на века“, който убеди Великобритания сама да се изправи срещу Нацистка Германия през 1940 г. Но в края на войната каква беше равносметката за Чърчил? \r\nПолша, заради която Великобритания тръгна на война, загуби от сталинизма, под чиято власт остана през цялата Студена война. Чърчил беше принуден да се съгласи с анексирането на половината от Полша и включването й в Източния блок. За да успокои Сталин, Чърчил обяви война на Финландия. \r\nВ края на войната Великобритания е бомбардирана, обезкървена и фалирала, а нейната империя в Азия, Индия, Близкия Изток и Африка се разпада. След две десетилетия всичко това ще изчезне. \r\nФранция ще стигне до края на войната, след като е живяла пет години под нацистка окупация и под властта на Виши, загубила колониите си в Африка и Азия, а след това ще претърпи и унизително поражение в Индокитай през 1954 г. и в Алжир през 1962 година. \r\n \r\n Кой всъщност спечели войната? \r\n \r\nРазбира се, съветите, които след милионни загуби от нацистката инвазия окупираха Берлин, анексираха балтийските държави и превърнаха Източна Европа в базовия лагер на СССР, въпреки че Сталин – според клюките – е припомнил за един от руските царе от XIX век: „Да, но Александър I стигна до Париж!“ \r\nСАЩ, като най-отдалечена от конфликта страна, завършиха тази война с най-малко жертви от всички големи държави. И все пак Америка е част от Запада, а Западът загуби световните войни от миналия век. \r\nВсъщност двете войни от 1914 до 1945 г. могат да се разглеждат като Голямата гражданска война на Запада, 30-годишната война на западната цивилизация, която завърши с унищожаването на всички западни империи и окончателното завладяване на Запада от освободените жители на бившите му колонии. \r\n \r\n Тереза Герова", "date": "2019.09.03", "title": "The American Conservative: Западът загуби Втората световна война"}
{"url": "http://www.focus-news.net/news/2019/09/03/2695117/vyara-tserovska-kmet-na-pernik-obedinenite-usiliya-biha-dali-po-golyam-rezultat-za-otkrivane-iztochnika-na-zamarsyavane-v-grada.html", "text": "Обединените усилия биха дали по-голям резултат за откриване източника на замърсяване в града. Това каза за предаването  „Перничани – потомците на Кракра“  на  Радио \"Фокус\"  кметът на Община Перник Вяра Церовска във връзка с острата миризма, която се разнася във въздуха във вечерните часове. Тя каза още, че са направени 16 проверки от Общината съвместно с РИОСВ. В хода на тези проверки досега не е установен източникът на тежките миризми. Снощи, след протест на гражданите, кметът също се е включил в проверката. С най-голяма интензивност миризмата е около 10-то училище в града. Проверка е направена и в ТЕЦ „Перник“. Работниците от нощната смяна категорично отричат да има горене на друг тип отпадъци, освен позволените. „Няма как този интензивен източник да не може да бъде установен“, коментира Церовска. В резултат на всички тези усилия днес министърът на околната среда и водите Нено Димов е посетил град Перник. „Направихме разговор, предприехме съвместна проверка, която включва представители на Областна дирекция на МВР, представители на ДАНС, на прокуратура, на РЗИ-Перник, заедно с представители на общината. Водещи в тази комисия са РИОСВ, за да може да се установи причината“, обясни кметът. РИОСВ е органът, който е разрешил площадка за депониране и тя отговаря за контрола. „Около 500 са становищата на перничани, които са против тази инвестиционна програма, която предлага ТЕЦ-Перник за горене. Община Перник е готова със своето становище в подкрепа на гражданите. То е заявено и изпратено към МОСВ. Докато не се реши проблемът, не се очаква да има пълно разбиране от страна на гражданите“, каза още Вяра Церовска. По думите й обединените усилия биха могли да дадат реален резултат. Тя изрази надежда  скоро източникът на това замърсяване да бъде открит. Следи се казусът с инвестиционното намерение на ТЕЦ „Република“. Това е в приоритетите на РИОСВ и РЗИ. „Първо, като качество – те трябва да успеят да представят такова инвестиционно намерение, което да защити необходимостта от горене в ТЕЦ „Република“. Във всички случаи трябва да има решение за това какво да се прави с боклука. Какво обаче да бъде инвестиционното предложение и намерение на ТЕЦ „Република“ или на която и да е друга фирма, това е проблем на сериозно обсъждане, на задълбочено проучване, на оценка както от Министерство на околната среда и водите, така и оценка за живота и здравето на хората, която се дава от Министерство на здравеопазването“, каза тя. Министър Нено Димов е сигнализирал с писмо и до Агенция „Митници“ и Гранична полиция по този случай преди около месец. Той е взел мерки и смята, че митниците трябва да бъдат по-активни в това да се прецени какви са отпадъците, които влизат и какво е движението им в България, добави Церовска. \r\n \r\nРосица АНГЕЛОВА", "date": "2019.09.03", "title": "Вяра Церовска, кмет на Перник: Обединените усилия биха дали по-голям резултат за откриване източника на замърсяване в града"}
{"url": "http://www.focus-news.net/news/2019/09/03/2695120/ministerstvoto-na-kulturata-obyavi-pokana-i-zapochva-informatsionna-kampaniya-po-programa-pa-14-kulturno-predpriemachestvo-nasledstvo-i-satrudnichestvo.html", "text": "Министерството на културата обяви първа покана за нaбиране на проектни предложения по Резултат 2 „Подобрен достъп до култура и изкуства“ по Програма „Културно предприемачество, наследство и сътрудничество“, финансирана по Финансовия механизъм на Европейското икономическо пространство 2014-2021 г. В тази връзка започва информационна кампания, чиято цел е Поканата да достигне до най-широк кръг потенциални кандидати и заинтересованите страни да бъдат запознати с възможностите за финансиране по Програмата. Проектни предложения могат да се подават от 02 септември 2019 г. до 03 декември 2019 г. Това съобщиха от пресцентъра на  Министерство на културата . \r\nНасоките за кандидатстване по Резултат 2 „Подобрен достъп до култура и изкуства“ са налични на следния адрес: https://eumis2020.government.bg/bg/s/Procedure/Info/edb6005c-2b48-4e1f-9a8c-cc5f97d8cce2. \r\nКампанията стартира от 10 септември в София. Информационни събития ще се състоят също във Варна, Бургас, Пловдив, Русе, Велико Търново, Плевен, Стара Загора, Благоевград и Враца. \r\nГрафикът на предстоящите събития е публикуван тук. \r\nРегистрационна форма за участие можете да откриете тук https://forms.gle/dgsYjbAqijrXAr3FA .  \r\nПрограма PA 14 „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Резултат 2 „Подобрен достъп до култура и изкуства“ ще подкрепи проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики.  \r\nПовече за ПрограмаPA 14 „Културно предприемачество, наследство и сътрудничество“ тук. \r\nФинансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи.", "date": "2019.09.03", "title": "Министерството на културата обяви покана и започва информационна кампания по Програма PA 14  „Културно предприемачество, наследство и сътрудничество“"}
{"url": "http://www.focus-news.net/news/2019/09/03/2695110/ombudsmanat-maya-manolova-vlastta-nyama-da-me-spre-samo-mozhe-da-me-motivira.html", "text": "Тези от властта буквално блокираха дейността на институцията през последната повече от една година и стигнаха до там да се опитват да дискредитират и притесняват мен и семейството ми, за да ме спрат. Това каза Мая Манолова пред Народното събрание, в чието деловодство депозира оставката си като омбудсман, предаде репортер на  Агенция „Фокус“ . „Няма да ме спрат, това само ме мотивира. Не съм свикнала да се поддавам на натиск или да живея с наведена глава“, каза тя. По думите ѝ съвсем в началото е срещала присмех от институциите, с които се е сблъсквала, и пред които е настоявала  – „коя е тази и какво изобщо зависи от нея?“. „После решиха да помагат заради натиска и за да се „размине“ по-лесно. И накрая решиха да пречат, защото им пречеше високото доверие на гражданите към мен“, заяви омбудсманът. Според нея загадката, свързана с Бойко Борисов, Корнелия Нинова, Красимир Каракачанов може да бъде разрешена единствено и само от тях. \r\nЗорница КОСТАДИНОВА", "date": "2019.09.03", "title": "Омбудсманът Мая Манолова: Властта няма да ме спре, само може да ме мотивира"}
{"url": "http://www.focus-news.net/news/2019/09/03/2695121/natsionalniyat-savet-na-bsp-utvardi-161-kandidati-za-kmetove.html", "text": "На днешното си заседание Националният съвет на БСП утвърди 161 кандидатури за кметове на общини и райони. Сред кандидатите са утвърдени юристи, инженери, лекари, учители, културни дейци и др. Това съобщиха от пресцентъра на  БСП .  \r\nПетима народни представители се включват в кметската надпревара - Бургас - Николай Тишев, Сливен - ген. Кольо Милев; Русе - Пенчо Милков; Перник - Станислав Владимиров, Карнобат - Тодор Байчев. Досегашните успешни кметове на левицата отново получиха подкрепа за следващ мандат. Това са градоначалникът на Гоце Делчев - Владимир Москов, на Троян - Донка Михайлова, на Кресна - Николай Георгиев, на Павликени - Емануил Манолов, на Асеновград - Емил Караиванов и на Садово - Димитър Здравков. Ръководството на БСП потвърди и кандидатурата на Катя Георгиева за кмет на Ямбол, на Хасково - Коста Стоев и на Стара Загора - проф. Иван Върляков.  \r\nСледващото заседание на Националния съвет, което ще продължи с утвърждаването на кандидат-кметове, ще се състои на 15 септември.", "date": "2019.09.03", "title": "Националният съвет на БСП утвърди 161 кандидати за кметове"}
{"url": "http://www.focus-news.net/news/2019/09/03/2695114/shumen-lek-i-tovaren-avtomobil-sa-katastrofirali-na-patya-shumen-karnobat-v-rayona-na-selo-radko-dimitrievo.html", "text": "В 16.23 часа  в оперативната дежурна част на ОДМВР Шумен е получен сигнал, че в село Радко Димитриево е възникнал пътен инцидент, съобщиха от  ОДМВР - Шумен . По първоначална информация са се ударили лек автомобил и товарен автомобил. Движението по пътя Шумен – Карнобат, преминаващ през селото  е затруднено  и се регулира от полицейски служители. Водачите на превозни средства да спазват стриктно указанията на служителите на ОДМВР Шумен.", "date": "2019.09.03", "title": "Шумен: Лек и товарен автомобил са катастрофирали на пътя Шумен - Карнобат в района на село Радко Димитриево"}
{"url": "http://www.focus-news.net/news/2019/09/03/2695124/zapochna-glasuvaneto-za-kmet-na-godinata.html", "text": "Вече е в ход голямото национално онлайн гласуване за престижната награда „Кмет на годината“. Това съобщиха от пресцентъра на   Общинна Стара Загора . Допитването е до 15 септември, на платформата kmetnagodinata.bg. Участват 265-те общини в България. Гражданите ще оценяват работата на кметовете и екипите им за целия период от мандата им в 9 категории - Кмет на годината; Кмет на гражданите; Градска среда; Транспорт; Туризъм, култура, фестивали и традиции; Образование, спорт и младежки политики; Инвестиции и работни места; Социална община; Smart City. Традиционно в конкурса за всяка от категориите ще се гласува за малка община (с население под 20 000 жители), за средна (с население между 20 000 и 50 000 жители) и за голяма (с население над 50 000 жители). Победителите, събрали най-голяма подкрепа от допитването, ще бъдат обявени на официална церемония на 18 септември в зала 6 на НДК в София. Конкурсът \"Кмет на годината” се организира за седма поредна година от Портала на българските общини Kmeta.bg.", "date": "2019.09.03", "title": "Започна гласуването за „Кмет на годината“"}
{"url": "http://www.focus-news.net/news/2019/09/03/2695123/yana-karshiyska-direktor-na-regionalna-biblioteka-peyo-yavorov-osnovnata-ideya-na-stara-hartiya-za-nova-kniga-e-povtornata-upotreba-na-tozi-resurs-i-po-tozi-nachin-opazvaneto-na-planetata.html", "text": "Основната идея на „Стара хартия за нова книга“ е повторната употреба на този ресурс и по този начин опазването на планетата. Това каза за  Радио „Фокус“ – Бургас  Яна Кършийска, директор на Регионална библиотека „Пейо Яворов“ – Бургас. По думите ѝ това е екоинициатива, на която библиотеката и Община Бургас са съорганизатори. „В Бургас се организира за трета поредна година. За наше голямо щастие, ние откриваме сезона, след което инициативата продължава в други градове на България“, отбеляза Кършийска. Тя добави, че всяка година кампанията има различни талисманчета, които тази година са детективите Агата и Лари – герои на Стийв Стивънсън. „Тяхната роля е да провокират детското въображение, фантазия и както казва авторът им – „да направим света по-добър, да се грижим за планетата, да се грижим за хората около себе си, да живеем в един по-прекрасен свят, по-съвършен, по-красив и по-човечен“, каза още Кършийска. Според нея бъдещето е на децата и е важно те да бъдат научени отрано на любов към природата. „Те са основният двигател на живота, най-важните членове на нашата планета. Ако те от малки нямат отношение към природата, към хората, не мисля, че можем да имаме претенция за едно хубаво бъдеще“, допълни още директорът. \r\nИнициативата „Стара хартия за нова книга“ ще се проведе в Бургас на 7 септември, събота, между 10.00 и 13.00 часа в Морската градина пред Пантеона. \r\nМария ПОПЧЕВА", "date": "2019.09.03", "title": "Яна Кършийска, директор на Регионална библиотека „Пейо Яворов“: Основната идея на „Стара хартия за нова книга“ е повторната употреба на този ресурс и по този начин опазването на планетата"}
{"url": "http://www.focus-news.net/news/2019/09/03/2695127/predsedatelyat-na-narodnoto-sabranie-tsveta-karayancheva-izprati-pokani-do-delegatsiite-na-darzhavite-chlenki-na-pachis-za-uchastie-v-generalnata-asambleya-na-organizatsiyata.html", "text": "Председателят на Народното събрание и председател на Парламентарната асамблея на Черноморското икономическо сътрудничество (ПАЧИС) Цвета Караянчева изпрати покани за участие в Генералната асамблея през ноември в София до делегациите на държавите-членки на ПАЧИС. Това съобщиха от пресцентъра на  Народното събрание . Това стана на среща с генералния секретар на ПАЧИС Асаф Хаджиев, който е на работно посещение в България във връзка с предстоящия форум.  На официална церемония на 20 юни 2019 г. в Баку председателят на българския парламент пое ротационното шестмесечно председателство на ПАЧИС. България е решена като председател на Асамблеята да допринесе за засилване на интерпарламентарното сътрудничество и да постигне съществени резултати в името на гражданите от нашия регион, подчерта на срещата Цвета Караянчева. Тя отбеляза, че страната ни подхожда сериозно и отговорно към темите, които ще бъдат обсъдени от парламентаристите от Черноморския регион по време на 54-ата Генерална асамблея на ПАЧИС в София през ноември. Организацията на форума в нашата столица вече напредва и вярвам, че ни предстои един ползотворен форум с участието на парламентаристи от всички държави-членки на организацията, добави председателят на Народното събрание.  Цвета Караянчева поздрави генералния секретар на ПАЧИС Асаф Хаджиев с преизбирането му на поста по време на Генералната асамблея на организацията в Баку.", "date": "2019.09.03", "title": "Председателят на Народното събрание Цвета Караянчева изпрати покани до делегациите на държавите-членки на ПАЧИС за участие в Генералната асамблея на организацията"}
{"url": "http://www.focus-news.net/news/2019/09/03/2695126/vzglyad-nay-starata-partiya-v-germaniya-padna-zhertva-na-angela-merkel.html", "text": "След неделните избори за местни парламенти във федералните провинции Бранденбург и Саксония правителството в Берлин на канцлера Ангела Меркел може да въздъхне с облекчение – до катастрофа не се стигна. „Алтернатива за Германия“ зае едва второ място. Но самият факт, че в Берлин се радват на второто място на определяните от тях като радикали, говори едно - Германия е в състояние на дълбока политическа криза, коментират в редакцията на руския вестник  „Взгляд“ . \r\nФактът, че „Алтернатива за Германия“ стана третата най-силна партия в страната, стана факт още през 2017 г. Това се случи след изборите за Бундестаг, при които евроскептиците и националистите (в повече от по-мекия смисъл на думата) спечелиха 12,6% и сформираха третата по големина парламентарна фракция. Миналата година според проучванията те започнаха периодично да заемат второ място, изпреварвайки социалдемократите - и в източната част на страната, в бившата ГДР, тази година станаха най-популярната партия. \r\nЗатова германските елити с такова напрежение изчакаха изборите на 1 септември, когато източногерманците трябваше да избират регионалните правителства на Саксония и Бранденбург. Проучванията показваха увеличаване на популярността на АзГ и вероятността тя да излезе на върха. И всичко това въпреки факта, че срещу тях се водеше засилена агитация и всички останали участници в изборите обявиха предварително, че в никакъв случай няма да управляват с тях в коалиция.  \r\nСледователно, когато резултатите бяха обобщени и се оказа, че АзГ е на второ място, коментаторите започнаха да твърдят, че ситуацията не е чак толкова лоша. На уебсайта на Deutsche Welle се появи статия под заглавието „Изборите в източната част на Германия стабилизират правителството на Меркел“. След като ХДС зае първото място в Саксония, а ГСПД в Бранденбург, и двете партии от управляващата в Берлин коалиция може да си поемат въздух. Но това, разбира се, е вярно само от гледна точка, че пълната катастрофа за управляващата коалиция все още не е настъпила. В същото време е невъзможно да се оспорят твърденията на лидерите на АзГ, че на тези избори има само един победител - и това е тяхната партия. \r\nВсъщност в Саксония АзГ получи повече от 27% от гласовете, в сравнение с 9,7% на последните избори преди пет години. Да, тя изостава от ХДС с пет процента (докато партията на Меркел загуби 7,5%), но всъщност утрои резултата си. В Бранденбург АзГ „само“ удвои резултатите си, като спечели 23,7% срещу 12% на последните избори. Тук те бяха победени от ГСДП с 26%, които загубиха почти шест процента от избирателите си. И двете партии остават на власт в провинциите, въпреки че други партии, на първо място „Зелени“, ще трябва да бъдат привлечени за създаването на нови коалиции. Ясно е, че всичко ще бъде направено, за да не се позволи по-нататъшното издигане на власт на АзГ, но с всяка следваща година задачата ще бъде по-трудна и по-трудна.  \r\nТрадиционните германски партии не искат да признаят реалността: всички опити за дискредитиране на АзГ са не само безплодни, но дават точно обратния резултат. Всички шест години от съществуването на тази партия, която предизвиква германския политически елит и правилата за политическа коректност, т.е. заглушавайки някои неудобни теми (било то европейска интеграция или миграция), те се опитват да я представят като разтърсваща, радикална, неприлична. Наричат я ултрарадикална, националистическа, почти фашистка партия.  \r\nНо всяка година все повече и повече хора гласуват за АзГ- и няма нужда да бъдете оракул, за да предскажете, че с всяка следваща година позициите й ще продължават да заякват. И в краткосрочен план АзГ първо ще стане уверена втора политическа сила в страната, а след това – първа. \r\nГерманската политическа класа няма да успее да спре АзГ. Да, дори когато спечели изборите, т.е. получи относително мнозинство от гласовете, тя може да продължи да бъде държана в изолация. Или поне докато се създадат възможности за различни варианти от коалиции, в които няма „лоши германци“. Една четвърт ще гласува за тях, а след това една трета от всички избиратели ще им каже, че с такива възгледи не може да бъдат на власт. За да защитим демокрацията, можем да изолираме радикално малцинство. Германските елити залагат точно на такава стратегия, просто защото не са в състояние да направят нищо друго. Всъщност самата поява на АзГ и нарастването на нейната популярност са следствие от дълбоката криза, в която се оказват системните партии и професионалните политици. \r\nЕдинственият ефективен начин за спиране на АзГ би могла да бъде промяна на „старите“ партии, особено в редиците на ХДС и ГСПД. Управляващите партии обаче не искат да се променят, въпреки че на регионално ниво лидерите им правят опити да се адаптират към очакванията на хората. Например, в Саксония местният премиер Михаел Кречмер отдавна се отдалечава от обичайната линия на своя ХДС(не само между другото, по въпроса за мигрантите, но и за необходимостта от установяване на отношения с Русия). Ако не беше той, ХДС щеше да загуби Саксония. \r\nХДС не иска да се променя, защото Меркел твърдо държи властта в ръцете си и само формално отстъпва на новия лидер партията Анегрет Крамп-Каренбауер. Веднага щом Меркел напусне, партията ще започне да подрежда нещата. И това може да се случи всеки момент. В крайна сметка запазването на Меркел на власт до следващите избори през 2021 г. е възможно само в един случай - ако коалицията в Берлин, продължи да управлява. Т.е., докато социалдемократите продължат да се съгласяват да бъдат „донор на Меркел\". \r\nАко те напуснат коалицията, Меркел ще загуби поста канцлер: въпреки че тя може да не отиде на предсрочни избори и да се опита да състави ново правителство със свободните демократи и „Зелени“. Никой от тях обаче няма да иска да я види отново начело на кабинета. \r\nНо защо ГСДП продължава да остава вярна на Меркел - въпреки че всички отдавна са разбрали, че участието й в управляващата коалиция убива тази партия? Тази година тя получи 15,7% на изборите за Европейски парламент. До 2021 г. рейтингът й може да падне до 10% - и тогава социалдемократите ще паднат не на трето, а на четвърто или дори пето място. Но не става въпрос за обикновена партия: ГСДП е основната социалдемократическа партия не само в Германия, но и в Европа като цяло. Всъщност цялата социалдемокрация започна с нея. И тази партия се жертва за Меркел? \r\n \r\nПреди повече от век и половина ГСПД (тя е най-старата партия в Германия и единствената, която се е запазила в Германия от предвоенно време) премина през различни етапи. Но тя става първата партия на страната още през 1890г. Тогава обаче тя, както сега АзГ, не беше допусната до власт. По-късно въпреки това тя влиза в имперското правителство, а след 1918 г. и ликвидирането на монархията напълно превзема властта - и участва в нея под различни форми, докато Хитлер не печели. Тогава тя е забранена и се преражда след 1945 година. \r\nДълги години тя беше в опозиция, но в средата на 60-те години на миналия век се присъедини към коалицията, през 1969 г. тя спечели изборите. През тринадесетте години от управлението на ГСПД, наред с другото, се възстановяват отношенията със СССР. Но след като губи властта през 1982 г., социалдемократите успяха да си я върнат едва през 1998 г., когато Герхард Шрьодер стана канцлер. Той загуби изборите от Меркел през 2005 г., но дори тогава партията му не напусна правителството, а стана младши партньор в коалиция с ХДС. ГСПД беше в опозиция само през 2009 г., но през 2013 г. се върна в съюз с християндемократите. Т.е. през последните 20 години партията е била в опозиция само четири години, но не е донесла нищо добро, за да бъде на власт. \r\nПрез последните две години и половина партията смени трима лидери. И вече няколко месеца е без председател. Последният лидер, Андреа Налес, подаде оставка през юни след неуспешните избори за Европейски парламент, а сега партията се ръководи от временна „тройка\". \r\nДо края на годината ГСПД трябва да избере лидер и да реши как да продължи напред. Нито един лидер, който се интересува от бъдещето на партията, няма да я остави в коалиция с Меркел. Но дали такъв кандидат ще може да бъде избран? \r\nСега всъщност основният социалдемократ в страната е Франк-Валтер Щайнмайер, президент на Германия. Той ръководи партията за кратко преди изборите през 2009 г. и дори беше нейн кандидат за канцлер. Но партията загуби вота и реши да не влиза в коалиция с Меркел. В същото време Щайнмайер беше министър на външните работи в кабинета на Меркел през 2005-2009 г. и се върна на този пост през 2013 г., когато ГСДП отново влезе в правителството. И вече през 2017 г. той се премести на поста на федерален президент, представен, между другото, не от собствената си партия, а от ХДС на Меркел. \r\nМоже би сега Щайнмайер (който не заема никакви постове в партията) е този, който държи ГСДП в коалиция с ХДС, като се оправдава с това, че вътрешната политическа стабилност е по-скъпа от партийните интереси? Ако това е така, тогава това е пътят към нищото: те ще убият най-старата политическа партия в Германия и няма да спрат АзГ. Въпреки това и Щайнмайер, и Меркел, така или иначе, ще напуснат постовете си до пролетта на 2022 г., точно навреме, когато АзГ се опита да се качи на първото място на германския партиен подиум. \r\n \r\n Тереза Герова", "date": "2019.09.03", "title": "„Взгляд“: Най-старата партия в Германия падна жертва на Ангела Меркел"}
{"url": "http://www.focus-news.net/news/2019/09/03/2695128/aktsenti-v-sutreshniya-blok-dobro-utro-balgariya-po-radio-fokus-na-4-septemvri.html", "text": "Докъде стигна строежът на двата етапа от третата линия на метрото и ще бъдат ли спазени обявените срокове? Отговорите, полезни за всички столичани, търсим от директора на „Метрополитен“ инж. Стоян Братоев. Мая Манолова подаде оставка като омбудсман и се впуска в битката за кметския пост на столицата. Близо месец преди старта на предизборната кампания погледите са вперени в София, така ли ще бъде през цялата изборна есен? Тези и други въпроси коментираме с политолога Даниел Смилов. Ще гостуваме и на най-южния град в България, където в края на месеца предстои да се проведе международен маратон. Повече за него ще ни разкаже кметът на Златоград Мирослав Янчев. 300 нови знамена монтираха по входно-изходните артерии на Пловдив в навечерието на 6 септември. Как градът се подготвя за празника ще ни разкаже в минутите след 9 часа Цветана Тончева от Радио „Фокус“-Пловдив.  \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.09.03", "title": "Акценти в сутрешния блок „Добро утро, България“ по Радио „Фокус“ на 4 септември"}
{"url": "http://www.focus-news.net/news/2019/09/03/2695133/pregled-na-mezhdunarodnite-novini-do-1800-chasa-agentsiya-fokus.html", "text": "Министър-председателят на Обединеното кралство Борис Джонсън загуби парламентарното си мнозинство, след като бившият министър Филип Лий се дистанцира от торите и се присъедини към либералдемократите, предава британския телевизионен канал  Sky News . \r\n„Това консервативно правителство агресивно се стреми към Брекзит по безпринципни начин. Това излага ненужно на риск живота и средствата за препитание на хората и безсмислено застрашава целостта на Обединеното кралство. В по-широк план подобен подход подкопава икономиката, демокрацията и ролята на нашата страна в света. Използва политически манипулации, заплахи и лъжи. И прави тези неща умишлено и обмислено. Ето защо днес се присъединявам към Джо Суинсън и към либералдемократите“, цитира телевизията думите на Лий.  \r\n„Вярвам, че либералдемократите са в най-добра позиция да изградят обединяващата и вдъхновяваща политическа сила, необходима за излекуване на нашите разделения, разгръщане на талантите ни, за преодоляване предизвикателствата, пред които сме изправени като общество - и да изведем нашата страна към свят, който е по-добро място за следващите поколения\", допълни Лий. \r\n*** \r\n \r\n  Страните от НАТО започнаха ученията Northern Coasts в Балтийско море с участието на три хиляди военнослужещи и около 40 кораба от 18 държави. Това съобщиха от пресслужбата на Алианса, предава  TACC . \r\n„Ученията Northern Coasts ще се проведат в протока, свързващ Балтийско и Северно море. В тях участват около три хиляди военни и 40 кораба от 18 държави от НАТО\", се казва в официалното съобщение. \r\nМаневрите се провеждат ежегодно, като тази година се организират за 13-и път. От началото на кризата в отношенията с Руската федерация през 2014 г., след присъединяването на Крим към Русия, НАТО започна да милитаризира Балтийско море, увеличавайки броя на военните маневри и разузнавателни полети. В граничните райони с Русия в балтийските държави и Полша Алиансът разполага с четири многонационални тактически групи с общ брой до пет хиляди души, коментира ТАСС. \r\nАлиансът мотивира всички тези действия с изявления на собствените си лидери и балтийски политици за необходимостта от сдържане на Русия, допълва агенцията. \r\n*** \r\n \r\n  Централната избирателна комисия (ЦИК) на Косово подписа споразумение със Службата на Европейския съюз в страната за изпращане на наблюдатели за  предсрочните парламентарни избори на 6 октомври, съобщава електронното издание на прищинския ежедневник  Gazeta Express . \r\nПредседателят на ЦИК Валдете Дака заяви, че наблюдението на изборите е една от ключовите части на изборния процес. Според нея с подписването на това споразумение ЦИК обещава да подобри изборния процес в Косово, като добави, че парламентарните избори ще се следят и от наблюдатели на политически партии и представители на гражданското общество. \r\nЗаместник-ръководителят на Службата на ЕС в Косово Рикардо Сери заяви, че това е петият път, в който ЕС изпраща свои наблюдатели в страната, като допълни, че мисията е предложила някои препоръки на ЦИК за подобряване на изборния процес, които – съгласно думите му, не са изцяло изпълнени. \r\n*** \r\n \r\n  Няколко души са пострадали при експлозия в белгийския град Антверпен, съобщава германският национален ежедневник  Die Frankfurter Allgemeine Zeitung . \r\nВзривът е засегнал три сгради. Уточнява се, че един човек е бил спасен, но все още има затрупани под развалините. На място работи голям контингент спасители. Към настоящия момент от полицията не съобщават причината за експлозията. \r\nДруги подробности за инцидента не се разкриват. \r\n*** \r\n \r\n  Сделката е постигната: държавният глава на САЩ Доналд Тръмп се очаква да представи проектоспоразумение с талибаните, което предвижда поетапно изтегляне на над 5000 американски войски от Афганистан, от пет бази, за срок от пет месеца, съобщава изданието  Washington Examiner . \r\nВ Афганистан има между 13 000 и 14 000 американски войски, разпределени в две мисии – за подпомагане на правителството в Кабул и за борба срещу терористичните организации „Ал Кайда“, „Ислямска държава“ и др. \r\nОчаква се Тръмп да обсъди споразумението с министъра на отбраната Марк Еспер на среща в късния следобед в Овалния офис, според официалния график на Белия дом. \r\nЗа споразумението от седмици говори и специалният представител на САЩ Залмай Халилзад, който миналия петък в социалната мрежа „Туитър“ обяви: „Ние сме на прага на споразумение, което ще намали насилието и ще създаде възможност афганистанците да седнат заедно, за да договорят честен и устойчив мир и единна, суверенна държава, която не е заплаха за САЩ, техните съюзници или друга държава\". \r\nХалилзад, който през изминалата година проведе девет кръга на преговори с талибаните, заяви пред TOLOnews, че „принципно споразумение“ изисква от талибаните да преговарят добросъвестно с подкрепяното от САЩ афганистанско правителство и че изтеглянето на американските войници е обусловено от това талибаните да спазят своите обещания. \r\n„Ако идеите на едната страна се опитат да бъдат наложени със сила на другата, резултатът ще бъде война. Разбира се, споразумението не е окончателно, докато президентът на САЩ не се съгласи с него“, подчерта Халилзад.  \r\nКакто Тръмп обяви миналата седмица, планът ще доведе до намаляване на нивото на американските сили до 8 600 военнослужещи, които ще бъдат основно фокусирани върху мисията за борба с тероризма. \r\n*** \r\n \r\n  Иран отказва да сътрудничи на разследването на Международната агенция за атомна енергия (МААЕ) за предполагаемото съхранение на ядрено оборудване и радиоактивни материали, съобщава израелският вестник  The Jerusalem Post , като се позовава на статия в американското издание  The Wall Street Journal. . \r\nДипломати твърдят, че Иран е отказал да отговори на важни въпроси, зададени от МААЕ, включително по повод твърденията, че е изградил обект в Техеран, в който да се съхранява ядрено оборудване и материали, използвани в миналото за разработване на оръжия. \r\nЗа първи път тези твърдения бяха обявени публично от премиера на Израел Бенямин Нетаняху през септември 2018 г. в ООН, когато той разкри съществуването на съоръжение в столицата на Иран, описано от него като „атомен склад\", пълен с материали, свързани с ядрената програма на страната. \r\n„МААЕ все още не е предприела никакви действия. Не е поставила нито един въпрос за Иран. Тя не е поискала да се инспектира нито един нов обект, открит в този секретен архив. Затова днес реших да покажа нещо друго, което разкрихме на МААЕ и на другите разузнавателни агенции“, припомня изданието думите на Нетаняху от миналата есен.  \r\nСпоред The Wall Street Journal това е първият път, в който Иран отказва да сътрудничи на МААЕ, след влизането в сила на споразумението за ядрената програма на страната през януари 2016 г. Доскоро ядрената агенция на ООН многократно заявяваше, че Иран изпълнява всички свои ангажименти и сътрудничество с инспекции. \r\nТримесечните доклади на МААЕ показват, че инспекторите са имали достъп до всички места в Иран, които трябва да посетят, което ръководителят на агенцията Юкия Амано повтори в реч през април тази година. \r\nАгенцията беше уверила страните-членки на ООН, че ще критикува Иран за поведението му, но в доклад, публикуван миналата седмица, МААЕ само спомена проблема, според дипломатите. \r\nДействията на ядрената агенция на ООН по отношение на Иран „продължават модел на нежелание на агенцията да носи отговорност за нарушенията на Техеран на задълженията му\", според Марк Дъбовиц, изпълнителен директор на Фондацията за отбрана на демокрациите, мозъчен тръст, който се противопоставя на ядрената сделка с Иран. \r\nДипломатите поясниха, че радиоактивният материал в Техеран вероятно е останал от работата, извършена от Иран преди години. Западните представители твърдят, че усилията са били насочени към разработване на ядрено оръжие, докато Иран твърди, че ядрената програма винаги е била за мирни цели. \r\nГоворител на МААЕ заяви, че подробностите за работата на агенцията са поверителни. \r\n***", "date": "2019.09.03", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/09/03/2695122/gazeta-express-kosovo-es-izprashta-nablyudateli-na-izborite-v-kosovo.html", "text": "Централната избирателна комисия (ЦИК) на Косово подписа споразумение със Службата на Европейския съюз в страната за изпращане на наблюдатели за  предсрочните парламентарни избори на 6 октомври, съобщава електронното издание на прищинския ежедневник  Gazeta Express . \r\nПредседателят на ЦИК Валдете Дака заяви, че наблюдението на изборите е една от ключовите части на изборния процес. Според нея с подписването на това споразумение ЦИК обещава да подобри изборния процес в Косово, като добави, че парламентарните избори ще се следят и от наблюдатели на политически партии и представители на гражданското общество. \r\nЗаместник-ръководителят на Службата на ЕС в Косово Рикардо Сери заяви, че това е петият път, в който ЕС изпраща свои наблюдатели в страната, като допълни, че мисията е предложила някои препоръки на ЦИК за подобряване на изборния процес, които – съгласно думите му, не са изцяло изпълнени.  \r\n \r\n Тереза Герова", "date": "2019.09.03", "title": "Gazeta Express (Косово): ЕС изпраща наблюдатели на изборите в Косово"}
{"url": "http://www.focus-news.net/news/2019/09/03/2695125/evrodeputatat-ot-gerb-andrey-novakov-poiska-45-mln-evro-ot-byudzheta-na-es-za-spravyane-s-afrikanskata-chuma-po-prasetata.html", "text": "Андрей Новаков, евродепутат от ГЕРБ/ЕНП, внесе искане за отпускане на допълнителни 45 млн. евро от европейския бюджет в подкрепа на мерки за справянето със свинската чума. Тази сума удвоява средствата, предвидени за извънредни случаи, а част от помощите ще бъдат използвани за компенсиране на засегнатите животновъди.Това съобщиха от пресцентъра на  ГЕРБ .Предложението получи подкрепата на евродепутати от Полша, Румъния, Гърция, Чехия и Словения. Бюджетните изменения касаят два фонда - за извънредни случаи и за превенция, като до края на октомври се очаква Европейският парламент да одобри искането. \r\nОкончателното решение за бюджет 2020 на ЕС трябва да бъде взето до 18 ноември.", "date": "2019.09.03", "title": "Евродепутатът от ГЕРБ Андрей Новаков поиска 45 млн. евро от бюджета на ЕС за справяне с африканската  чума по прасетата"}
{"url": "http://www.focus-news.net/news/2019/09/03/2695135/milka-mihaylova-rakovoditel-na-sporten-klub-osven-fizichesko-razvitie-sportat-sazdava-distsiplina-i-raztovarva-psihikata.html", "text": "Освен физическо развитие, спортът създава дисциплина и разтоварва психиката. Това каза за предаването  „Перничани – потомците на Кракра“  на  Радио „Фокус“  Милка Михайлова, ръководител на едноименен лекоатлетически спортен клуб. Според нея възрастта и теглото на децата не бива да ги спират да спортуват. Тя обясни, че по повод началото на учебната година съвместно с Община Перник и  кметство „Изток“ ще се организира турнир „Да започнем училище с лека атлетика“ - атлетическо спортно мероприятие на стадион „Металург“. Михайлова допълни, че различните възрастови групи ще тичат в различни дистанции, като децата родени между 2012 г. и 2007 г. ще бягат 1,2 км, а тези между 2006 г. и 2002 г. - 2,4 км. По нейни думи участие ще вземат всички учащи деца, а всеки завършил бягането ще получи награда.  \r\nМилка Михайлова каза още, че от 4 години се стреми да привлече децата да се занимават с някакъв спорт и прави всичко възможно да се подобри материалната база и условията за децата на стадион „Металург“. Тя добави, че децата са посещавали тренировки през лятото, въпреки лятната ваканция, което е било необходимо, за да не се спре тяхното развитие, а през месец септември, октомври и ноември ще се явят на състезания. Михайлова заключи, че леката атлетика е най-достъпният спорт, а децата, които идват редовно, израстват по-бързо в живота. \r\n \r\nРосица АНГЕЛОВА", "date": "2019.09.03", "title": "Милка Михайлова, ръководител на спортен клуб: Освен физическо развитие, спортът създава дисциплина и разтоварва психиката"}
{"url": "http://www.focus-news.net/news/2019/09/03/2695130/pazardzhik-oblastnata-epizootichna-komisiya-provede-zasedanie.html", "text": "Заместник-областният управител Йордан Кожухаров председателства заседанието на Областната епизоотична комисия, което се проведе днес в Областна администрация Пазарджик, съобщиха от  Областната администрация . Няма регистрирани нови случаи на заболяването Африканска чума по свинете в област Пазарджик. По данни на ОДБХ-Пазарджик, в първия работен ден на месец септември, сумата от 300 лв. за почистване и дезинфекция на обектите, след доброволно усвояване на месото от прасетата в личните стопанства, вече са получили 320 собственици на стопанства тип „заден двор“, в 11 населени места на област Пазарджик. Това са собственици на прасета в общините Пазарджик и Брацигово, които не са подали в заявлението си банкова сметка, а са  получили финансово подпомагане в съответното населено място от служители на ОДБХ Пазарджик. Изплащането на сумите продължава по график, средства се превеждат и по банков път. От 26 август до 1 септември, в горските територии на област Пазарджик са извършени 304 бр. проверки и не са констатирани нови огнища на АЧС, съобщи по време на заседанието директорът на РДГ Пазарджик инж. Ангел Кузманов. Продължава транспортирането на складираната дървесина от инфектираните зони – териториите на ДЛС „Чепино“ и ДГС „Алабак“, крайният срок е 5 септември 2019 г., определен с решение на Областната епизоотична комисия. Горските стопанства в региона разполагат с достатъчен ресурс за снабдяване на населението с дърва за огрев. Полицейски патрули дежурят в близост до промишлените свинекомплекси и на всички входно-изходни артерии в региона за нерегламентиран превоз на свине, животински продукти и фуражи.", "date": "2019.09.03", "title": "Пазарджик: Областната епизоотична комисия проведе заседание"}
{"url": "http://www.focus-news.net/news/2019/09/03/2695134/veliko-tarnovo-remont-teche-po-patya-mezhdu-selata-novgrad-i-vardim.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на септември, съобщават за  Радио „Фокус“ – Велико Търново  от  Областно пътно управление. Времето във Великотърновски регион е ясно и слънчево към този час, настилките – сухи. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Ремонтират  част от пътя от старата столица към Прохода на Републиката. В отсечката  Дебелец – Гурково, от км 0+000 до км 33+420, движението се осъществява в едната лента. Участъкът е сигнализиран с пътни знаци, а дейностите продължават до 5 септември. В района остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\n \r\nЛуиза ТРАНЧЕВА", "date": "2019.09.03", "title": "Велико Търново: Ремонт тече по пътя между селата Новград и Вардим"}
{"url": "http://www.focus-news.net/news/2019/09/03/2695131/pernik-oblastniyat-upravitel-irena-sokolova-provede-regulyarna-epizootichna-komisiya-vav-vrazka-s-afrikanska-chuma-po-svinete.html", "text": "Областният управител Ирена Соколова откри и ръководи заседанието на Постоянната областна епизоотична комисия във връзка с превенцията на разпространението на Африканската чума по свинете (АЧС). Това съобщиха от  Областна администрация - Перник \r\nПо информация на Областната дирекция по безопасност на храните 211 са стопанствата на територията на област Перник, подали заявления до 26 август, които ще получат еднократната помощ от 300 лв. за дезинфекция срещу АЧС. Вчера стартира изплащането на сумите по първия транш за стопаните предприели мерки за почистване и дезинфекция след извършване на доброволното клане на прасета за угояване за лични нужди. \r\nКъм момента плащанията от страна на ОДБХ в общините Перник, Радомир, Брезник, Трън, Земен и Ковачевци, са извършени на 75%, като в утрешния ден предстои да бъдат изплатени и останалите 25%. Стопаните, заклали прасета в обекти тип „заден двор” до 2 септември т.г. също ще получат средства за обезпечаване на санитарно-хигиенните действия. Същите попадат във втория транш, а плащането предстои. С цел по-широка информираност на населението по темата с АЧС и мерките за биосигурност, още в началото на месец ноември Българската агенция по безопасност на храните ще стартира мащабна разяснителна информационна кампания. Следващото заседание на Постоянната областна епизоотична комисия е на 10 септември, вторник от 15:00 ч. в зала \"Струма\" на Областна администрация.", "date": "2019.09.03", "title": "Перник: Областният управител Ирена Соколова проведе регулярна епизоотична комисия във връзка с Африканска чума по свинете"}
{"url": "http://www.focus-news.net/news/2019/09/03/2695129/sky-news-boris-dzhonsan-zagubi-mnozinstvo-v-parlamenta-predi-reshavasht-vot-za-brekzit.html", "text": "Министър-председателят на Обединеното кралство Борис Джонсън загуби парламентарното си мнозинство, след като бившият министър Филип Лий се дистанцира от торите и се присъедини към либералдемократите, предава британския телевизионен канал  Sky News . \r\n„Това консервативно правителство агресивно се стреми към Брекзит по безпринципни начин. Това излага ненужно на риск живота и средствата за препитание на хората и безсмислено застрашава целостта на Обединеното кралство. В по-широк план подобен подход подкопава икономиката, демокрацията и ролята на нашата страна в света. Използва политически манипулации, заплахи и лъжи. И прави тези неща умишлено и обмислено. Ето защо днес се присъединявам към Джо Суинсън и към либералдемократите“, цитира телевизията думите на Лий.  \r\n„Вярвам, че либералдемократите са в най-добра позиция да изградят обединяващата и вдъхновяваща политическа сила, необходима за излекуване на нашите разделения, разгръщане на талантите ни, за преодоляване предизвикателствата, пред които сме изправени като общество - и да изведем нашата страна към свят, който е по-добро място за следващите поколения\", допълни Лий. \r\n \r\n Тереза Герова", "date": "2019.09.03", "title": "Sky News: Борис Джонсън загуби мнозинство в парламента преди решаващ вот за Брекзит"}
{"url": "http://www.focus-news.net/news/2019/09/03/2695137/premierat-boyko-borisov-germaniya-e-nash-strategicheski-partnyor-v-es-i-blizak-satrudnik-v-nato.html", "text": "Германия е наш стратегически партньор в ЕС и близък сътрудник в НАТО. Това заяви министър-председателят Бойко Борисов в изказването си по време на програмното заседание на Групата на Християнсоциалния съюз (ХСС) в Бундестага, което се провежда в Берлин, съобщиха от   Правителствената информационна служба .Премиерът Борисов изтъкна конструктивното сътрудничество между двете страни, което се отличава с дългогодишни традиции и отлични перспективи като през настоящата година отбелязваме 140 г. от установяването на дипломатически отношения. „България и Германия развиват динамично сътрудничество във всички области – политика, сигурност, икономика и търговия, туризъм, образование, наука и култура“, акцентира Борисов пред представителите на германския Бундестаг. Той подчерта, че има изключително интензивен политически диалог на всички нива, което е основа за успешното справяне с общите предизвикателства не само пред двете страни, но и в европейски план. В изказването си българският министър-председател постави акцент още върху актуалните въпроси на ЕС. „България е активен и последователен поддръжник на европейската перспектива на държавите от Западните Балкани. По време на нашето председателство на Съвета на ЕС положихме големи усилия за връщането на темата в дневния ред на ЕС, защото интегрирането на региона със Съюза е стратегическа инвестиция в мира, демокрацията, просперитета, сигурността и стабилността на Европа“, категоричен бе премиерът Борисов.Той подчерта, че именно признанието за положителния принос на България по отношение на европейския път на Западните Балкани е и делегирането на отговорността страната ни да председателства Берлинския процес. „Първото в историята съвместно председателство на Процеса с Република Северна Македония е акт на признание на постигнатото историческо Двустранно споразумение между нашите две страни, което е положителен пример за добросъседски отношения“, каза още премиерът Борисов.В изказването си пред представителите на ХСС премиерът Борисов се спря още върху Многогодишната финансова рамка за периода 2021-2027 и необходимостта от ефективното разпределение на ресурсите между отделните приоритети на ЕС. „Като външна граница България добре разбира необходимостта от осигуряване на достатъчни средства за новите приоритети, особено в областта на миграцията, сигурността и отбраната“, добави премиерът Борисов. Той подчерта, че също толкова важно е бюджетът на ЕС да инвестира в растеж, заетост, конкурентоспособност и конвергенция, което означава по-добър живот за всички европейски граждани. Министър-председателят Бойко Борисов се спря в изказването си още върху сигурността и единството на ЕС, както и върху въпросите на следващия институционален цикъл. „България приветства избирането на госпожа Урсула фон дер Лайен за председател на ЕК. Лично аз, като премиер, положих много усилия в подкрепа на нейната кандидатура и мога да кажа, че сме изключително доволни от резултата – член на Европейската народна партия става и първата жена председател на ЕК“, категоричен бе министър-председателят Бойко Борисов.", "date": "2019.09.03", "title": "Премиерът Бойко Борисов: Германия е наш стратегически партньор в ЕС и близък сътрудник в НАТО"}
{"url": "http://www.focus-news.net/news/2019/09/03/2695132/sofiya-vavezhda-se-vremenna-organizatsiya-na-dvizhenieto-za-provezhdane-na-aleya-na-knigata-na-bul-vitosha.html", "text": "От 07.00 до 19.00 часа на 4-ти и 18-ти септември се забранява престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент” на ул. „Неофит Рилски” между  бул. „Витоша” и ул. „Христо Белчев”, в частта до бул. „Витоша”. Това съобщиха от пресцентъра на  Столична община .", "date": "2019.09.03", "title": "София: Въвежда се временна организация на движението за провеждане на „Алея на книгата” на бул. „Витоша”"}
{"url": "http://www.focus-news.net/news/2019/09/03/2695142/api-vremenno-se-ogranichava-dvizhenieto-po-pat-ii-73-dibich-ivanski-v-rayona-na-radko-dimitrievo-poradi-katastrofa.html", "text": "Временно се ограничава движението по път II-73 Дибич – Ивански в района на Радко Димитриево поради ПТП. Това съобщиха от пресцентъра на  Агенция \"Пътна инфраструктура\" .  \r\nДвижението се осъществява по общински път през с. Радко Димитриево. Движението се регулира от пътна полиция.", "date": "2019.09.03", "title": "АПИ: Временно се ограничава движението по път II-73 Дибич – Ивански в района на Радко Димитриево поради катастрофа"}
{"url": "http://www.focus-news.net/news/2019/09/03/2695140/sport-braziliya-pobedi-gartsiya-sas-7978-v-mach-ot-sp-po-basketbol.html", "text": "Бразилия победи Гърция със 79:78 в мач от Световното първенство по баскетбол за мъже в Китай. Така южноамериканците постигнаха втора победа в Група F и е лидер в класирането в тази група, след като надделяха над Нова Зеландия в първата си среща от шампионата. Гърция се справи с Черна гора в първия си мач, но пропиля аванса си от 10 точки след първото полувреме.", "date": "2019.09.03", "title": "Спорт: Бразилия победи Гърция със 79:78 в мач от СП по баскетбол"}
{"url": "http://www.focus-news.net/news/2019/09/03/2695143/ministar-angelkova-krepostta-misionis-i-bogatite-vineni-traditsii-v-oblastta-sa-seriozna-baza-za-ustoychiv-rast-na-turizma-v-regiona.html", "text": "Културно-историческото наследство, крепостта Мисионис и богатите винени традиции в областта са сериозна база за устойчив ръст на туризма в региона.Това съобщиха от  Министерството на туризма . Културно-историческият туризъм е сериозен двигател за привличане на още по-голям брой посетители във вътрешността на страната, които да се запознаят с историята и бита на местните хора. Това заяви министърът на туризма Николина Ангелкова на работна среща с местната власт и туристическия бизнес в Търговище. В нея участваха Митко Стайков, областен управител на област Търговище, Дарин Димитров, кмет на общината и археологът проф. Николай Овчаров.Областта е сред добрите примери за ускорено развитие в  туризма. Това показват и данните за пренощувалите лица в местата за настаняване с 10 и повече легла в периода януари-юни 2019 г., които за област Търговище се увеличават с 5,9% спрямо същите месеци на миналата година. А потенциалът е още по-голям. Висок ръст се отчита и при реализираните нощувки в тези места за настаняване – 29,6 на сто. За първото полугодие приходите от нощувки възлизат на 1 143 332 лв., което представлява нарастване с 30,9% спрямо първите шест месеца на 2018 г. Регионът разполага с уникални забележителности, които несъмнено са фактор за увеличения брой на посетителите в околността. Има реномето на първенец в производството на бели вина и ритуали по дегустацията им. Това бе и причината да включим Търговище в 12-те винено-кулинарни дестинации, които Министерството на туризма създаде заедно с Министерството на земеделието, храните и горите. Заедно с Велико Търново, Горна Оряховица, Шумен, Плиска, Велики Преслав и Габрово се оформя дестинация „Стари столици“, поясни министърът. И добави, че градът може да предложи разнообразни възможности за алтернативен туризъм. Предвиждаме различни двустранни срещи с туроператори с нашите топ 15 целеви пазари, така че бизнесът тук да има възможност да представи типичните си продукти на туроператорите, които да ги включат в различни опознавателни турове, каза министър Ангелкова, като поясни, че близостта на Варна, като притегателен център за много туристи, дава възможност  да бъдат направени интересни туристически обиколки и комбинирани маршрути. С новите текстове в Закона за туризма ще се регламентира вписването и поддържането на специален регистър на туристическите забележителности, фестивали и събития в регионите, както и задължения за лицата, които ги стопанисват. Така ще се гарантира запазването на туристическите атракции и ще се даде възможност за секторно финансиране, каза министърът и добави, че чрез промените в Закона за туризма продължава политиката на министерството за намаляване на административната тежест за бизнеса, след като вече бяха  премахнати 19 вида документи.Туризмът зависи от усилията на много министерства, благодаря на министър-председателя Бойко Борисов и на всички колеги за подкрепата и затова, че открояват туризма като значим  сектор от националната икономика, каза министър Ангелкова. Надявам се с общи усилия да успеем да привлечем вниманието на посетителите към този прекрасен град, заключи министърът. Проф. Николай Овчаров  благодари на премиера Борисов и правителството за възможността археолозите да работят върху късноантичната крепост Мисионис и да продължат с разкопките и проучванията. Министър Ангелкова посети крепостта заедно с известния археолог, който сподели интересни детайли от работата на археолозите. Ще направим всичко възможно с общи усилия стъпка по стъпка да подпомогнем усилията на кмета и областния управител, така че това уникално наследство да бъде показано на само на българите, но и на гостите от чужбина, каза министър Ангелкова, отбелязвайки, че Бойко Борисов е премиерът, който най-много се грижи за археологията и културно-историческото наследство . Крепостта Мисионис датира от периода на ранновизантийската и средновековната българска история, а местно предание я свързва  с победата на хан Крум над византийския император Никифор.", "date": "2019.09.03", "title": "Министър Ангелкова: Крепостта Мисионис и богатите винени традиции в областта са сериозна база за устойчив ръст на туризма в региона"}
{"url": "http://www.focus-news.net/news/2019/09/03/2695144/a1-on-makedoniya-bezhantsi-i-migranti-se-opitaha-da-izbyagat-ot-gartsiya-s-lodka.html", "text": "Членовете на бреговата охрана в Кефалония и Лефкада откриха лодка с 58 бежанци и мигранти, опитвали се да напуснат незаконно Гърция, предава скопската електронна медия  A1 On . \r\nПо случая са арестувани двама души, за които се предполага, че са били контрабандисти. Уточнява се, че и двамата – на възраст 25 г. и 28 г., не са граждани на Гърция. \r\nНе се привеждат други подробности. \r\n \r\n Тереза Герова", "date": "2019.09.03", "title": "A1 On (Македония): Бежанци и мигранти се опитаха да избягат от Гърция с лодка"}
{"url": "http://www.focus-news.net/news/2019/09/03/2695139/vitsepremierat-mariyana-nikolova-shte-uchastva-v-ikonomicheski-forum-v-polsha-i-v-sreshta-na-visoko-ravnishte-za-demografskata-politika-v-ungariya.html", "text": "Заместник министър-председателят по икономическата и демографска политика Марияна Николова ще участва утре, 4 септември, в икономическия форум в полския град Криница. Това съобщиха от   Правителствената информационна служба . Основна тема на срещата, в която участват представители на над 60 държави, е „Европа на утрешния ден. Какво означава да сме силни?“. На 5 септември българският заместник министър-председател ще вземе участие в откриването на Срещата на високо равнище за демографската политика, която се провежда за трети път в унгарската столица Будапеща. На форума ще присъстват унгарският премиер Виктор Орбан, президентите на Сърбия, Чехия и Словакия, както и бившия австралийски министър-председател Тон Абът.", "date": "2019.09.03", "title": "Вицепремиерът Марияна Николова ще участва в икономически форум в Полша и в среща на високо равнище за демографската политика в Унгария"}
{"url": "http://www.focus-news.net/news/2019/09/03/2695145/predstoyashti-sabitiya-v-stranata-za-4-septemvri-agentsiya-fokus.html", "text": "*** \r\n \r\nОт 9.10 часа в сградата на Народното събрание президентът Румен Радев ще направи обръщение по повод откриването на новата сесия на НС. На откриването на новата сесия на парламента ще присъства и вицепрезидентът Илияна Йотова. \r\n \r\n \r\n*** \r\n \r\nОт 9.00 часа ще започне редовно заседание на Народното събрание. \r\n \r\n \r\n*** \r\n \r\nОт 10.00 часа ще започне редовното заседание на Министерски съвет.  \r\n \r\n \r\n*** \r\n \r\nОт 17.00 часа в Зрителна зала на Дома на енергетика министър Теменужка Петкова ще участва в отбелязването на 45 години от изграждането на АЕЦ \"Козлодуй\" \r\n \r\n \r\n*** \r\n \r\nОт 11.30 часа СДС ще подаде документи за регистрация в ЦИК за местните избори на 27 октомври. \r\n \r\n \r\n*** \r\n \r\nОт 9.30 часа 6-и състав на Специализирания наказателен съд ще заседава подело срещу Емил М., Мартин Д. и Калоян Б., обвинени в образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 2-ри състав на Специализирания наказателен съд ще заседава подело срещу Божидар К., Иван Т., Георги Ив., Тодор Сл., Радослав Д., Димитър Н., Данаил П., Николай И., Силви Н. и Марчо М., обвинени в образуване и ръководене на организирана престъпна група. \r\n \r\n \r\n*** \r\n \r\nОт 10.30 часа 13-и състав на Специализирания наказателен съд ще заседава подело срещу Марио Йо., обвинен в образуване и ръководене на организирана престъпна група. \r\n \r\n \r\n*** \r\n \r\nОт 11.30 часа в Пресклуб „България“ ще се състои официалното връчване на наградата „Сребърен сокол“ на алпиниста Атанас Скатов. \r\n \r\n \r\n*** \r\n \r\nОт 12.00 часа в Интер Експо Център ще бъде открито първото издание на Кариерен Кошер 2019, посветен на професионалното развитие, ориентиране и споделяне за прогресивно мислещи бизнеси и таланти с опит и образование в чужбина. Приветствие ще отправи заместник-министърът на труда и социалната политика Султанка Петрова. \r\n \r\n \r\n*** \r\n \r\nОт 14.30 часа 7-и състав на Специализирания наказателен съд ще заседава подело срещу Николай К., Денислав П., Симеон С., Пламен С. и Красимир Ив., обвинени в участие в ръководството на престъпна организация или група \r\n \r\n \r\n*** \r\n \r\nОт 18.00 часа в Съюза на българските художници на бул. „Раковски“ 125 ще бъде открит Фестивалът на съвременната българска керамика. Той е ежегодна изложба, която представя оригинални творби на български художници, създадени през последните три години. Фестивалът ще продължи до 27 септември 2019 г. \r\n \r\n \r\n*** \r\n \r\nОт 10.30 часа в сградата на ОДМВР - Благоевград ще се проведе пресконференция за дейността на Дирекцията, както и предприетите охранителни мерки по повод началото на новата учебна 2019/2020 година.  \r\n \r\n \r\n*** \r\n \r\nОт 18.00 часа в галерия „Неси“ ще бъде представена изложба с творби на Любка Кирилова. \r\n \r\n \r\n*** \r\n \r\nОт 18.30 часа в Дома на писателя поетът и журналист Румен Леонидов ще представи най-новата си книга „Покаяние Господне“. \r\n \r\n \r\n*** \r\n \r\nОт 18.30 часа в Арт салона на Радио „Варна“ ще бъде открита юбилейната изложба „Преоткриване” на завършилите специалност „Изобразително изкуство” в НУИ „Добри Христов” през 1999 г.  \r\n \r\n \r\n*** \r\n \r\nОт 20.00 часа в Летния театър ще бъде представен спектакълът „За сватбите“ със специалното участие на Камен Донев. \r\n \r\n \r\n*** \r\n \r\nОт 10.00 часа в Хотел „Кристал\" ще се проведе събитие за представяне на резултатите по проекта „Подобряване на квалификацията на професионалистите, предлагащи палиативни грижи на европейско ниво, чрез създаване на сравнителна рамка на компетентностите, ECVET базирани учебни материали и инструмент за самооценка на уменията\". Проектът се реализира от Община Златоград в партньорство с организации от Литва, Кипър, Белгия, Унгария и Турция. \r\n \r\n \r\n*** \r\n \r\nОт 17.30 часа в Художествената галерия в Ловеч ще бъде открита изложбата „Александър Батенберг – първият княз на Княжество България“. \r\n \r\n \r\n*** \r\n \r\nОт 9.00 часа в зала 2 на Окръжен съд – Пловдив ще се проведе заседание по делото срещу подсъдимия Димитър В., обвинен за причиняване на катастрофа, при която е загинал човек в инвалидна количка. \r\n \r\n \r\n*** \r\n \r\nВ 10.00 часа в Пресклуба на БТА в Пловдив на бул. „Шести септември“ 140 на пресконференция на тема „Презентация на Технофилма „Героите от САЩ-94“, изработен от  по повод 25-годишнината от най-доброто представяне на български национален отбор по футбол на Мондиал - четвърто място от Световното първенство по футбол в САЩ 1994 година.  \r\n \r\n*** \r\n \r\nВ 10.00 часа ще се състои традиционното „къпане\" на паметника на Съединението на площада.  \r\n \r\n \r\n*** \r\n \r\nОт 11.00 часа в парковата зона на бул. „Менделеев“ ще се състои официално откриване на обновените части градското пространство в района. На място ще присъства кметът на район „Централен“ в Пловдив Георги Стаменов. \r\n \r\n \r\n*** \r\n \r\nОт 16.00 часа в Пресклуба на БТА в Пловдив на бул. „Шести септември\" 140 ще се състои пресконференция на  \"Движение 681\"  и ПП Земеделски съюз \"Александър Стамболийски\". \r\n \r\n \r\n*** \r\n \r\nОт 19.00 часа на крепостта „Туида“ ще се проведе акробатично шоу под наслов „Приказна Нощ“. \r\n \r\n \r\n*** \r\n \r\nОт 09.00 часа в село Памукчии свещеноиконом Евгений Димитров ще отслужи водосвет и ще прочете молитва за благословение на работещите по започващия ремонт на храма „Св. Параскева Петка Българска“ в селото. \r\n \r\n \r\n*** \r\n \r\nОт 11.00 часа в офиса на Областен информационен център – Стара Загора ще се проведе работна среща на тема „Възможности за финансиране в малките населени места в област Стара Загора чрез Местните инициативни групи“.  \r\n \r\n \r\n*** \r\n \r\nОт 11.00 часа в парк „Зеления клин” ще се проведе куклено шоу на театрална студия „Слънчице” при Детски отдел на библиотека „Родина” с художествен ръководител актрисата Росица Гюмлиева. \r\n \r\n \r\n*** \r\n \r\nОт 18.40 часа в парк „Загорка“ ще се проведе пресконференция във връзка с откриването на петото издание на „Beerфестът“ в града. Официалното откриване на фестивала е от 19.00 часа.  \r\n \r\n \r\n*** \r\n \r\nОт 19.00 часа в Оперния театър ще се състои концерт на най-изявените участници в майсторския клас на Веселина Кацарова. Диригент е Владимир Бошнаков. \r\n \r\n*** \r\n \r\nОт 10.00 часа,  в конферентната зала на Областна администрация ще се проведе кръгла маса за предотвратяване на престъпленията от омраза в Шумен.", "date": "2019.09.03", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2019/09/03/2695148/shumen-665-proverki-sa-izvarshili-prez-minalata-sedmitsa-gorskite-ot-18-podeleniya-v-obhvata-na-severoiztochnoto-darzhavno-predpriyatie.html", "text": "665 проверки са извършили през миналата седмица горските от 18 поделения в обхвата на Североизточното държавно предприятие. 246 са инспектираните обекти за добив на дървесина, а 266 са превозните средства. За периода от 26 август до 2 септември 2019 г. за различни нарушения са съставени осем акта и два констативни протокола. Иззети са 8 пространствени кубически метра дърва за огрев и 3 каруци. Това съобщиха от   Североизточното държавно предприятие . 193 са проверките в ДГС-Търговище, 68 в ДГС-Добрич, 59 са в ДЛС-Паламара, 48 в ДГС-Шумен, 41 в ДЛС-Балчик и т.н. От иззетите дърва 6 кубика са в ДЛС-Тервел, а трите каруци и останалите дърва са задържани от горските в ДЛС-Шерба.  Във всички стопанства продължават и всекидневните обходи, като горските освен за нарушители следят и за диви свине с нетипично поведение, както и за трупове на животни, за които е възможно да са били заразени с АЧС. В граничните с Румъния поделения - ДГС-Генерал Тошево и ДЛС-Балчик, се дават дежурства и на временните контролни горски пунктове.", "date": "2019.09.03", "title": "Шумен: 665 проверки са извършили през миналата седмица горските от 18 поделения в обхвата на Североизточното държавно предприятие"}
{"url": "http://www.focus-news.net/news/2019/09/03/2695138/afp-uraganat-dorian-otslabna-do-vtora-kategoriya.html", "text": "Ураганът „Дориан“, който отне живота на най-малко петима души на Бахамските острови, отслабна до буря от втора категория, но продължава да представлява опасност, докато се придвижва към югоизточния бряг на САЩ, съобщиха американските метеоролози, предава  AFP . \r\nБазираният в Маями Национален център за урагани обяви, че към 11:00 часа местно време „Дориан“ е имал максимална скоро от 175 км/час, но се движи на северозапад към Флорида със скорост 3,5 км/час. \r\n \r\n Тереза Герова", "date": "2019.09.03", "title": "AFP: Ураганът „Дориан“ отслабна до втора категория"}
{"url": "http://www.focus-news.net/news/2019/09/03/2695149/sport-sled-macha-s-levski-bfs-nakaza-lyupko-petrovich.html", "text": "Наставникът на ЦСКА-София Люпко Петрович бе наказан да не води отбора си за една среща.  Това означава, че сръбският специалист няма да води отбора при гостуването му на Ботев (Пловдив) на 14 септември.  \r\nРешението на Дисциплинарната комисия на Българския футболен съюз бе взето след мача с Левски, който се игра в неделя. Сърбинът бе изгонен в края на двубоя заради остри реплики към главния съдия Георги Кабаков.", "date": "2019.09.03", "title": "Спорт: След мача с Левски: БФС наказа Люпко Петрович"}
{"url": "http://www.focus-news.net/news/2019/09/03/2695146/predstoyashti-mezhdunarodni-sabitiya-za-4-septemvri-agentsiya-fokus.html", "text": "Премиерът на Обединеното кралство Борис Джонсън ще председателства среща на кабинета. \r\n*** \r\n \r\n  Посещение на американския вицепрезидент Майк Пенс за обсъждане на последиците от Брекзит без сделка. \r\n*** \r\n \r\n   Финансовият министър на Обединеното кралство Саджид Джавид очертава увеличаването на разходите след Брекзит в изявление пред парламента. \r\n*** \r\n \r\n  Изслушване на номинираната за поста директор на ЕЦБ Кристиан Лагард. \r\n*** \r\n \r\n  Започва петото издание на Източния икономически форум. \r\n*** \r\n \r\n  Втора годишнина от споразумението между властите в Богота и бунтовниците от ЕЛН. \r\n***", "date": "2019.09.03", "title": "Предстоящи международни събития за 4 септември (Агенция „Фокус“)"}
{"url": "http://www.focus-news.net/news/2019/09/03/2695151/nimh-utre-shte-e-predimno-slanchevo-s-maksimalni-temperaturi-mezhdu-30-i-35.html", "text": "През нощта облачността от северозапад ще се увеличава, но ще се задържи почти без валеж. Вятърът в цялата страна временно ще се ориентира от север-северозапад, ще е слаб до умерен. Утре облачността ще е променлива, по-значителна над планинските и североизточните райони и на места главно там, около и след обяд ще превали. До края на деня вятърът навсякъде ще се ориентира от североизток и ще е до умерен. Ще е по-хладно, с максимални температури между 25° и 30°, на места в низините на Южна България до 32-33°. Атмосферното налягане е малко по-ниско от средното за месеца и още малко ще се понижи. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .Над Черноморието облачността ще е променлива, по-значителна в следобедните часове. На отделни места ще превали и прегърми. Ще духа умерен вятър от север-североизток. Максимални температури 26-29°. Температурата на морската вода е 25-26°. Вълнението на морето ще бъде 3 бала, след обяд на места по южното крайбрежие до 4 бала. \r\nНад планините облачността ще е по-често значителна. Около и след обяд на места ще превали, възможно е и да прегърми. Повече слънце ще има преди обяд над Родопите, Странджа и Сакар. Ще духа слаб до умерен, предимно североизточен вятър. Максимална температура на височина 1200 метра – около 21°, на 2000 метра – около 13°. През следващите три дни в по-голямата част от страната ще остане сухо и с температури предимно между 25° и 30°, на отделни места в низините в петък-събота до 32°-33°. Ще преобладава слънчево време с по-значителни временни увеличения на облачността над западните планински райони и на отделни места, главно в планините там, ще има следобедни превалявания. Вятърът ще се задържи с източна компонента, слаб до умерен.", "date": "2019.09.03", "title": "НИМХ:  Утре ще е предимно слънчево с максимални температури между 30° и 35°"}
{"url": "http://www.focus-news.net/news/2019/09/03/2695150/tass-dorian-otnovo-se-zasili-do-uragan-ot-treta-kategoriya.html", "text": "Приближаващият се към югоизточните брегове на САЩ ураган „Дориан“ отново се засили до трета от пет възможни категория по скалата Сафир-Симпсън, предава  TACC , като се позовава на агенция  Reuters , цитирала информация от Националния център за наблюдение на ураганите в САЩ. По-рано бе съобщено, че ураганът е отслабнал до буря от втора категория. \r\nСпоред центъра „Дориан\" се намира на 170 км източно от град Форт Пиърс в щата Флорида и се движи в северозападна посока, а скоростта на вятъра достига 51 м/с. \r\nСпоред скалата на Сафир-Симпсън, с максимална скорост на вятъра включително от 43 до 49 м/с, ураганът спада към втората категория, а с пориви над 50 и до 58 м/с вече принадлежи към трета категория. \r\n \r\n Тереза Герова", "date": "2019.09.03", "title": "ТАСС: „Дориан“ отново се засили до ураган от трета категория"}
{"url": "http://www.focus-news.net/news/2019/09/03/2695153/reuters-italianskite-partii-saglasuvaha-programata-na-novoto-pravitelstvo-dvizhenie-pet-zvezdi-glasuva-za-sdelkata.html", "text": "Движение „Пет звезди“ и лявоцентристката Демократическа партия представиха програмата за управление на коалицията, като на първо място в нея е въпроса за бюджета за 2020 г., предава  Reuters . \r\nПартията на Луиджи ди Майо се съгласи да сформира ново правителство с бившите си врагове с цел избягване на предсрочни избори, след като съюзът с „Лигата“ на Матео Салвини се разпадна миналия месец. \r\nПривържениците на Движение „Пет звезди“ гласуват онлайн да подкрепят предложената коалиция. Малко след като започна гласуването, партиите публикуваха програма с 26 точки, която да бъде в основата на планираното правителство. \r\n„Това е много деликатен момент за страната. В него трябва да се работи, като се съсредоточим върху интересите и нуждите на гражданите, на общността, която всички ние образуваме заедно“, заявиха от партията на Ди Майо, призовавайки своите привърженици да подкрепят сделката. \r\nИталианският референтен 10-годишен облигационен доход достигна рекордни ниски нива във вторник в знак, че инвеститорите вярват, че новата администрация ще встъпи в длъжност, което отклонява риска от предсрочни избори и продължителна политическа нестабилност. \r\nНачело на списъка с политики за новото правителство е ангажиментът да се използва бъдещия бюджет, за да помогне на застоялата икономика да расте, но и обещанието, че новият кабинет няма да застраши публичните финанси. \r\nИталия е втората по големина тежест на дълга в Европейския съюз като част от икономическото производство, а пактът призовава за по-голяма гъвкавост от Брюксел за преодоляване на „прекомерната твърдост“ на съществуващите бюджетни правила. \r\nПодчертавайки социалната справедливост, двете партии обещаха да въведат минимална заплата, да избегнат повишаването на ДДС-то и да увеличат разходите за образование, изследвания и благосъстояние. Програмата също призова за данък върху мултинационалните компании и създаване на публична банка, която да спомогне за стимулиране на развитието в по-бедната южна част на страната. \r\n \r\n Тереза Герова", "date": "2019.09.03", "title": "Reuters: Италианските партии съгласуваха програмата на новото правителство, Движение „Пет звезди“ гласува за сделката"}
{"url": "http://www.focus-news.net/news/2019/09/03/2695141/afp-boris-dzhonsan-obyavi-poseshtenie-v-irlandiya.html", "text": "Министър-председателят на Обединеното кралство Борис Джонсън обяви, че ще замине за Ирландия в началото на следващата седмица за обсъждане на въпроса с механизма за границата – ключова част от преговорите за Брекзит, предава  AFP . \r\n„Ще го обсъдя с (министър-председателя) Лео Варадкар, когато го видя в Дъблин в понеделник\", заяви Джонсън пред парламента в Лондон. \r\nПосещението му в Ирландия ще бъде първото по рода си след поемането му на премиерския пост през юли тази година. \r\n \r\n Тереза Герова", "date": "2019.09.03", "title": "AFP: Борис Джонсън обяви посещение в Ирландия"}
{"url": "http://www.focus-news.net/news/2019/09/03/2695147/ivitsa-dachich-na-strategicheskiya-forum-v-bled-belgrad-razchita-na-dialog-s-prishtina-sled-izborite-v-kosovo.html", "text": "Министърът на външните работи на Сърбия Ивица Дачич е на мнение, че диалогът между Белград и Прищина може да бъде възобновен след формирането на ново правителство в Пришина на база резултатите от предсрочните избори на 6 октомври 2019 г. Съответното първият дипломат на Белград заяви в речта си на XIV Международен стратегически форум в словенския град Блед, предава  TACC . \r\n„Вярвам, че диалогът с Прищина може да продължи след формирането на ново правителство [на Косово]. Във всеки случай ние сме готови да действаме бързо и да бъдем конструктивни.. Сърбия също подкрепя либерализирането на визовия режим [от страна на ЕС] за хората от Косово\", подчерта Дачич. \r\nПо-рано държавният глава на Косово Хашим Тачи призова за предсрочни парламентарни избори. Решението бе взето във връзка с прекратяването на работата на парламента на 22 август, след като премиерът Рамуш Харадин подаде оставка поради призовка за разпит от Специализирания съд в Хага за разследване на военни престъпления.  \r\nДиалогът между Белград и Прищина беше замразен, след като властите в Прищина въведоха 100% търговски мита върху стоки от Сърбия, както и Босна и Херцеговина. Това се случи на 21 ноември 2018 г. Освен това на 14 декември 2018 г. парламентът на Косово одобри формирането на армия на базата на силите за сигурност, което противоречи на съществуващите международни документи, в частност Резолюция № 1244 на Съвета за сигурност на ООН. На 7 март тази година парламентът в Прищина прие с мнозинство закон за преговорна платформа с Белград, който блокира всяка възможност за компромисно решение. Властите в Прищина също обявиха курс към обединение с Албания и предприеха редица подготвителни стъпки, отменяйки роуминга и премахвайки граничния контрол, подчертава агенцията. \r\nОтмяната на търговските мита върху сръбски и босненски стоки ще отвори възможността за преговаряне за споразумението за нормализиране на отношенията между Белград и Прищина. Това съобщи пресслужбата на сръбското министерство на външните работи след срещата на Ивица Дачич със заместник-помощник държавния секретар по европейските и евразийските въпроси Матю Палмър, който беше назначен на поста специален представител на САЩ за Западните Балкани на 30 август. \r\n„На срещата бяха анализирани отношенията на Белград и Прищина. Разбира се, трябва да изчакаме резултатите от изборите в Косово и Метохия, сформирането на правителството и се надяваме то да премахне митата и да отвори пространство за продължаване на диалога\", се казва в съобщението. Отбелязва се, че на срещата са били обсъдени и ситуацията в региона и европейската перспектива на страните от Западните Балкани. \r\n \r\n Тереза Герова", "date": "2019.09.03", "title": "Ивица Дачич на Стратегическия форум в Блед: Белград разчита на диалог с Прищина след изборите в Косово"}
{"url": "http://www.focus-news.net/news/2019/09/03/2695157/ministerstvoto-na-kulturata-dade-nachalo-na-evropeyskite-dni-na-nasledstvoto-2019.html", "text": "Европейските дни на наследството през 2019 г. бяха открити с изложбата „Творчески щрихи“, посветена на 100-годишнината от рождението на писателя Николай Хайтов от заместник-министъра на културата Амелия Гешева в галерия „Средец“ тази вечер. Това съобщиха от пресцентъра на  Министерството на културата . „Всеки може да види всяко от близо 370-те събития в календара на Европейските дни на културното наследство на сайта на Министерството на културата. Но това не е достатъчно. Достатъчно е да заведем на тях децата си, нашите приятели, нашите гости от страната и чужбина“, каза при откриването на събитието заместник-министър Амелия Гешева. Тя благодари за партньорството и ентусиазма на общините, на музеите, на читалищата, на неправителствените организации и колективи, които със своите инициативи помагат за популяризирането на българския принос в европейското семейство и като част от световното културно наследство. Общоевропейските чествания у нас ще бъдат отбелязани от различни събития, организирани от над 80 общини в цялата страна през целия месец септември, отбеляза заместник-министърът на културата.Тази година празниците са обединени с връзката между изкуството, наследството и развлеченията. Освен десетките музеи и културни и природни обекти, които ще осигурят свободен вход за посетителите си в определени дни, месецът ще бъде изпълнен с интересни прояви за всички възрасти - от музея до концертната зала, от уличните изкуства до дискусиите, разнообразни форми, под които българските граждани могат да споделят изкуството, да се изявяват, да покажат традициите, да поставят теми за диалог и да търсят решения, отбеляза заместник-министър Амелия Гешева. „Аз съм от тези, които вярват, че корените и наследството ни дават самочувствието, че сме българи. Това е и посланието, което ни остави Николай Хайтов – Да обичаме България“, каза още заместник-министърът на културата при представянето на изложбата в памет на писателя.Експозицията „Творчески щрихи“ е различна от другите инициативи, свързани с отбелязването на 100-годишнината на Николай Хайтов, защото тя ни дава погледа на младите и връзката между миналото и бъдещето, отбеляза Амелия Гешева, която представи творбите на студентите от Националната художествена академия, на учениците от Художествената гимназия в София и от Професионалната гимназия по горско стопанство и дървообработване „Николай Хайтов“ град Варна. Изложбата съдържа произведения по книгата „Диви разкази“, както и скулптурни портрети на писателя през годините. Тя ще бъде показана до 13 септември 2019 г. в галерия „Средец“ - бул. „Александър Стамболийски“ 17. Възпоменателното събитие е организирано от фондация „Памет“ на наследниците на писателя, със съдействието на Министерството на културата.", "date": "2019.09.03", "title": "Министерството на културата даде начало на Европейските дни на наследството 2019"}
{"url": "http://www.focus-news.net/news/2019/09/03/2695156/prof-aleksandar-marinov-politolog-partiite-ne-zhelayat-i-nyamat-sposobnost-da-izdignat-nov-kandidat-koyto-da-promeni-statukvoto.html", "text": "Партиите не желаят и нямат способност да издигнат нов кандидат, който да промени статуквото. Това каза за обзорното предаване  „Това е България“   на  Радио „Фокус“  политологът проф. Александър Маринов. На хората им омръзна статуквото и искат промяна, без да се замислят и да формулират изисквания към нея, каза още той. „Можем да съжаляваме, че не се появи убедителен кандидат, който да покаже, че статуквото има алтернатива в най-пълния смисъл на думата. Смятам, че подобни кандидати нямат желание да бъдат издигани от партиите. Те не желаят да се променят. Издигането на сериозен кандидат от такъв тип, означава голяма промяна в политиката, а не просто ново лице“, каза той. Според проф. Александър Маринов хората, които имат власт, не носят отговорност за това, което са направили или не са. Проблемът за промяна на статуквото е голям и се поставя на масата, заради местните избори. Една такава промяна би значела цялостна промяна в мисленето, отчитане на проблемите на обществото и поемане на реална отговорност. Според него ако местната власт е болна, не работи добре и не се ползва с доверието на хората, то цялата система е болна. Местната власт е основата на демокрацията, обясни той и добави, че у нас тя е агонизираща поради ниска икономическа жизнеспособност на голяма част от общините, поради силната им зависимост от централната власт и грубите политически пристрастия при разпределението на ресурсите, както и мафиотизирането й. По думите му всичко това води до липса на доверие на хората в нея. \r\n \r\nЦоня СЪБЧЕВА", "date": "2019.09.03", "title": "Проф. Александър Маринов, политолог: Партиите не желаят и нямат способност да издигнат нов кандидат, който да промени статуквото"}
{"url": "http://www.focus-news.net/news/2019/09/03/2695158/api-vazstanoveno-e-dvizhenieto-po-pat-ii-73-dibich-ivanski-v-rayona-na-radko-dimitrievo.html", "text": "Възстановено е движението по път II-73 Дибич – Ивански в района на Радко Димитриево. Това съобщиха от пресцентъра на  Агенция \"Пътна инфраструктура\" .", "date": "2019.09.03", "title": "АПИ: Възстановено е движението по път II-73 Дибич – Ивански в района на Радко Димитриево"}
{"url": "http://www.focus-news.net/news/2019/09/03/2695160/plovdiv-zhitelite-i-gostite-na-grada-shte-mogat-da-parkirat-bezplatno-v-sinya-zona-na-6-septemvri-petak-kogato-ofitsialno-se-chestva-saedinenieto-na-balgariya.html", "text": "Жителите и гостите на Пловдив ще могат да паркират безплатно в „Синя зона“ на 6 септември (петък), когато официално се чества Съединението на България. Това съобщи за   Радио „Фокус“ – Пловдив  директорът на ОП „Паркиране и репатриране“ инж. Ненко Калакунов. В събота – 7 септември, престоят в зоната ще се заплаща. На официалните празници и свързаните с тях почивни дни паркирането е безплатно. Работното време на „Синя зона“ в Пловдив е от 8:30 ч. до 17:30 ч. в дните от понеделник до събота включително, като цената за един час престой е 2 лева. Таксуването може да стане чрез закупуване на талони, изпращане на SMS на номер 1332 или  чрез паркинг автоматите, които срещу цена от 1 лев дават възможност за 30-минутен престой. Издадените от паркоматите талони трябва да се поставят върху таблото на автомобилите.", "date": "2019.09.03", "title": "Пловдив: Жителите и гостите на града ще могат да паркират безплатно в „Синя зона“ на 6 септември (петък), когато официално се чества Съединението на България"}
{"url": "http://www.focus-news.net/news/2019/09/03/2695152/prof-aleksandar-marinov-politolog-pribarzano-e-da-se-obyavyavat-yordanka-fandakova-i-maya-manolova-za-eventualni-pretendenti-na-badesht-balotazh-za-kmet-na-stolitsata.html", "text": "Прибързано е да се обявяват Йорданка Фандъкова и Мая Манолова за евентуални претенденти на бъдещ балотаж за кмет на столицата. Това каза за обзорното предаване  „Това е България“  на  Радио „Фокус“   политологът проф. Александър Маринов. Според него е сигурно, че балотаж ще има. В столицата десницата има власт, но няма да й е лесно, защото не е в добро общо състояние, коментира той.  \r\n„Балотаж ще има по много причини. Кой ще бъде там, е рано да се каже. Прибързано е да се обявяват предизвестени участници на балотаж. Това зависи от други неща. С  твърдата си електорална база в София десницата има шансове. Интригата в тези избори е в това, че много хора, които не са икономически и политически обвързани, ще решават. Нищо не е предопределено“, коментира той. Според проф. Александър Маринов ще има промяната в управлението за София и България. Личностите са важни до толкова, до колкото изразяват и реализират някаква политика. Тази на Фандъкова от името на ГЕРБ е чиста партийна кандидатура, която е дотегнала на гражданите. Манолова има своята партийна биография, но последните години играеше друга роля, припомни той. Фандъкова изглежда уморена и невъодушевена, че ще участва в изборите, докато бившия омбудсман има хъс за предстоящите избори. ГЕРБ нямат друга възможност за София, но този път електоралните преимущества на Фандъкова ще работят против нея, предупреди той. \r\nЦоня СЪБЧЕВА", "date": "2019.09.03", "title": "Проф. Александър Маринов, политолог: Прибързано е да се обявяват Йорданка Фандъкова и Мая Манолова за евентуални претенденти на бъдещ балотаж за кмет на столицата"}
{"url": "http://www.focus-news.net/news/2019/09/03/2695164/tass-posolstvoto-na-rusiya-e-iznenadano-ot-pozitsiyata-na-balgarskoto-vanshno-ministerstvo-za-izlozhbata-za-osvobozhdenieto-na-evropa.html", "text": "Руското посолство в България изрази своята загриженост относно изявлението на Министерството на външните работи на България във връзка с изложбата, посветена на 75-годишнината от \"освобождението на Източна Европа от нацизма\", която ще бъде открита в Руския културно-информационен център на 9 септември, предава  TACC . \r\n„Изложбата, посветена на 75-годишнината от освобождението на Източна Европа от нацизма, която ще представим на 9 септември на уебсайта на нашия културен и информационен център, има за цел единствено да запознае българската общественост с архивни материали от руски хранилища. Много от тях бяха неизвестни или наскоро разсекретени. няма нищо общо с днешния български вътрешнополитически дискурс или отделни политически сили, следователно, ние сме донякъде разочаровани, че прави официално изявление преди запознаването с експозицията\", отбелязват от руското посолство в София.  \r\nМВнР разпространи официално изявление във връзка с изложба в София, посветена на 75-годишнината от \"освобождението на Източна Европа от нацизма\". \r\n„Без да отричаме приноса на СССР за разгрома на нацизма в Европа, не трябва да затваряме очите си за това, че щитовете на съветската армия носят на народите на Централна и Източна Европа половин век репресии, които задушават гражданското съзнание, изкривяват икономическото развитие и ги откъсват от динамиката на процесите, протичащи в развитите европейски страни“, се казва в изявлението на официалния уебсайт на дипломатическото ни ведомство. \r\n \r\n \r\n Тереза Герова", "date": "2019.09.03", "title": "ТАСС: Посолството на Русия е изненадано от позицията на българското външно министерство за изложбата за \"освобождението на Европа\""}
{"url": "http://www.focus-news.net/news/2019/09/03/2695159/gazeta-express-kosovo-kosovo-predpriema-merki-za-predotvratyavane-na-namesata-na-sarbiya-v-parlamentarnite-izbori.html", "text": "Институциите в Косово няма да позволят на представители на никоя друга държава да влизат в страната и да участват в кампании, в момент, в който се води кампания за предсрочните парламентарни избори, съобщава електронното издание на прищинския ежедневнк  Gazeta Express , като се позовава на изявления на правителствени служители. \r\nРеакцията на Прищина е във връзка със съобщения, че се очаква редица сръбски политици да посетят Косово, докато страната се подготвя за предсрочните избори на 6 октомври. Джетлир Жиберай, политически съветник на министъра на външните работи на Косово в оставка Беджет Пацоли, заяви пред медии, че Прищина няма да позволи на представители на други държави да влизат в Косово, особено на сръбски служители, чието намерение е да се включат в предизборната кампания. „Тяхната цел еда повишават напрежението, да създават вътрешно напрежение тук. Но косовските институции няма да позволят да се навреди на изборния процес\", увери Жиберай. \r\n \r\n Тереза Герова", "date": "2019.09.03", "title": "Gazeta Express (Косово): Косово предприема мерки за предотвратяване на намесата на Сърбия в парламентарните избори"}
{"url": "http://www.focus-news.net/news/2019/09/03/2695162/vratsa-vazstanoveno-e-dvizhenieto-po-pat-i-1-botevgrad-mezdra-v-rayona-na-mestnostta-kopyanovets.html", "text": "Възстановено е движението по път I-1 Ботевград – Мездра в района на местността „Копяновец“. Това съобщиха от пресцентъра на  Агенция \"Пътна инфраструктура\" .", "date": "2019.09.03", "title": "Враца: Възстановено е движението по път I-1 Ботевград – Мездра в района на местността „Копяновец“"}
{"url": "http://www.focus-news.net/news/2019/09/03/2695161/kaloyan-pargov-bsp-sofiya-na-11-ti-septemvri-shte-stane-yasno-dali-bsp-podkrepya-kandidaturata-na-maya-manolova-za-kmet-na-sofiya.html", "text": "На 11-ти септември ще стане ясно дали БСП подкрепя кандидатурата на Мая Манолова за кмет на София. Това каза за обзорното предаване  „Това е България“  на  Радио „Фокус“  лидерът на БСП – София Калоян Паргов за предстоящите местни избори. По думите му всички варианти са възможни и зависят от 220 членен кворум. Има и други кандидати, обясни Паргов. „Ако БСП иска да направи нещо съществено в София, трябва да излезе извън тясно партийните си интереси и да търси съюзници посредством опит за консолидация  на онази част от обществото, която иска промяна и друга перспектива. В противен случай ГЕРБ ни предлагат още от същото, което е развитие в застой“, обясни той. Според Калоян Паргов печелившата формула за тазгодишната кампания за местни избори е следването на логиката на кампания, подобна на президентската, при която спечели настоящият президент Румен Радев. БСП ще търси реванш за случилото се през 2015 г. с броя на общински съветници, добави той и обясни, че амбицията им е броят им да бъде удвоен. \r\n \r\nЦоня СЪБЧЕВА", "date": "2019.09.03", "title": "Калоян Паргов, БСП-София: На 11-ти септември ще стане ясно дали БСП подкрепя кандидатурата на Мая Манолова за кмет на София"}
{"url": "http://www.focus-news.net/news/2019/09/03/2695165/nimh-ekstremen-indeks-za-pozharoopasnost-ima-na-mesta-v-9-oblasti-v-stranata.html", "text": "Екстремен индекс за  пожароопасност има на места в 9 области в страната. ова сочи справка в сайта на  Националния институт по метеорология и хидрология (НИМХ) . Индексът обхваща територии от областите: Видин, Плевен, Ловеч, Стара Загора, Пловдив, Пазарджик, Благоевград, Хасково, Ямбол. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и на места в по-голямата останала част от страната. Този индекс означава, че са възможни много силни пожари с частично или пълно въвличане на дървесните корони.Много голям индекс за пожароопасност има в други участъци от същите региони, както и на места в по-голямата останала част от страната. Този индекс означава, че са възможни много силни пожари с частично или пълно въвличане на дървесните корони. Голяма част от страната временно има и много голяма степен за пожари. Възможни са много силни пожари с частично или пълно въвличане на дървесните корони. Предните фронтове на пожарите е невъзможно да бъдат овладени от наземни екипи. Налагат се въздушни атаки със забавящ агент (retardant), за да се атакуват успешно предните фронтове на пожарите.", "date": "2019.09.03", "title": "НИМХ: Екстремен индекс за  пожароопасност има на места в 9 области в страната"}
{"url": "http://www.focus-news.net/news/2019/09/03/2695168/sport-ivet-lalova-kolio-specheli-parvata-si-balkanska-titla-na-200-metra.html", "text": "Ивет Лалова-Колио спечели своята първа балканска титла на 200 метра. Българката, която вчера стана шампионка на 100 метра с 11.23 секунди, завърши първа с 22.45 секунди, което е неин личен рекорд за сезона. С това постижение Лалова-Колио излезе на четвърто място в еврпейската ранглиста за сезона. Резултатът й е и нов рекорд на Балканските шампионати. \r\nСребърния медал спечели Елени Артимата от Кипър с 22.97 секунди,  а бронзовият - гъркинята Спандуки-Чадзир Рафаила с 23.16 секунди. \r\nДругата българка в дисциплината Инна Ефтимова финишира четвърта с 23.45 секунди. \r\nМедалистките на 200 метра бяха наградени от легендата на българския футбол Христо Стоичков.", "date": "2019.09.03", "title": "Спорт: Ивет Лалова-Колио спечели първата си балканска титла на 200 метра"}
{"url": "http://www.focus-news.net/news/2019/09/03/2695167/montana-v-chetiri-naseleni-mesta-v-obshtinata-e-vaveden-rezhim-na-vodopodavaneto.html", "text": "В четири населени места в община Монтана е въведен режим  на водоподаването, съобщиха за  Радио „Фокус“ – Видин  от водоснабдителното дружество. Причината е продължителното засушаване и режимът ще продължи до нормализиране на ситуацията. От водоснабдителното дружество са посочили, че местните водоизточници са със силно намален дебит. Само по два часа на ден ще има вода в село Горна Вереница  от 8 до 10 часа. Този режим ще важи и за хората живеещи в село Долна Вереница. Там водата ще бъде през ден – като на четните дати водата ще бъде пускана в ниската зона на селото, а на нечетните – във високата. В селата Стубел и Липен  също ще бъде въведен режим – от 6 ч до 10 ч  сутрин и от 18 ч. до 21 часа вечер, като на четните дати вода ще има за хората  в Стубел, а на нечетните – за Липен.", "date": "2019.09.03", "title": "Монтана: В четири населени места в общината е въведен режим  на водоподаването"}
{"url": "http://www.focus-news.net/news/2019/09/03/2695170/saobshtenie-na-mvnr-otnosno-izlozhba-75-godini-ot-osvobozhdenieto-na-iztochna-evropa-ot-natsizma-organizirano-ot-posolstvoto-na-ruskata-federatsiya.html", "text": "По повод организираното от Посолството на Руската федерация събитие на 9 септември „Изложба 75 години от освобождението на Източна Европа от нацизма“, МВнР заявява следното: \r\n„Без да отричаме приноса на СССР за разгрома на нацизма в Европа, не трябва да си затваряме очите , че щиковете на Съветската армия донесоха на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\", пише в позицията на  МВнР . \r\n\"МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни. 9-и септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през 20-и век\", допълват от Министерството. \r\n\"От гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България. \r\nСССР обявява война на България, когато на власт току-що е дошло ново демократично  правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие. \r\nДългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология“, заявяват в позицията си от МВнР.", "date": "2019.09.03", "title": "Съобщение на МВнР относно „Изложба 75 години от освобождението на Източна Европа от нацизма“, организирано от Посолството на Руската федерация"}
{"url": "http://www.focus-news.net/news/2019/09/03/2695155/faz-es-zasilva-podgotovkata-za-brekzit-bez-sdelka.html", "text": "С оглед на борбата за власт в Лондон, Европейската комисия предприема стъпки към засилване на подготовката си за излизане на Великобритания от структурите на Общността без споразумение, съобщава германският национален ежедневник  Die Frankfurter Allgemeine Zeitung .  \r\nГоворител на ЕК подчерта, че председателят на органа Жан-Клод Юнкер и неговите колеги биха посъветвали за по-нататъшни действия. Брекзит без сделка е реална възможност, въпреки че не е желана от Брюксел, увери говорителят.  \r\nМинистър-председателят на Великобритания Борис Джонсън увери, че ще изведе страната от ЕС до края на октомври 2019 г., дори и без да бъде договорена сделка. Депутатите в долната камара на парламента в Лондон се опитват да предотвратят подобен сценарий и, ако е необходимо, да поискат ново удължаване на срока. \r\n \r\n Тереза Герова", "date": "2019.09.03", "title": "FAZ: ЕС засилва подготовката за Брекзит без сделка"}
{"url": "http://www.focus-news.net/news/2019/09/03/2695169/smolyan-blizo-600-voennosluzheshti-shte-uchastvat-v-takticheskoto-uchenie-na-suhopatnite-voyski-rodopi-2019-g-koeto-shte-se-provede-v-grada.html", "text": "От 9 до 20 септември 2019 г. в района на Смолян ще се проведе тактическо учение на Сухопътните войски с международно участие „Родопи – 2019“. Това съобщиха от   101-ви Алпийски полк – Смолян  . В него ще участват близо 600 военнослужещи от България, Румъния, Полша, Чехия, Австрия и Центъра за изследване, изграждане и усъвършенстване на способности на НАТО за водене на „Планинска война” в град Полче, Словения. От Въоръжените сили на Република България в „Родопи – 2019 г.“ ще участват 490 военнослужещи от 101-ви алпийски полк, 2-ра механизирана бригада, 4-ти артилерийски полк, 55-ти инженерен полк, 61-ва механизирана бригада, 78-ми батальон за осигуряване, 110-ти логистичен полк, Националния военен учебен комплекс „Чаралица“ и Националния военен университет „Васил Левски“. Учението ,,Родопи -2019 г.“ е планирано и се провежда с цел повишаване на взаимодействието и оперативните способности на участващите формирования при провеждане на съвместни действия в планинско-гориста местност. Темата е ,,Участие на 101-ви алпийски полк в отбранителна операция на Сухопътния компонент”. Участниците ще повишат подготовката си при извършване на маньовър, заемане на райони за отбрана в планинско-гориста местност, стрелба, целеуказване, устройване на наблюдателни постове и др. Офицер, планиращ учението е командирът на Сухопътните войски генерал-майор Михаил Попов, провеждащ учението е заместник-командирът на Сухопътните войски бригаден генерал Валери Цолов, а директор на учението е полковник Мирослав Костадинов от отдел „Операции” в командването на Сухопътните войски. Медийният ден на учението ще бъде на 12 септември 2019 г., по време на който ще се проведат демонстративни занятия по огнева и алпийска подготовка.", "date": "2019.09.03", "title": "Смолян: Близо 600 военнослужещи ще участват в тактическото учение на Сухопътните войски „Родопи -2019 г.“, което ще се проведе в града"}
{"url": "http://www.focus-news.net/news/2019/09/03/2695172/pazardzhik-zapochna-uchebnata-godina-v-sportnoto-uchilishte-v-grada.html", "text": "Новата учебна година в Спортното училище в Пазарджик започна от 2 септември, съобщиха от  учебното заведение . Над 300 ученици и техните родители и учители присъстваха на откриването на новата учебна година. Със приветствие към ученици и родители се обърна директорът Георги Георгиев, който отправи специални поздравления към учениците от първите два випуска и екипа от учители и треньори за упоритата им работа през тези две години от съществуването на училището. Той приветства за избора им новоприетите ученици и техните родители и гарантира, че училищното ръководство ще положи всички усилия, за да бъде оправдано тяхното доверие. Под звуците на националния химн Любомир Германов – отличен ученик и шампион по петобой, издигна националния флаг, а след това бе изпратено училищното знаме.", "date": "2019.09.03", "title": "Пазарджик: Започна учебната година в Спортното училище в града"}
{"url": "http://www.focus-news.net/news/2019/09/03/2695173/afp-po-natatashnoto-otkazvane-na-iran-ot-yadrenite-angazhimenti-shte-bade-losh-signal.html", "text": "Всяко по-нататъшно отстъпване на Иран от ангажиментите му по споразумението за ядрената му програма ще изпрати „лош сигнал“. Това предупреди френски дипломат, след като Техеран заплаши с по-нататъшни нарушения на историческото споразумение от лятото на 2015 г., предава  AFP . \r\nФранция ръководи усилията за спасяване на сделката, след като през май миналата година САЩ се оттеглиха от споразумението. \r\nИзточникът на агенцията заяви, че заплахите на иранския президент Хасан Роухани за ново, трето по ред нарушение на договора, „ще направят (посредническата) работа по-сложна\". \r\nПредстои още много работа по спасяването на споразумението за ядрената програма на Иран. Това предупреди по-рано през деня министърът на външните работи на Франция Жан-Ив Ле Дриан, предава \r\nСпоред първия дипломат на Париж няколко са въпросите, които все още пречат на предложението на Франция за спасяването на знаково споразумение за 2015 г., ограничаващо ядрената програма на Иран. \r\n„Има още много неща за вършене. Все още ситуацията е много крехка\", заяви Ле Дриан пред журналисти в Париж относно разговорите между Техеран и три европейски държави - Франция, Великобритания и Германия, проведени с цел запазване на ядрената сделка, след като миналата година президентът на САЩ Доналд Тръмп обяви изтеглянето на страната от споразумението. \r\n \r\n Тереза Герова", "date": "2019.09.03", "title": "AFP: По-нататъшното отказване на Иран от ядрените ангажименти ще бъде „лош сигнал“"}
{"url": "http://www.focus-news.net/news/2019/09/03/2695175/sport-antonio-ivanov-specheli-srebarniya-medal-v-distsiplinata-byagane-na-200-metra.html", "text": "Антонио Иванов спечели сребърния медал в дисциплината бягане на 200 метра при мъжете на Балканиадата в Правец. Българинът финишира втори с 21.07 секунди. По-бърз от него бе единствено състезателят на Украйна Серхий Смелик, който постигна нов рекорд на Балканските шампионати – 20.50 секунди. Турчинът Хекимочлу Ичиткан завърши трети с 21.22 секунди.", "date": "2019.09.03", "title": "Спорт: Антонио Иванов спечели сребърния медал в дисциплината бягане на 200 метра"}
{"url": "http://www.focus-news.net/news/2019/09/03/2695163/mayk-pens-predi-poseshtenieto-si-v-london-velikobritaniya-mozhe-da-napusne-es-do-31-oktomvri.html", "text": "В навечерието на посещението си в Лондон, вицепрезидентът на САЩ Майк Пенс изрази увереност, че Великобритания ще може да напусне Европейския съюз до изтичането на крайния срок от 31 октомври 2019 г., предава  Reuters .   \r\nПенс използва пресконференция с ирландския премиер Лео Варадкар по-рано във вторник, за да призове ЕС да преговаря „добросъвестно“ с министър-председателя на Обединеното кралство Борис Джонсън и да постигне сделка за Брекзит, която зачита суверенитета на Великобритания. \r\n„Оставам уверен, че ако и двете страни седнат на масата и преговарят добросъвестно, срокът за Брекзит до края на октомври може да бъде спазен“, заяви Пенс пред репортери. \r\n \r\n  \r\n \r\n Тереза Герова", "date": "2019.09.03", "title": "Майк Пенс преди посещението си в Лондон: Великобритания може да напусне ЕС до 31 октомври"}
{"url": "http://www.focus-news.net/news/2019/09/03/2695174/vidin-otkriha-vazpomenatelna-plocha-na-kazahstanski-geroy-ot-vtorata-svetovna-voyna.html", "text": "Кметът на Община Видин Огнян Ценков прие днес  посланика на Република Казахстан у нас, Н. Пр. Темиртай Избастин. Това съобщиха за  Радио „Фокус“ – Видин  от общината.  Поводът за посещението бе откриването на възпоменателна плоча на Есенгельдин Кайыржан – гражданин на Казахстан, сержант от Трети украински фронт на бившата Съветска армия, участвал в боевете в сръбския град Зайчар през месец октомври 1944 г. и по-късно починал от раните си в град Кула. \r\nТържествената церемония се проведе на Руското военно гробище, в присъствието на дипломати от посолството, представители на Общината и граждани. Кметът на Община Видин се обърна към всички присъстващи на събитието: “Събрали сме се днес тук, за да почетем паметта на сержант Есенгельдин Кайыржан. Община Видин се отзова на желанието на близките на загиналия и на посолството на Казахстан, именно на това място да бъде поставена паметна плоча. По този начин ние заявяваме своята съпричастност към казахстанския воин, намерил  смъртта си далеч от своята родина“ – каза той. Негово превъзходителство заяви: “Събитието, заради което сме се събрали, не може да остави равнодушен нито един казахстанец. Откриването на паметната плоча се случва 70 години след трагичната смърт на нашия казахстански герой. Искам да отбележа, че това е първият наш войник, който е погребан в България, според архивни документи на Министерството на отбраната на бившия Съветския съюз. Използвам случая да изразя благодарността си към Община Видин, лично към нейния кмет г-н Огнян Ценков и към всички, които помогнаха на посолството да увековечи паметта на героя“.  Пред възпоменателната плоча бе прочетена молитва от имам Самет, след което бяха поднесени венци и цветя. В знак на почит към сержант Есенгельдин Кайыржан, членове на патриотичен клуб „Бдинци“ изстреляха тържествен залп. \r\nПреди церемонията Огнян Ценков прие посланика в кабинета си, където двамата проведоха разговор. Темиртай Избастин изрази своето задоволство от отличното сътрудничество и в знак на признателност подари на кмета на Общината национална мъжка дреха, известна като „чапан“ – изработена от велур, с национални казахстански орнаменти. Тя се подарява само при много специални случаи на хора, които имат особени заслуги.", "date": "2019.09.03", "title": "Видин: Откриха възпоменателна плоча на казахстански герой от Втората световна война"}
{"url": "http://www.focus-news.net/news/2019/09/03/2695179/plovdiv-13-dvoyki-sklyuchili-brak-prez-1969-godina-shte-chestvat-svoyata-zlatna-svatba-na-7-septemvri-v-grad-saedinenie.html", "text": "13 двойки, сключили брак през 1969 година, ще честват своята златна сватба на 7 септември в град Съединение. Това съобщи за   Радио „Фокус“- Пловдив . Анета Атанасова, председател на НЧ „Съединение 1875”. Инициативата е обявена като „Вечер на народното творчество“ и се организира от женското сдружение към читалището. Тя е част от тържествата, посветени на 134-та годишнина от Съединението на Княжество България и Източна Румелия и 50 години от обявяването на село Голямо Конаре за град. „За възрастните двойки, които ще се включат в нея, ще бъдат възпроизведени моменти от сватбите им, ще има празнична вечеря, предвидени са и много подаръци“, каза Атанасова. Ще се възпроизведат ритуалите „кичене на байрак“, „посрещане на кума и хоро“ и др. Инициативата се финансира предимно от общината, но част от подаръците са осигурени от Женското сдружение към читалището в Съединение. Подаръците ще бъдат поставени в голяма кошница. „Тази година общината е отпуснала допълнително субсидии за организациите, които дълги години съществуват към читалището и затова всяка от тях излиза със своя инициатива“, поясни Анета Атанасова. \r\nЦветана ТОНЧЕВА", "date": "2019.09.03", "title": "Пловдив: 13 двойки, сключили брак през 1969 година, ще честват своята златна сватба на 7 септември в град Съединение"}
{"url": "http://www.focus-news.net/news/2019/09/03/2695177/tass-dvizhenieto-5-zvezdi-obyavi-kraya-na-pravitelstvenata-kriza-v-italiya.html", "text": "Членовете на италианското „Движение 5 Звезди“ (Д5З) са гласували в интернет страницата на партията „за“ формиране на коалиция с Демократич\tеската партия (ДП) начело с Джузепе Конте, предава  ТАСС . \r\nКакто съобщава телевизионният канал Rainews24, лидерът на ляво-популистката партия е заявил след гласуването, че правителствената криза, възникнала заради разпадането на коалицията с „Лигата“, начело с Матео Салвини, е завършила. „Правителствената криза бе разрешена за по-малко от месец“, заяви ди Майо. Според неговите данни, в подкрепа на създаването на коалиция със социалдемократите са се изказали 79.3% от участниците в гласуването, а против са били 20,7%. Общо гласувалите са били 79 хиляди. \r\nВъпросът бе формулиран по следния начин: „Съгласни ли сте Д5З да влезе в кабинет начело с Джузепе Конте заедно с Демократическата партия?“ Анкетата не беше официална и определяща за преговорите. \r\nПравителствена криза в Италия избухна, след като Салвини обяви на 8 август, че управляващото мнозинство не съществува и призова за нови избори. На 20 август Конте подаде оставка от поста на италиански премиер, но продължи да изпълнява задълженията си. Миналата седмица италианският президент Серджо Матарела предаде мандата за съставяне на правителството на Конте, след като Движението, което беше част от бившето коалиционно мнозинство с Лигата, се разбра с бившите си  противници от Демократическата партия да сформира алтернативно парламентарно мнозинство, което да подкрепи новия кабинет. Представители на ДП заявиха, че процесът на преговори по програмата е завършен успешно. Очаква се Конте да представи списък на кабинета на Матарела в сряда. \r\n \r\nПревод и редакция:", "date": "2019.09.03", "title": "ТАСС: „Движението 5 Звезди“ обяви края на правителствената криза в Италия"}
{"url": "http://www.focus-news.net/news/2019/09/03/2695176/nadezhda-simeonova-inspektsiya-po-truda-vidin-rabotodatelite-s-personal-nad-50-rabotnitsi-shte-badat-proveryavani-za-predprieti-merki-za-naznachavane-na-hora-s-trayni-uvrezhdaniya.html", "text": "Работодателите с персонал над 50 работници ще бъдат проверявани за предприети  мерки за назначаване на хора с трайни увреждания, както изисква новият Закон за хората с увреждания. Това каза за  Радио „Фокус“ – Видин  Надежда Симеонова, директор на Инспекция по труда – Видин. Тя посочи, че проверките ще продължат до края на годината в рамките на общия контрол. „На 2 юли изтече периодът, в които работодателите  можеха да поискат съдействие от бюрата по труда или друг посредник за намиране на такива безработни хора. Задължение да наемат поне едно лице с трайни увреждания имат работодатели със средна численост на персонала от 50 до 99 наети. Квотата за работодатели със средносписъчен състав на персонала от 100 и повече наети лица е 2% от него, като това са работни места извън определените за трудоустрояване по чл. 315 от Кодекса на труда“, каза Надежда Симеонова.Тя допълни, че квотите могат да бъдат изпълнени и чрез вече назначени работници и служители с трайни увреждания. „При проверките инспекторите ще следят дали са осигурени подходящи условия за работа на хората с трайни увреждания“, обясни Симеонова. В изпълнение на Закона за хората с увреждания Инспекцията по труда е утвърдила Вътрешни правила за извършване на специализирани проверки, които са публикувани на интернет страницата на Агенцията в рубриката „За работодатели и работещи“. Приложение към тях са критериите, по които работодателите могат да се освободят от изпълнение на квотите поради наличие на специфични фактори на работната среда, които не позволяват работа за човек с увреждания. „До работодателите със задължение да изпълняват квоти са изпратени писма, с които ги каним да представят информация, доказваща изпълнението на квотите чрез назначаване на лица с увреждания. Достоверността на предоставените данни се проверява по служебен път и при установено разминаване се предприема проверка на място. За улеснение на работодателите е разработен и образец на информационен лист, с който те се насочват каква информация е необходимо да предоставят“, допълни Надежда Симеонова. \r\nАнна ЛОЗАНОВА", "date": "2019.09.03", "title": "Надежда Симеонова, Инспекция по труда – Видин: Работодателите с персонал над 50 работници ще бъдат проверявани за предприети  мерки за назначаване на хора с трайни увреждания"}
{"url": "http://www.focus-news.net/news/2019/09/03/2695178/plovdiv-149-signala-za-narushenie-na-zakona-za-zashtita-ot-shuma-sa-podadeni-v-politsiyata-v-ramkite-na-mesets.html", "text": "Общо 149 сигнала за нарушение на Закона за защита от шума на околната среда са подадени в ОДМВР – Пловдив в рамките на месец, съобщи за  Радио „Фокус“- Пловдив  говорителят на дирекцията. При проверките са издадени 27 протокола и 24 разпореждания по ЗМВР, съставени са 12 акта за установяване на административни нарушения за неизпълнение на полицейско разпореждане. Проверките са извършени от 1 до 31 август. Служители на ОДМВР – Пловдив са реагирали на 149 сигнала за нарушения на чл. 16а от Закона за защита от шума на околната среда, свързани с генериране на шум от различни източници във времевите периоди на денонощието 14.00 ч. – 16.00 ч. и 23.00 ч. – 8.00 ч.. В 7 от проверките са участвали и представители на РЗИ, РИОСВ и Общински инспекторат. В Пловдив най-много оплаквания са постъпили в Пето и  Шесто районни управления – 21 и 20. Следват ги Второ и Четвърто районни управления с 15 и 13 сигнала, Трето РУ – с 12, а в Първо РУ е имало само един. В областта преобладават сигналите в РУ – Труд – 31. В РУ – Асеновград са били 21, 10 – в РУ – Раковски и 5 – в РУ – Стамболийски.", "date": "2019.09.03", "title": "Пловдив: 149 сигнала за нарушение на Закона за защита от шума са подадени в полицията в рамките на месец"}
{"url": "http://www.focus-news.net/news/2019/09/03/2695171/oon-obedinenoto-kralstvo-shte-zagubi-16-miliarda-dolara-za-iznos-v-es-v-sluchay-na-brekzit-bez-sporazumenie.html", "text": "Ако Великобритания напусне Европейския съюз без споразумение, тя може да загуби най-малко 16 милиарда долара годишно при износ в блока и евентуално милиарди повече от търговията отвъд страните от Общността. Това предупреждават икономисти от ООН, предава  AFP .  \r\nВ нов доклад Конференцията на ООН за търговия и развитие (UNCTAD) установи, че „загубата на преференции на пазара на ЕС вследствие на Брекзит без сделка ще доведе до загуби от износ на Обединеното кралство от поне 16 милиарда долара“, което представлява седем процента от нейният общ износ за Блока. \r\n \r\n Тереза Герова", "date": "2019.09.03", "title": "ООН: Обединеното кралство ще загуби 16 милиарда долара за износ в ЕС в случай на Брекзит без споразумение"}
{"url": "http://www.focus-news.net/news/2019/09/03/2695182/sport-sasht-edva-pobediha-turtsiya-na-svetovnoto-po-basket.html", "text": "Отборът на САЩ бе на косъм от поражението срещу Турция на Световното първенство по баскетбол в Китай, но все пак Team USA оцеля и излъга съперника си с 93:92 след продължение в мач от Група Е, игран в Шанхай. След победата си над Япония в първата среща, Турция заема втора позиция в класирането в Група Е, като лидер остава тимът на САЩ. Трети е тимът на Чехия, а четвърти са японците.", "date": "2019.09.03", "title": "Спорт: САЩ едва победиха Турция на Световното по баскет"}
{"url": "http://www.focus-news.net/news/2019/09/03/2695181/burgas-riosv-iznese-beseda-za-preletnite-ptitsi-v-ramkite-na-plener-rozovo-flamingo.html", "text": "В рамките на пленера „Розово фламинго“ експертът „Биоразнообразие, защитени територии и зони“ към Регионалната инспекция по околната среда и водите (РИОСВ) – Бургас Милена Ярмова изнесе беседа за прелетните птици и хабитати в Бургаски регион. Това съобщиха от пресцентъра на  РИОСВ – Бургас . Срещата с децата от читалище „Хисто Ботев-1937“ с ръководител Атанаска Желязова се състоя миналата седмица в укритието за наблюдение на птици на поддържан резерват „Атанасовско езеро“. В пленера взеха участие 12 талантливи млади художници, чиито творби са изложени в залата на читалитещо и могат да бъдат разгледани до 13 септември. След тази дата картините от пленера ще обогатят фонда на РИОСВ – Бургас.", "date": "2019.09.03", "title": "Бургас: РИОСВ изнесе беседа за прелетните птици в рамките на пленер „Розово фламинго“"}
{"url": "http://www.focus-news.net/news/2019/09/03/2695180/afp-sasht-nalozhiha-sanktsii-na-kosmicheskata-programa-na-iran.html", "text": "САЩ наложиха санкции на космическата програма на Иран, като заявиха, че скорошната експлозия на площадка за изстрелване е знак, че там се тестват ракети, предава  AFP . \r\n„САЩ няма да допуснат Иран да използва космическата си програма като прикритие за модерната си програма за балистични ракети“, заяви държавният секретар Майк Помпео чрез съобщение. \r\n \r\nПревод и редакция:", "date": "2019.09.03", "title": "AFP: САЩ наложиха санкции на космическата програма на Иран"}
{"url": "http://www.focus-news.net/news/2019/09/03/2695166/maya-manolova-podade-ostavka-kato-ombudsman-i-shte-se-yavi-kato-grazhdanski-kandidat-za-kmet-obzor.html", "text": "Мая Манолова депозира оставката си като омбудсман в деловодството на Народното събрание. „Направих го, защото колкото и търпение да има човек, то се изчерпва“, каза тя. Относно кандидатурата ѝ за кмет на София и за това кой ще влезе в инициативния ѝ комитет, Манолова посочи, че отговори на тези въпроси ще даде на 4 септември в НДК. Тя е категорична, че ще приема подкрепата на всички граждани на София, независимо от техния цвят и техните убеждения. „Не съм делила гражданите на леви и десни. София не е лява или дясна. София е на столичани“, отбеляза омбудсманът. По думите ѝ тя не е свикнала да се поддава на натиск или да живее с наведена глава. „Не искам да се правя на герой, но това, което смятам да направя, е да си извоюваме столицата на България обратно, защото всички погледи са насочени към София“, допълни тя. Манолова заяви още, че от властта буквално са блокирали дейността на институцията, за да я спрат. „Няма да ме спрат, това само ме мотивира. Не съм свикнала да се поддавам на натиск или да живея с наведена глава“, отсече тя.  \r\nКато мотиви за оставката си Манолова посочи системно неглижиране работата на институцията на омбудсмана от органа на законодателната власт, чрез умишлено забавяне или спиране на внесените от нея и граждани законодателни предложения, липса на политическа воля в Парламента и институциите за изменения в законодателството и нормативната база, с цел удовлетворяване исканията на гражданите за отстраняване дефицитите на справедливост, загърбване от общинските съветници в Столичния общински съвет на проблемите на столичани. Също така отказ от заявени и обещани на обществото реформи в ключови сектори, в това число и в съда и прокуратурата, който води до несправедливост и безнаказано потъпкване на върховенството на правото от определени институции спрямо гражданите, отстъпление от вече завоювани граждански права и демократични практики в изборния процес чрез пренебрегване волята на хората, изразена на референдуми и неглижиране от страна на отговорните институции на справедливите искания на професионални и други общности.  \r\nЗорница КОСТАДИНОВА", "date": "2019.09.03", "title": "Мая Манолова подаде оставка като омбудсман и ще се яви като граждански кандидат за кмет (ОБЗОР)"}
{"url": "http://www.focus-news.net/news/2019/09/03/2695186/sport-svitolina-pobedi-konta-i-e-na-polufinal-na-us-open.html", "text": "За втори път в своята кариера Елина Свитолина ще играе на полуфинал от Големия шлем. След като загуби на Уимбълдън 2019 от Симона Халеп на 1/2 –финалите, то този път украинката ще играе пак в тази фаза на US Open. Тя прекрати победния път на Йоана Конта от Великобритания, след като я пречупи в два сета за час и 42 минути игра – 6:4, 6:4. Свитолина ще играе за място на финала с победителката от двубоя между Серина Уилямс и Цян Уан.", "date": "2019.09.03", "title": "Спорт: Свитолина победи Конта и е на полуфинал на US Open"}
{"url": "http://www.focus-news.net/news/2019/09/03/2695187/ria-novosti-ruskata-pvo-otrazi-ataka-na-dronove-sreshtu-bazata-hmeymim-v-siriya.html", "text": "В близост до руската военновъздушна база Хмеймим в Сирия са унищожени два дрона на терористи, съобщават от Министерството на отбраната на Русия, предава  РИА Новости . \r\nБезпилотните летателни апарати са се приближавали от северозападно направление. Успешно са забелязани на голямо разстояние от руската база. Средствата за противовъздушна отбрана са отразили нападението успешно, независимо от това, че дроновете са маневрирали при полета. \r\nНяма пострадали или материални щети. \r\n \r\nПревод и редакция:", "date": "2019.09.03", "title": "РИА Новости: Руската ПВО отрази атака на дронове срещу базата Хмеймим в Сирия"}
{"url": "http://www.focus-news.net/news/2019/09/03/2695185/erdogan-idlib-povtarya-sadbata-na-alepo.html", "text": "Ситуацията в сирийската провинция Идлиб е сравнима с положението, в което по-рано беше Алепо, който е бил изцяло разрушен в резултат от атаките на сирийската правителствена армия и нейните съюзници. Това заяви президентът на Турция Реджеп Таийп Ердоган на съвместна пресконференция с премиера на Чехия Андрей Бабиш в Анкара, предава  „Анадолската агенция“ . \r\n„Идлиб изчезва постепенно. Също, както изчезна, бе сравнен със земята, Алепо. Идлиб е в същата ситуация“, заяви турският лидер. \r\nДържавният глава отбеляза, че Анкара ще продължи да действа за създаване на зона за сигурност в Сирия и няма да се откажа от подкрепата за бежанците от тази страна. „Нямаме намерение да прогонваме бежанците, затваряйки вратите пред тях, но бихме били много щастливи да спомогнем за създаването на зона за сигурност“, заяви конкретно президентът Ердоган. \r\n \r\nПревод и редакция:", "date": "2019.09.03", "title": "Ердоган: Идлиб повтаря съдбата на Алепо"}
{"url": "http://www.focus-news.net/news/2019/09/03/2695184/reuters-britanskite-deputati-predizvikaha-vot-za-blokirane-na-brekzit-bez-sdelka.html", "text": "Британските депутати във вторник предизвикаха гласуване, което може да им позволи да блокират излизане на Обединеното кралство от Европейския съюз без сделка, както се закани Борис Джонсън. От правителството вече предупредиха по-рано, че това ще предизвика предсрочни избори на 14 октомври, предава  Reuters . \r\nВъпреки предупреждението на министър-председателя, че ще предизвика избори и ще ги изключи от листите на партията, бунтовни тори в съюз с опозиционните партии му се противопоставиха и предизвикаха гласуването, което според тях ще им позволи да предотвратят „катастрофалния сценарий на Брекзит без сделка“. \r\n„Това е последният шанс на парламента да блокира излизане без сделка на 31 октомври“, заяви пред парламента Оливър Летуин, който оглави инициативата за осуетяване на Брекзит. \r\nЛидерът на основната опозиционна Лейбъристка партия Джереми Корбин заяви, че депутатите искат да предотвратят Джонсън „да играе руска рулетка с бъдещето на страната“. \r\n \r\nПревод и редакция:", "date": "2019.09.03", "title": "Reuters: Британските депутати предизвикаха вот за блокиране на Брекзит без сделка"}
{"url": "http://www.focus-news.net/news/2019/09/03/2695183/tass-tramp-otnovo-vleze-v-polemika-s-nekompetentniya-kmet-na-london-sadik-han.html", "text": "Президентът на САЩ Доналд Тръмп отново влезе в полемика с кмета на Лондон Садик Хан, който разкритикува американския лидер за това, че отмени визитата си в Полша във връзка с приближаването на урагана „Дориан“, а след това бе забелязан да играе голф. Във вторник Тръмп написа в „Туитър“, че играта на голф му е отнела много малко време, предава  ТАСС . \r\n„Некомпетентният кмет на Лондон Садик Хан се е загрижил, че съм играл много кратка игра на голф вчера“, написа държавният глава на САЩ. Той отбеляза, че неговите занимания с голф струват на американските данъкоплатци малко, защото той играе на собствените си игрища. Тръмп добави, че неговият прешественик на поста Барак Обама би полетял на Хаваите, за да играе голф. \r\nСлед това президентът отново подложи на критика Хан във връзка с ръста на престъпленията, извършени с гладно оръжие в британската столица. „Хан трябва да концентрира вниманието си върху престъпленията с използване на нож, които абсолютно са излезли от контрол в Лондон“, написа Тръмп. „Хората дори се страхуват да излязат по улиците. Той е ужасен кмет, който не трябва да се бърка в нашите работи!“ \r\nТръмп трябваше да посети Полша на 1-2 септември, за да участва в възпоменателни събития във връзка с 80-годишнината от избухването на Втората световна война. В последния момент обаче американският лидер отказа да пътува до Варшава заради урагана Дориан, приближаващ се към САЩ. Тогава беше решено вицепрезидентът Майкъл Пенс да лети до полската столица. \r\nКметът на Лондон Садик Хан, който присъства на мемориалните церемонии във Варшава, заяви в интервю за Politico, че Тръмп „очевидно е много зает да се бори с урагана на голф игрището“. \r\nПрезидентът на САЩ и кметът на Лондон многократно са си разменяли взаимни атаки. По-специално през юни Тръмп обяви, че Лондон има нужда от нов кмет. Той направи това изявление във връзка с множеството престъпления с хладно оръжие в британската столица. През последните години в Лондон се наблюдава рязко увеличение на подобни престъпления. \r\n \r\nПревод и редакция:", "date": "2019.09.03", "title": "ТАСС: Тръмп отново влезе в полемика с „некомпетентния кмет на Лондон Садик Хан“"}
