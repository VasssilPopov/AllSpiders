{"url": "http://www.focus-news.net/news/2018/09/11/2565849/voa-sasht-otbelyazvat-17-godishninata-ot-teroristichnite-ataki-na-11-septemvri.html", "text": "Президентът на САЩ Доналд Тръмп присъства на възпоменателната церемония на Мемориала на жертвите oт атентатите на 11 септември 2001 г. в Шенксвил, щата Пенсилвания, близо до мястото, където се разби пътническия самолет Airlines Flight 93, предава  Voice of America . \r\nАмерикaнците отбелязват 17-годишнината от терористичните атаки на 11 септември 2001 г.,. при които за загинаха почти 3 хиляди души, след като терористи от „Ал Кайда“ отвлякоха четири пътнически самолета. Два от тях се врязаха в двете сгради на Световния търговски център в Ню Йорк, третият - в сградата на Пентагона, а четвъртият се разби в Пенсилвания. \r\nВ обръщението си Доналд Тръмп заяви, че „злите дела“ не са пречупили духа на Америка и ангажиментът й към свободата. \r\n„Събрали сме се днес, за да си спомним непреходната истина – когато Америка е обединена, нищо на света не може да ни пречупи. Нашите ценности пребъдват, народът ни процъфтява, нацията ни побеждава, а паметта за нашите близки никога не избледнява“, заяви американският държавен глава. \r\nВицепрезидентът на САЩ Майк Пенс и министърът на отбраната Джим Матис присъстваха на церемония в Пентагона. \r\nВ Ню Йорк стотици оцелели и роднини на загинали се събраха на мястото, където стояха двете кули на Световния търговски център, преди отвлечените пътнически самолети да се врежат в тях. Имената на жертвите бяха прочетени висок глас на тържествена церемония.   \r\nVoice Of America  напомня, че отвличанията бяха извършени от 19 мъже, свързани с „Ал Кайда“. Най-кървавото нападение в американска територия, след  Пърл Харбър през 1941 г., събитията от 11 септември промениха завинаги начина, по който Америка възприема сигурността и подтикнаха Джордж Буш – Младшо да обяви война на тероризма, припомня радиото.", "date": "2018.09.11", "title": "VOA: САЩ отбелязват 17-годишнината от терористичните атаки на 11 септември"}
{"url": "http://www.focus-news.net/news/2018/09/11/2565879/futbol-ispaniya-pobedi-harvatiya-s-60-v-mach-ot-turnira-na-uefa-liga-na-natsiite.html", "text": "Футбол: Испания победи Хърватия с 6:0 в мач от турнира на УЕФА „Лига на нациите“. Головете отбелязаха Саул, Марко Асенсио и автогол на Калинич през първото полувреме и Родриго, Серхио Рамос и Иско през второто полувреме. Исландия загуби у дома от Белгия с 0:3. Босна и Херцеговина победи Австрия с 1:0; Финландия победи Естония 1:0 и Унгария победи Гърция  с 2:1.", "date": "2018.09.11", "title": "Футбол: Испания победи Хърватия с 6:0 в мач от турнира на УЕФА „Лига на нациите“"}
{"url": "http://www.focus-news.net/news/2018/09/11/2565850/plovdiv-79-godishna-zhena-e-postradala-sled-kato-e-bila-povlechena-ot-avtobus-na-gradskiya-transport-v-grada.html", "text": "79-годишна жена е  пострадала, след като е била повлечена от автобус на градския транспорт в кв. „Тракия“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е подаден към 16 часа днес на тел 112. По първоначални данни, при слизане на спирка до блок №182 от автобус на градския транспорт чантата на 79-годишна пътничка се била закачила на вратата. Без да види това шофьорът потеглил и жената била повлечена, а единият й крак бил прегазен от автобуса. Пострадалата е откарана в болница за спешна помощ. Няма данни за употреба на алкохол и наркотици от 53-годишния шофьор на автобуса. Местопроизшествието е запазено, извършен е оглед. Работата по случая продължава. \r\nТони МИХАЙЛОВ", "date": "2018.09.11", "title": "Пловдив: 79-годишна жена е  пострадала, след като е била повлечена от автобус на градския транспорт в града"}
{"url": "http://www.focus-news.net/news/2018/09/11/2565853/shumen-panair-na-zanayatite-maystorii-organizira-nch-napredak-1869.html", "text": "Панаир на занаятите „Майстории“ ще се проведе в Шумен. Това съобщи за  Радио „Фокус“ – Шумен  Розалина Стефанова от НЧ „Напредък-1869“, организатор на проявата, с подкрепата на Община Шумен. Събитието ще се състои на 17 септември, от 10.30 часа. Шатрите и работилниците ще бъдат разположени в пешеходната зона по бул. „Славянски“, срещу магазин „Детски свят“. Своето майсторство ще покажат творци от Шумен, Троян, Велико Търново. Сред представените занаяти ще бъдат дърворезбата, шекерджийството, керамика, плъстене, декупаж, плетене с царевична шума и др. Своето везбено майсторство ще предложи и клуб „Българка“ към НЧ „Напредък – 1869“. \r\nИвелина ИВАНОВА", "date": "2018.09.11", "title": "Шумен: Панаир на занаятите „Майстории“ организира НЧ „Напредък-1869“"}
{"url": "http://www.focus-news.net/news/2018/09/11/2565851/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kalotina-gkpp-kapitan-andreevo-gkpp-dunav-most-ruse-i-gkpp-dunav-most-vidin.html", "text": "Интензивен е трафикът на изход за товарни автомобили на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин. Това съобщиха от пресцентъра на  ГД \"Гранична полиция\" . На ГКПП \"Кулата\" трафикът е интензивен на вход за товарни автомобили. Нормален е трафикът на всички останали гранични контролно-пропускателни пунктове.", "date": "2018.09.11", "title": "ГД \"Гранична полиция\": Интензивен е трафикът на изход за товарни автомобили на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин"}
{"url": "http://www.focus-news.net/news/2018/09/11/2565855/nimh-shte-spre-da-raboti-sled-sedmitsa-ako-ne-bade-naznacheno-rakovodstvo-obzor.html", "text": "Националният институт по метеорология и хидрология (НИМХ) ще спре да работи след седмица, ако не бъде назначено ръководство. Това съобщи за Радио „Фокус“ бившият директор на НИМХ проф. Христомир Брънзов. По думите му все още има средства от последния финансов транш, отделен към Института, които да гарантират спокойствието на синоптиците, но без ръководен орган, вземащ важните решения, няма как средствата да бъдат преразпределяни. „Дава се време на правителството да вземе някакво решение до следващия вторник“, каза още проф. Брънзов. Той обясни, че до момента никой не се е съгласил да поеме ръководството на Института и уточни, че няма как външен човек да бъде назначен на поста. Проф. Христомир Брънзов коментира още, че вероятно ще се стигне до пълно излизане на НИМХ от БАН, но проблемът според него е, че това не е обвързано с никакви конкретни срокове и създаването на работни групи. \r\nОт своя страна, служителите на НИМХ публикуваха съобщение на официалния си сайт, в което настояват председателят на БАН да упражни законовите си задължения и да назначи за директор проф. Брънзов, който беше освободен от поста ден, след като правителството взе окончателно решение да започне да се търси вариант за излизането на НИМХ от БАН. „След като не можаха да блокират работата на НИМХ с недофинансиране, ръководните органи на БАН успяха с административни средства. Време е правителството да вземе окончателно и категорично решение за нов статут на НИМХ. Очевидно е, че Институт, който има задължения по три закона и осем подзаконови нормативни акта, не може да бъде в състава на неправителствена организация, каквато е БАН, и за да ги изпълнява, да разчита единствено на „добра воля“ на колективните ѝ органи на ръководство. Очакваме решението на правителствот преди да е станало много късно, а и за да може всеки един от нас да вземе своето лично решение за бъдещето си\", се посочва още в съобщението на метеоролозите. Агенция „Фокус“ припомня:  Сагата между НИМХ и БАН започна още през месец април, когато от Института се обявиха против несправедливото разпределение на бюджетната субсидия за 2018 г. от страна на БАН, което според тях застрашава функционирането на националната хидро-метеорологична служба.  \r\nНа 8 август Министерството на образованието и науката заяви готовност за предприемане на действия по изваждането на Института от Българската академия на науките заради спора им за разпределението на бюджетната субсидия на НИМХ. До това се стигна, след като ден по-рано ръководството на НИМХ и неговите служители изпратиха отворено писмо до министър-председателя Бойко Борисов. В него те предупредиха всички ръководни органи на БАН, че ако незабавно не спрат с действията си срещу НИМХ и ръководството му, ще прекратят оперативните си дейности. От Института дори поискаха да се отделят от БАН, но от Академията първоначално възразиха срещу това заради опасения, че изваждането на хидро-метеорологичната служба може да се превърне в опасен прецедент и други институти да последват НИМХ. От БАН предложиха финансова независимост на НИМХ, но това не бе прието от метеоролозите.  \r\nСлед поредица от срещи в Министерски съвет, в които участваха ръководствата на БАН и НИМХ, министър-председателят Бойко Борисов и министърът на образованието и науката Красимир Вълчев, стана ясно, че се върви към изваждането на НИМХ от БАН, като най-реалистичният срок за това е 1 януари 2019 г. \r\nНа 10 септември Общото събрание на БАН отвори пътя за частично излизане на НИМХ от Академията и преминаването му в нова структура, създадена от Министерския съвет. Определението „частично“ включва цялостната оперативна дейност, изпълнявана от НИМХ, както и учени и служители, които са декларирали намерение за напускане на БАН. Бившият директор на НИМХ проф. Брънзов определи това решение като напълно неработещо. От своя страна, министър Вълчев увери, че НИМХ ще продължи да работи като национална хидрометеорологична служба и ще бъде подкрепен в максимална степен. По думите му тепърва ще се решава къде да бъде ситуиран и какъв точно да бъде организационно-правният му статут.", "date": "2018.09.11", "title": "НИМХ ще спре да работи след седмица, ако не бъде назначено ръководство (ОБЗОР)"}
{"url": "http://www.focus-news.net/news/2018/09/11/2565854/afp-donald-tramp-otlozhi-vizitata-si-v-irlandiya.html", "text": "Държавният глава на САЩ Доналд Тръмп отложи визитата си в Ирландия заради ангажимент в „графика“, предава  AFP . \r\n\"Можем да потвърдим, че предложеното посещение на президента на САЩ е отложено\", се казва в изявление на говорител на кабинета на ирландския лидер. „Като причина американската страна посочи ангажимент в графика“, става ясно още от разпространения текст. \r\nПо-рано бе съобщено от Белия дом, че Тръмп ще посети Париж за честването на 100-годишнината от края на Първата световна война – 11 ноември. „Президентът ще пътува до Париж през ноември, както вече беше обявено. Ние все още финализираме дали Ирландия ще бъде спирка на това пътуване\", заяви прессекретарят Сара Сандърс, като не даде никаква причина за евентуално отменяне.  \r\nМиналия месец обявиха, че Тръмп ще продължи към Ирландия след церемониите на 11 ноември, за да „поднови дълбоките и исторически връзки\" между двете страни.  Тереза Герова", "date": "2018.09.11", "title": "AFP: Доналд Тръмп отложи визитата си в Ирландия"}
{"url": "http://www.focus-news.net/news/2018/09/11/2565852/exit-albaniya-italiya-predpriema-pravni-deystviya-za-transfer-na-tarseshti-ubezhishte-kam-albaniya.html", "text": "В нарушение на законите на Европейския съюз, италианското правителство предприе действия с цел прехвърляне на търсещи убежище граждани на Еритрея, съобщава албанската електронна медия  Exit . \r\nMинистерство на вътрешните работи на Италия подготви проектозакон, с който се обезпечават необходимите процедури, които позволяват на правителството на Еди Рама да прием в страната търсещите убежище, въпреки че подобни действия са в противоречие на законите на ЕС.   \r\nЗа трансфера на бежанци като част от споразумение между страна-членка на ЕС и трета страна като Албания е необходимо и съгласието на търсещите убежище (под формата за заявление към другата страна, а не към страната, през която са влезли). \r\nПо информация на Ora News, която разполага с доклада на вътрешния министър на Италия Луиджи Гаети, Албания ще бъде страната, която ще приеме 20 души от Еритрея. \r\n„Албания е ратифицирала Женевската конвенция и е член на Съвета на Европа. Също така е ратифицирала няколко споразумения за защита на човешките права. От 2014 година е официално кандидат за членство в ЕС, зачита Критериите от Копенхаген, които гарантират демократичност, върховенство на закона, човешки права и защита на етническите малцинства. Албания се счита за „сигурна страна“ от осем страни-членки, и Европейската комисия е предложила тя да бъде включена в списък с евентуални „сигурни трети страни“. От години в Албания съществува адекватна система за прием на търсещи убежище по Балканския маршрут“, се посочва в доклада. \r\nСпоред документа, трансферът по същество ще запази семейните отношения, ще зачита застрашени категории лица и ще осигурява защита на непридружаваните деца. \r\nОсвен това Гаети подчертава, че логистиката на този трансфер е поверена на заместник-министъра на вътрешните работи на Албания Ровена Вода, която, работейки с Върховния комисариат на ООН за бежанците, подготви първоначалните условия за бежанците.  \r\nТова показва, че въпреки риска от нарушаване на Европейската конвенция за човешки права, Дъблинската конвенция, Женевската конвенция, Конституцията и Наказателния кодекс, италианското и албанското правителство продължават да обсъждат начини за трансфера на 20-те бежанци от Еритрея.", "date": "2018.09.11", "title": "Exit (Албания): Италия предприема правни действия за трансфер на търсещи убежище към Албания"}
{"url": "http://www.focus-news.net/news/2018/09/11/2565856/sport-chetvarto-myasto-za-boryana-kaleyn-i-sedmo-za-katrin-taseva-na-finala-na-obrach.html", "text": "Българките Боряна Калейн и Катрин Тасева заеха съответно четвърто и седмо място на финала на обръч на Световното първенство по художествена гимнастика в София. \r\nЗлатото бе връчено на представителката на Русия и актуална световна шампионка от първенството в Пезаро - Дина Аверина. Веднага след нея се нареди звездата на Израел Линой Ашрам, а трета остана близначката на руската шампионка Арина Аверина.", "date": "2018.09.11", "title": "Спорт: Четвърто място за Боряна Калейн и седмо за Катрин Тасева на финала на обръч"}
{"url": "http://www.focus-news.net/news/2018/09/11/2565859/smolyan-chetiri-sa-postapilite-oferti-za-stroitelstvo-na-gkpp-rudozem-ksanti-i-podhodniya-pat.html", "text": "Четири са постъпилите оферти за строителство на ГКПП „Рудозем-Ксанти” и подходния път, съобщиха от пресцентъра на Областна администрация – Смолян. Днес комисия в състав: заместник-областния управител Андриян Петров – председател и членове – инж. Костадин Капитанов, инж.Венелин Върбанов, юристите Калоян Богев и Любомир Равелов, отвори постъпилите оферти за участие в открита процедура по възлагане на обществена поръчка за строителство с предмет: „Строителство на обект: Граничен контролно-пропусквателен пункт „Рудозем-Ксанти” и подходен път”. \r\nОферти за участие са постъпили от четири фирми. В шестдесет дневен срок Комисията ще разгледа офертите в реда на тяхното постъпване и ще вземе решение.", "date": "2018.09.11", "title": "Смолян: Четири са постъпилите оферти за строителство на ГКПП „Рудозем-Ксанти” и подходния път"}
{"url": "http://www.focus-news.net/news/2018/09/11/2565857/venelin-ivanov-rotari-klub-bagriloviyat-nadpis-se-sazdava-po-povod-10-godishninata-ot-obyavyavaneto-na-nezavisimostta-na-balgariya.html", "text": "Багриловият надпис се създава по повод 10-годишнината от Независимостта на България. Това каза за  Радио „Фокус“ – Велико Търново  Венелин Иванов член на Ротари клуб – Велико Търново. Инициативата е на великотърновеца Димитър Багрилов, негов е проекта и за първия герб на Велико Търново, както и скулптурата на лъва на входа на крепостта Царевец. „В периода 1917-1918 година се взима решението за създаване на такъв надпис. И във връзка с отбелязването на 10-годишнината от Независимостта на България, той е започнал да изгражда надпис с помощта на каменоделци, които тогава са били военнопленници на Царевец. През 1918 година надписът е бил завършен“, обясни Венелин Иванов. \r\nВъзстановеният надпис ще бъде открит по случай 100-годишнината от неговото създаване, 110-годишнината от Независимостта на България и във връзка с 80-годишнината от създаването на Ротари клуб във Велико Търново. \r\nМария НЕДЕВА", "date": "2018.09.11", "title": "Венелин Иванов, Ротари клуб: Багриловият надпис се създава по повод 10-годишнината от обявяването на Независимостта на България"}
{"url": "http://www.focus-news.net/news/2018/09/11/2565861/pravna-komisiya-othvarli-vetoto-na-prezidenta-varhu-apk-obzor.html", "text": "Парламентарната Комисия по правни въпроси отхвърли президентското вето върху Административнопроцесуалния кодекс (АПК). „За“ повторно приемане на промените в АПК гласуваха 12 народни представители, „против“ – 7, без  „въздържали се“, с което ветото бе преодоляно от Правна комисия. Окончателното решение по ветото предстои да бъде взето в пленарна зала.  \r\nДържавният глава Румен Радев  оспорва общо 16 разпоредби от закона и изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. \r\nДебатите по президентското вето се проведоха при засилен граждански интерес.  От страна на президентската институция мотивите на държавния глава защити  секретарят на президента проф. Емилия Друмевa . Тя заяви, че оспорените разпоредби в АПК ни отдалечават от основни конституционни принципи, деформират и намаляват интензитета на защитата. По думите ѝ цялото административно правосъдие е на две инстанции, защото втората проверява правилността на решението от първата. „Предмет на нашето обсъждане е Административнопроцесуалният кодекс, който по общо споделяно мнение е един от най-добрите действащи български закони“, заяви още тя.  \r\nВ рамките на дебата по същество председателят на  Правна комисия и депутат от ГЕРБ Данаил Кирилов  заяви, че е щяло да бъде честно, ако президентът събере всички заявления на гражданските организации по АПК и да направи искане в Конституционния съд, а междувременно актът да бъде обнародван. Кирилов подчерта, че текстовете в АПК се основават на принципа на равнопоставеността. По отношение на таксите той обясни, че те са лимитирани, тъй като има таван.  От БСП в лицето на депутатa Явор Божанков   обявиха, че ще подкрепят ветото на президента. Божанков посочи, че ако промените в Административнопроцесуалния кодекс бъдат приети наново, от опозицията ще ги обжалват пред Конституционния съд.  \r\nДепутатът от левицата поясни още, че БСП повече от една календарна година излага мотивите си по отношение на АПК във всички работни групи и обърна внимание, че АПК е един от най-обсъжданите законопроекти. \r\nПредставителите на „Обединени патриоти“ и ДПС не взеха отношение по дебатите, но гласуваха „против“ ветото на президента.  Председателят на Върховния административен съд Георги Чолаков  изрази мнение, че ветото на президента в частта му за родовата подсъдност е неоснователно и трябва да бъде отхвърлено. „По отношение на размера не сме взели становище, защото не е наша работа. Това е работа на законодателя“, коментира още Чолаков. \r\nПромените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г. Това е деветото вето на президента Румен Радев. До момента Народното събрание подкрепи само това върху Закона за приватизация и следприватизационен контрол. \r\nДеница КИТАНОВА", "date": "2018.09.11", "title": "Правна комисия отхвърли ветото на президента върху АПК (ОБЗОР)"}
{"url": "http://www.focus-news.net/news/2018/09/11/2565858/poslanik-dimitar-lazarov-sekretar-na-balgarskoto-posolstvo-v-chili-do-prevrata-1971-1973g-chiliyskiyat-prezident-salvador-aliende-e-bil-ubit-pri-prevrata-na-11-septemvri-1973g.html", "text": "Чилийският президент Салвадор Алиенде е бил убит при преврата на 11 септември 1973г. Това потвърждават повечето свидетелства на съвременници на събитието. Това каза в интервю за предаването „Това е България“ на  Радио „Фокус“  посланик Димитър Лазаров, секретар на българското посолство в Чили в онези години. Според него три са били политическите компоненти, довели до извършването на преврата от военните. „Трите компонента – десница, християндемократи и левицата бяха обособени с по една трета в избирателното тяло, електората. Беше необичайно, че десният кандидат е победен макар и с малка разлика от левите. Започна голямата битка – задкулисна, подмолна – Алиенде да не бъде одобрен от Конгреса за президент. Разиграха се много сценарии, за да може да се създаде смут, да се създаде трудна ситуация и военните да решат да се намесят, за да „умиротворят“ обстановката и с едни други избори да бъде променено това положение“, обясни посланик Лазаров. Според него поуката от довелите до преврата в Чили събития е, че в политиката трябва да се действа в зависимост от обстоятелствата, а не механично.", "date": "2018.09.11", "title": "Посланик Димитър Лазаров, секретар на българското посолство в Чили до преврата 1971 -1973г. : Чилийският президент Салвадор Алиенде е бил убит при преврата на 11 септември 1973г."}
{"url": "http://www.focus-news.net/news/2018/09/11/2565860/predstoyashti-mezhdunarodni-sabitiya-za-12-septemvri-agentsiya-fokus.html", "text": "Жан-Клод Юнкер ще изнесе последната си годишна реч за състоянието на ЕС. \r\n***  Предстои откриването на Световния икономически форум на АСЕАН. \r\n***  ВМРО-ДПМНЕ трябва да обяви официалната си позиция за референдума за името. \r\n***  Руският президент Владимир Путин ще се срещне с корейския премиер в кулоарите на Източния икономически форум. \r\n***  Продължават руско-китайските военни учения „Восток-2018“. \r\n***  Предстои среща между президента на Китай Си Дзинпин и японския премиер Шиндзо Абе.  \r\n***  Ще се състои второ изслушване по жалбата на датския изобретател Петер Мадсен за убийството на шведския журналист Ким Вал.  \r\n***", "date": "2018.09.11", "title": "Предстоящи международни събития за 12 септември (Агенция „Фокус“)"}
{"url": "http://www.focus-news.net/news/2018/09/11/2565863/the-atlantic-zakleshteni-v-poslednata-voyna.html", "text": "Американското списания  The Atlantic  обръща внимание на годишнината от атентатите от 11 септември 2001 г. и на борбата на САЩ с тероризма в статия, озаглавена „Заклещени в последната война“ .  \r\n„Събитията след 2011 г., а не тези от 2001 г., определят предизвикателствата пред САЩ и съюзниците им във войната с джихадизма“, твърди авторът на анализа Хасан Хасан от института за близкоизточни политики „Тахрир“. \r\n„Седемнадесет години след 11 септември резултатът от войната срещу тероризма, която последва, изглежда спорен. „Ал Кайда“ действа в много други страни и има по-голям брой последователи, отколкото преди 2001 г.  Появиха се и други заплахи. „Ислямската държава“ засенчи своя бивш покровител „Ал Кайда\" през 2014 г., когато контролираше огромни територии в множество държави, и остави мизерия, опустошение и омраза, които биха могли да доведат до конфликти за нови поколения. Войната срещу екстремизма не работи. Проблемът е в устойчивата тенденция да се гледа на заплахата от джихадизма през призмата след събитията от 2001 г. Атаките в Ню Йорк и Вашингтон продължават да оформят начина, по който политиците и експертите подхождат към темата. Но заплахата от екстремизма днес може да бъде по-добре  разбрана чрез събитията, които се случиха след 2011 г., когато Арабската пролет и резултатите от нея  преобърнаха установения ред в Близкия изток и Северна Африка, а с него и света на екстремизма“, пише Хасан Хасан и обяснява: \r\n„Когато извърши атаките на 11 семтември, „Ал Кайда“ и идеологията й нямаха връзка с обикновената реалност в Близък изток. Младите хора, които растяха  в региона, знаеха относително малко за групировката, отвъд фигурата на Осама бин Ладен, често представян като богат саудитец,  изоставил удобния си живот, за да се бие за джихада, а тези, които имаха сателитни канали, понякога гледаха  репортажи на „ Ал Джазира“ за мъже, които се катерят по планините в Афганистан, яздещи коне. Джихадистите се оформяха като „елитисти\" в авангарда на едно движение, за да се разграничат от тези, предвождаха“. \r\n„След 2011 г. това се промени. Джихадистите станаха част от местната действителност“, пише Хасан Хасан. \r\n„Днешният екстремизъм е продукт на местни динамики“, пише авторът и отбелязва, че в дневника на Бин Ладен, публикувана миналата година от ЦРУ, почти не се споменават Сирия и Ирак. А по-късно последователите на  Бин Ладен са се оплаквали, че протестите от Арабската пролет са ги  засенчили. \r\n„Ако правителствата в региона и техните съюзници на Запад искат да се борят със съвременната заплаха от джихад, те ще трябва да удвоят усилията си за предоставяне на ефективно управление на местните общности“, уверен е анализаторът.", "date": "2018.09.11", "title": "The Atlantic: Заклещени в последната война"}
{"url": "http://www.focus-news.net/news/2018/09/11/2565862/daily-sabah-amerikanski-sad-globi-sas-105-miliona-dolara-iran-za-napadenie-s-kola-bomba-ot-1996-godina.html", "text": "Федералният съд във Вашингтон наложи глоба от 104,7 милиона долара за компенсиране на жертвите и техните семейства, пострадали от нападението с кола-бомба в Саудитска Арабия през 1996 г., отбелязва турският вестник  Daily Sabah. \r\nГлавният федерален съдия Берил Хауел счита Иран и „Ислямски революционен гвардейски корпус“ за отговорни за експлозиите, убили 19 американски военни. По думите му, 15 други военнослужещи, които са били в комплекс „Хобар тауърс“, и 24 техни роднини може да получат компенсация за нападението, стрелбата и емоционалния стрес. \r\nАдвокатът на ищците Пол Гастон заяви, че клиентите му „са много удовлетворени от решението и с нетърпение очакват събирането на средствата. Правилата на съда им дават някаква справедливост“. \r\nХауел отхвърли всякакви твърдения за наказателни нарушения, тъй като САЩ не позволяват предявяване на претенции за нападения, извършени преди 2008 г. Съдът е разпоредил компенсации съгласно специален закон на САЩ.  \r\nПрез юни 2001 година 13 членове на „Хизбула“ бяха обвинени от федералния съд в Александрия (щата Вирджиния) за тяхното участие в нападението. \r\nПрез декември 2006 г. друг федерален съдия във Вашингтон разпореди Иран да плати 254,4 милиона долара на членовете на семействата на 17-мата американци, загинали в нападението. Решението бе взето също в полза на ищците. \r\nПрез 2015 г. американското правителство създаде  за американските граждани фонд за компенсиране на жертвите на държавно спонсорирания  тероризъм. Иран бе определен от САЩ като такава през януари 1984 г.", "date": "2018.09.11", "title": "Daily Sabah: американски съд глоби със 105 милиона долара Иран за нападение с кола бомба от 1996 година"}
{"url": "http://www.focus-news.net/news/2018/09/11/2565506/pregled-na-osnovnite-temi-v-svetovniya-pechat-agentsiya-fokus.html", "text": "Посланикът на САЩ Кърт Волкър наскоро заяви пред The Guardian, че САЩ са готови да предоставят на Украйна оръжия, с които тя да се защити. Няма съмнение, че Киев се нуждае от тези оръжия; в Азовско море и в Черно море Москва води едновременна военна и икономическа война срещу Украйна. Тя блокира Азовско море за укриански кораби и си присвоява правото да инспектира „чуждестранните“ кораби, а освен това разшири изключителната си морска зона чак до Одеса,  пише Стивън Бланк за  . Материалът е представен без редакторска намеса . \r\nМосква има възможността да осъществи десант на украинския бряг, чрез който да изолира Мариупол от останалата част на Южна Украйна. Това се случи, след като Русия засили сухоземните, въздушните и военноморските си част в и около полуостров Крим. \r\nКакво би представлявала тази атака? Десантът може лесно да бъде осъществен чрез масиран огън от корабите срещу разположените на брега цели. Друга възможност е употребата само на въздушно-десантни части, или комбинирането им с десантна операция, или военноморска операция на корабите, които да обстрелват брега. Фактът, че целите въздушно-десантни войски (ВДВ) на Русия участват в маневрите „Восток-2018“ в Далечния Изток може да означава, че Москва подготвя тези части за бъдещ „десант“, което означава използването им за първата фаза на комбинирана военна атака срещу украинската черноморска брегова ивица. \r\nБлокадата на Азовско море от Русия може да обхване цялото украинско крайбрежие, включително Одеса и може също да бъде използвана за присвояване на украинските енергийни депозити, които продължават да са под контрола на Киев в Черно море (присвояването на украинските енергийни съоръжения беше основната цел на първата операция в Крим през 2014 година). Руските операции трябва да бъдат разглеждани като откровена военна намеса и икономическа война. Без да изстрелят и един патрон, или да действат по откровено нелегален начин, руснаците успяха ловко да комбинират военния с икономическия натиск, сигурен индикатор за морска и военноморска хибридна война. \r\nВ момента има въпиюща нужда да се помогне на Украйна. Няма признаци, че разговорите на Волкър с пратеника на Москва Владислав Сурков ще продължат скоро, или за това, че Москва има нови идеи как да прекрати тази война.Всъщност, Волкър мисли, че Кремъл няма да прави големи овертюри преди Украйна да избере нов президент и състав на парламента, което трябва да се случи през 2019 година и навярно е прав. \r\nКой е най-бързият начин Украйна да получи нужните оръжия, за да се противопостави на руска офанзива откъм морето? Изпращането на противокорабни ракети US-AGM-84 Harpoon Block II, AGM-158C LRASM A и Norwegian Naval Strike Missile. Но на Киев също ще му трябва съответната платформа за изстрелване и насочваща система и по-точно радар. \r\nСлед като Москва отказва да преговаря за изпълняването на условията на Минск II, САЩ и техните ключови европейски съюзници трябва да комбинират допълнителен военен натиск, целящ да подобри самоотбраната на Украйна с все по-тясно сътрудничество и натиск над Москва. Причините за това са очевидни. \r\nСигурността на Украйна е ключова за европейската сигурност. Инвазията в Крим и Донбас заплашва не само Украйна, но и голяма част от Европа. И именно тази инвазия събуди Европа от догматичните й брътвежи за ера на мира, или това, че Русия е приела статуквото, Независимо от това, сътрудничеството между съюзниците е под заплаха, не само от Москва, но и от Белия Дом. Безразсъдните изявления на президента Доналд Тръмп относно международните отношения изплашиха толкова много съюзниците, че Франция и Германия искат да разчитат на изцяло европейски сили за сигурност и армия, което само ги отдалечава от НАТО. Нито едно европейско правителство няма да харчи пари за две различни армии. \r\nНевежите усилия на Тръмп за разстройване на сътрудничеството между съюзници са една от причините за това, Путин да се въздържа от правенето на отстъпки, които ще помогнат за възстановяването на търговските и икономическите отношения между Русия и Запада и мира в Европа. Политиките на Путин демонстрират, че той продължава да действа все едно очаква европейската коалиция да се разпадне, ако той издържи достатъчно дълго. Съответно, „туитовете“ на Тръмп и намесите му не само фрагментират съюзническото единство в НАТО, но и стимулират търсенето на алтернативи на американското лидерство в Европа. Те също поставят под заплаха един от интересите, които неговата администрация твърдо поддържа, а именно – отбраната на Украйна. \r\nКраят на Студената война установи принципа на неделимостта на европейската сигурност. Инвазиите на Путин в Грузия и Украйна поставиха на изпитание този принцип. Без солидна подкрепа от САЩ за нашата най-велика дипломатическа победа, рискът от война се увеличава много. Търсенето на алтернативи на НАТО все още не е започнало реално, но ако Тръмп продължи с невежата си риторика това със сигурност ще подпомогне този процес. Единственият печеливш ще е Владимир Путин. Ако Украйна ще възстановява сигурността, независимостта и териториалния си интегритет, оръжията няма да са достатъчни. Война, водена при липса на политическо разбирателство за това какво би представлявал истински дълготраен мир в Европа води само до нови конфликти, от които никой няма да бъде по-добре, отколкото преди това. \r\n*** Администрацията на американския президент Доналд Тръмп в понеделник закри офиса на Палестинската освободителна организация (ПОО) във Вашингтон заради съображения, предизвикани от отношението на представителството към оглавяваната от САЩ мирна инициатива за Израел, пише  вестник Washington Examiner . \r\n„ПОО не предприе стъпки в посока започването на директни и съдържателни преговори с Израел“, заяви говорителят на Държавния департамент Хедър Наурът чрез съобщение. „Напротив, ръководството на ПОО осъди мирния план на САЩ, който още не е видяло и отказа да съдейства с американското правителство в усилията за мир и по други поводи“. \r\nГоворителят на Държавния департамент отбеляза, че мярката е предприета след „внимателно обмисляне“ и отразява подобни опасения, изразени от конгресмени на Капитолийския хълм. \r\n„Решението е в съответствие и със съображенията на администрацията и конгресмените свързани с палестинските опити за възбуждане на разследване срещу Израел в Международния криминален съд“, добави Науърт. „Тази мярка не трябва да бъде използвана от тези, които искат да действат като оръдия за отклоняване от императива за постигане на мирно споразумение“. \r\nИзданието отбелязва, че Белият Дом предположително е бил във „финалния етап“ на своя мирен план през май, около времето, когато обяви преместването на американското посолство в Израел от Тел Авив в Ерусалим. Откриването на дипломатическото представителство предизвика вълнения сред палестинците и сблъсъци, които доведоха до смъртни случаи. \r\nВестникът коментира, че детайлите около инициативата на Вашингтон са много малко. Администрацията трябва да разкрие повече информация за инициативата, оглавявана от главния съветник на Белия Дом Джаред Къшнър през юни или юли догодина. \r\n*** Докато военните самолети на сирийското правителство и Русия бомбардират последния бастион на въоръжената сирийска опозиция Идлиб, в Северна Сирия Турция подготвя подкрепления и инструктира над 50 хиляди бойци от „Свободната сирийска армия“, разположение в Африн, Азаз, Джарабулус, Ал Баб и Ал Рай да бъдат „готови за прехвърляне“, пише  електронното издание турския консервативен ежедневник Yeni Safak . \r\nСпоред информацията на изданието, броят на турските войници, разположени в Северна Сирия прехвърля 30 хиляди. Това се отнася за районите в обсега на операциите „Щита на Ефрат“ и „Маслинова клонка“, както и северозападната провинция Идлиб. Турската армия е удвоила броят на бронираните си машини и танкове, разположени край сирийската граница и е разгърнала ракетни платформи, както и артилерийски батареи на стратегически точки. \r\nВестникът пише, че турски части са разположени на 12 позиции в северната и южната част на Идлиб, които в момента се фортифицират с циментови стени и бронирани наблюдателни кули срещу евентуална атака на режима. \r\nСирийското правителство наскоро обяви плановете си да започне мащабна офанзива в района, който отдавна се контролира от различни въоръжени опозиционни групировки. ООН предупреди, че такава офанзива може да доведе до „най-лошата хуманитарна катастрофа през 21 век“. 50 хиляди бойци са готови за решаващата битка \r\nТурция също поиска ССА да докладва за броя на бойците си, въоръжението и мунициите, пише „Йени Шафак“. \r\nВ момента, според данните на изданието, ССА наброява около 30 хиляди души и те сега се бият под знамето на „Сирийската национална армия“ в районите на обхвата на турските операции „Щита на Ефрат“ и „Маслинова клонка“ и ще прехвърли 20 хиляди от тях в Идлиб. \r\n„Националният фронт за освобождение“, който беше формиран през май в Идлиб и който включва 11 опозиционни групировки, също има численост от 30 хиляди бойци. \r\nФормированието включва следните групи: „Легиона Шам“, „Джайш ал Насър“, „Свободната армия на Идлиб“, „Първа брегова дивизия“, „Втора брегова дивизия“, „Първа дивизия“, „Втора армия“, „Армия на елитите“, „Шухада ал Ислам Дарайа“, „Бригада Ал Хурайт“ и „23-а дивизия“. \r\nТези групировки действат в Идлиб и северната част на провинция Хама под знамето на „Свободната сирийска армия“, отбелязва вестникът. \r\n„Йени Шафак“ твърди, че Русия и силите на Асад са интензифицирали нападенията си срещу северозападната провинция и са бомбардирали 58 отделни позиции само през последните два дни (8 и 9 септември). Най-малко 29 души, повечето от които цивилни, са убити в резултат от артилерийските и въздушните удари по граадовете Джизр ал Шугур, Сахел ал Габ и Морек. \r\nРазположена по турската граница, провинция Идлиб е дом на повече от 3 милиона сирийци, повечето от които са избягали от други градове след офанзивите на сирийските правителствени сили, отбелязва вестникът. Няма да гледаме отстрани \r\n„Нападение срещу Идлиб, последният бастион на опозицията, ще бъде ужасно кръвопролитие“, заяви турският президент Реджеп Таийп Ердоган преди срещата на върха в Техеран, която беше част от Астанинския мирен процес, който цели да намери дълготрайно решение на конфликта в Сирия. \r\nПодчертавайки жестоките атаки на силите на Асад и Русия, припомня „Йени Шафак“, Ердоган подчерта, че „Турция няма да наблюдава убийството на десетки хиляди невинни хора отстрани“. \r\nПрезидентите на Иран, Русия и Турция се събраха в столицата на Ислямската република Техеран в петък, за да обсъдят съдбата на контролираната от опозиционните групировки провинция Идлиб. \r\n*** \r\nСАЩ предупреждават, че този път отговорът на използване на химическо оръжие от Башар Асад ще е много по-силен, заяви съветникът по националната сигурност Джон Болтън  във Вашингтон в понеделник, пише вестник  The Times of Israel . \r\nСъветникът по националната сигурност Джон Болтън казва, че Великобритания и Франция също се договарят за по-твърда реакция, ако Асад отново използва неконвенционални оръжия срещу своя народ. \r\nСАЩ предупредиха режима на Сирия, че по-нататъшното използване на химическо оръжие срещу цивилни ще бъде посрещнато с \"много по-силен отговор\" от Вашингтон, съобщи в понеделник съветникът по сигурността на Белия дом Джон Болтън. \r\n\"Опитахме се да предадем съобщението в последните дни, че ако има трета употреба на химическо оръжие, отговорът ще бъде много по-силен\", каза Болтън в забележки пред консервативното федерално общество във Вашингтон. \r\n\"Мога да кажа, че сме се консултирали с британците и французите, които се присъединиха към нас във втората стачка, и те също са съгласни, че използването на химическо оръжие ще доведе до много по-силен отговор\". \r\nThe Wall Street Journal съобщи в неделя, че сирийският президент Башар Асад е разрешил на силите си да използват хлорен газ в нападението си срещу последната значима бунтовническа крепост в страната - северната провинция Идлиб. \r\nАмериканският президент Доналд Тръмп предупреди миналата седмица срещу офанзива на сирийския режим и неговите руски и ирански съюзници. \r\nГоворителят на Белия дом Сара Сандърс предупреди миналата седмица, че САЩ ще реагират \"бързо и подходящо\", ако Сирия използва химическо оръжие срещу своя народ. \r\n*** Съветът на ООН по правата на човека планира да изслуша доклад за ситуацията в Украйна на 25 септември и този въпрос вече е внесен в дневния ред на 39-ата сесия на органа в Женева, пише  киевският ежедневник „День“ . \r\nСъветът ще изслуша „устно заявление на върховния комисар за ситуацията в сферата на правата на човека в Украйна, а след това ще има изявление и на страната, към която се отнася доклада и интерактивен диалог“. \r\nУстният доклад е назначен за 25 септември, отбелязва изданието.", "date": "2018.09.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/11/2565505/predstoyashti-sabitiya-v-stranata-za-11-septemvri-agentsiya-fokus.html", "text": "*** От 11.50 часа  президентът Румен Радев ще проведе среща с председателя на парламента на Република Сърбия Мая Гойкович на „Дондуков“ 2. От 14.00 часа  президентът ще награди посланика на Република Хърватия у нас Лйерка Алайбег с орден „Мадарски конник“ първа степен.  От 15.00 часа в Гербовата зала на „Дондуков“ 2 президентът и върховен главнокомандващ Въоръжените сили Румен Радев ще удостои български военнослужещи с орден „За военна заслуга“ първа степен. \r\n*** \r\nОт 09.30 часа председателите на парламентите на България и Сърбия Цвета Караянчева и Мая Гойкович ще се срещнат в сградата на Народното събрание. От 10.10 часа те ще направят изявления. Визитата ще продължи с полагане на венец пред паметника на Незнайния воин.  \r\n*** \r\nОт 17.00 часа в Литературен кът до паметника на Алеко Константинов на бул. „Витоша“ министърът на културата Боил Банов ще даде началото на шестото издание на „Алея на книгата“.  \r\n*** \r\nОт 17.00 часа министърът на отбраната Красимир Каракачанов ще присъства на приятелската футболна среща между отборите на Националната гвардейска част (НГЧ) и Кралските военновъздушни сили (ВВС) на Обединеното кралство „Икарус“, която ще се играе на Националния стадион „Васил Левски“.  \r\n*** \r\nОт 10.00 часа  ще се проведе жребий за определяне на поредните номера на партиите и коалициите, регистрирани в Централната избирателна комисия (ЦИК), в бюлетините за гласуване в частичните избори за кметове, насрочени за 14 октомври 2018 г. Жребият ще се състои в заседателната зала № 42 в сградата на Народното събрание, пл. „Княз Александър І“ № 1. \r\n*** \r\nОт 10.00 часа 17-и състав на Софийски градски съд ще заседава по делото срещу Кръстин Кацаров (прокурор в Районна прокуратура Казанлък по чл. 289 НК). \r\n*** \r\nОт 11.00 часа в Аулата на Нов български университет ще бъде открит 23-ият симпозиум на Международния комитет по предосмански и османски изследвания (CIEPO). \r\n*** \r\nОт 11.00 часа в Националния пресклуб на БТА ще се проведе пресконференция по повод представянето на премиерната колекция Fashion Melody на младата дизайнерка Диляна Матеева.  \r\n*** \r\nОт 11.00 часа вицепремиерът и министър на външните работи Екатерина Захариева ще приеме швейцарския си колега д-р Игнасио Касис в МВнР. След края на срещата,  около 12.00 ч, двамата министри ще направят съвместни изявления за медиите.  \r\n*** \r\nОт 11.30 часа СДС ще предостави на Държавна агенция „Архиви“ архива на партията за съхранение и дигитализиране. Събитието ще се състои на ул. „Г. С. Раковски“ 134, ет. 5. На него ще присъстват председателят на Държавна агенция „Архиви“ доц. д-р Михаил Груев, председателят на СДС Румен Христов и членове на ръководството на партията. \r\n*** \r\nОт 12.00 часа в Националния пресклуб на БТА ще се проведе пресконференция на сдружение „Клъстер на малките и средни износители”. На събитието ще бъде представен проектът „Подкрепа за развитие на Клъстер на малките и средни износители“ по процедура „Развитие на клъстери в България“ по ОП „Иновации и конкурентоспособност“. \r\n*** \r\nОт 13.00 часа в зала 238 в сградата на Народното събрание на пл. „Княз Александър I“ №1 ще се проведе заседание на парламентарната Комисия по правни въпроси. \r\n*** \r\nОт 13.00 часа в Националния пресклуб на БТА ще се проведе пресконференция на Камарата на инженерите в инвестиционното проектиране. На нея ще бъде обсъдена нормативната уредба в инвестиционния процес и отговорността на участниците в него, ще бъдат очертани ясни правила в целия инвестиционен процес, свързан със строителството и др. \r\n*** \r\nОт 14.00 часа в Националния пресклуб на БТА ще се проведе пресконференция на д-р Марияна Симеонова, изпълнителен директор на Изпълнителната агенция по трансплантация по въпроси, свързани с донорството и трансплантациите в България. \r\n*** \r\nОт 18.00 часа лидерът на БСП - София Калоян Паргов ще присъства на тържествено събрание-концерт, посветено на Деня на свободата 9-и септември. Събитието ще се състои в читалище \"Кирил и Методий\" в \"Красна поляна\" (бул. \"Възкресение\" №64). \r\n*** \r\nОт 10.00 часа служителите на служителите на Регионалната инспекция по околната среда и водите в Бургас ще чистят пространството около Укритието за наблюдение на птици към Поддържания резерват „Атанасовско езеро“ и Пътеката на Саблеклюна.  \r\n*** \r\nОт 13.30 часа ще бъде открита новата Професионална гимназия по компютърно програмиране и иновации в жк. „Меден рудник“. \r\n*** \r\nОт 14.00 часа общинският съветник от ГЕРБ Иво Иванов ще приема граждани в офиса на партията на ул. „Георги Бенковски” №1. \r\n*** \r\nОт 18.00 часа в зала „Пленарна“ на Община Варна в рамките на Седмицата на православната книга ще бъдат представени издания на Неврокопска епархия. \r\n***    \r\nОт 11.00 часа в Читалището ще се проведе Закриване на лятна полицейска академия – центрове за работа с деца и младежи в селата Хотница, Самоводене, Русаля. \r\n***    \r\nОт 17.00 часа на стадион „Захарни заводи“ ще се проведе среща от първенството на  юноши младша възраст – зона Велико Търново ОФК „Локомотив” град Горна Оряховица – ФК „Чардафон„ гр.Габрово.  \r\n*** \r\nОт 11.00 часа по инициатива на Националната асоциация на зърнопроизводителите ще се проведе ежегодната дарителска кампания на хляб, произведен от ръж по проект „Хляб на мира”. Събитието ще се състои в сградата на Областен съвет на Български Червен кръст – Добрич. \r\n*** \r\nОт 10.00 часа Общинският съвет в Дупница ще проведе извънредно заседание, на което ще бъде обсъдено предложение за безвъзмездно прехвърляне на правото на собственост върху язовири-публична общинска собственост, находящи се на територията на Община Дупница в полза на държавата, съгласно предоставената възможност, посочена в Закона за водите.  \r\n*** \r\nОт 10.00 часа в зала „Васил Караиванов“ на Община Карлово на ул. „Петко Събев“ 1 Икономическият екип на Представителството на ЕК в България  ще представи ключовите документи и специфичните за страната препоръки в рамките на Европейския семестър 2018. \r\n*** \r\nОт 11.00 часа в заседателната зала на Общината ще се проведе пресконференция по теми, свързани с приключила успешна проверка относно изпълнението на изискванията за пречистване на отпадни води и управление на отпадъците, както и готовността за новата учебна 2018/2019 година. \r\n*** \r\nОт 09.00 часа в зала 1 на Окръжния съд ще се проведе заседание по делото срещу бившия кмет на район „Централен“ Райна Петрова и Надежда Минчева. \r\n*** \r\nОт 10.30 часа в Заседателната зала на Общината ще се проведе пресконференция по повод откриването на 22-ия Есенен международен театрален фестивал „Сцена на кръстопът“.  \r\n*** \r\nОт 11.00 часа във фоайе „Изкуствотека“ на Народна библиотека „Иван Вазов“ ще бъде представена изложбата „150 години от рождението на акад. Анастас Иширков“. \r\n*** \r\nОт 13.30 часа в зала 1 на Окръжния съд ще се проведе заседание по делото срещу Мария Д., Събка Д., Никола Х. и Ангел А., обвинени в присвояване на огромна сума финансови средства в съучастие помежду си.  \r\n*** \r\nОт 19.00 в Драматичния театър ще се състои официалното откриване на международния театрален  фестивал „Сцена на кръстопът“.  \r\n*** \r\nОт 19.00 часа в Драматичния театър в Пловдив ще бъде открито 22-рото издание на Международния театрален фестивал „Сцена на кръстопът” . Мотото на фестивала тази година е „Театъра Вълшебното“.  \r\n*** \r\nОт 12.30 часа пред кметството на с. Баня, община Разлог, лидерът на БСП Корнелия Нинова ще даде брифинг за представителите на медиите.  \r\n*** \r\nОт 09.20 часа в комплекс Райска градина ще бъде открита годишната конференция „Ядрената енергия за хората“, организирана от  Българското ядрено дружество. \r\n*** \r\nОт 10.00 часа в зала „Сливен“ ансамбълът за народни песни и танци „Сливен“ ще проведе кастинг за обновяване на състава си. \r\n*** \r\nОт 09.00 часа в конферентната зала на хотел „Кипарис алфа“ ще се проведе петата работна среща на Басейнова дирекция Източнобеломорски район /БД ИБР/ за обучение и информиране на заинтересованите страни по проблеми, свързани с наводненията. \r\n*** \r\nОт 10.00 часа Общински съвет – Смолян ще проведе редовното си заседание. \r\n*** \r\nОт 10.00 часа в парк-хотел „Стара Загора“ ще се проведе среща-дискусия  „Среща на бизнеса в Стара Загора и региона“. \r\n*** \r\nОт 10.00 до 12.00 часа в РСПБЗН-Шабла ще се проведе празнично мероприятие с деца от община Шабла. Провеждане на състезания , викторини с тематика в областта на ПБЗН, с материали предоставени ни по програма „ERASMUS + ”. Събитието е част от традиционната седмица на пожарната безопасност. \r\n*** \r\nОт 11.30 часа на бул. „Славянски“ преди площад „Кристал“ ще се проведе изнесен брифинг на ОДМВР-Шумен преди началото на новата учебна година и старт на нова кампания свързана с безопасността на децата.  \r\n***   \r\nОт 10.00 часа в зала 203 на общината ще се проведе брифинг за готовността за новата учебна година в община Шумен.  \r\n*** \r\nОт 18.30 часа в галерия „СТОЙЧЕВ“ ще бъде представена изложбата на Михаил Лалов „От пейзажа до абстракцията“.", "date": "2018.09.11", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2018/09/11/2565507/vzglyad-vselenskiyat-patriarh-shte-razpali-grazhdanskata-voyna-v-ukrayna-s-nova-sila-s-reshenieto-za-predostavyane-na-avtokefaliya-na-ukrainskata-tsarkva.html", "text": "Вселенският патриарх ще разпали гражданската война в Украйна с нова сила с решението за предоставяне на автокефалия на Украинската църква, пише руският ежедневник  “Взгляд“ . \r\nКонстантинополският патриарх реши, под влияние на Съединените щати, да разгърне нова гражданска война в Украйна\". С такива думи теолозите описват идеята на Вартоломей да даде на Украйна автокефална църква. Но за да направи това, Вартоломей е трябвало да намери специална „йезуитска“ логика и да се позовава на документи от XVII век. \r\nВ петък Светия синод на Руската православна църква (РПЦ) официално осъди решението Константинополския патриарх Вартоломей да изпрати двама епископи в Украйна без съгласието на Московската патриаршия. А в навечерието на мисията РПЦ заплаши  Константинопол с изключително твърд  отговор. \r\nИзданието припомня,че за признаване на \"единна поместна църква\" до Константинополския патриарх Вартоломей се обърнаха  с писмо не само президентът Петро Порошенко (което е без значение от гледна точка на каноническото право), но също така и две неканонични и непризнати организации - \"Киевска  патриаршия\" и \"Украинска автокефална православна църква \". Единствената канонична църква в Украйна – Украинската православна църква на Московската патриаршия, по очевидни причини, не го поиска. Но в обкръжението на Вартоломей, изглежда, че са намерили хитро \"византийско\" решение, пише изданието. \r\nПроблемът, както много пъти е казано, е от фундаментален характер. За разлика от католицизма, в Православието няма глава на всички вярващи, подобно на папата. Вероучението и литургическите обреди са общи, но всяка автокефална църква е независима. Автокефалната църква се различава от самостоятелната (като, например, на Украинската православна църква-част от Московската патриаршия) по факта, че главата на тази църква се избира без разрешение или съгласие на останалите църкви. \r\nВсички поместни църкви са равни. Въпреки това, Цариградската патриаршия, наричана още Вселенска смята себе си за първа по старшинство, от времето, когато Константинопол, сега Истанбул, е бил столица на православната Византийска империя. Оттук и въпросът - кой има право да вземе решение за предоставяне на автокефалия на която и да е част от \"каноническата територия\" на световното Православие. От гледна точка на Константинопол това е неговата \"имперска\" прерогатива. \r\n\"Сегашното разделение е в резултат на ереста на източния папизъм“ -  казва протойерей Андрей Новиков, член на Синодалната Библейско-богословска комисия на Руската православна църква. \"Сега Константинопол се опитва да установи режима на папството си на територията на цялата вселенска църква. Основната пречка е Руската православна църква, въпреки че не можем да кажем, че е само тя. Друга, например, е Сръбската православна църква,\" завършва протойерей Новиков.  Юлиян Марков", "date": "2018.09.11", "title": "„Взгляд“: Вселенският патриарх ще разпали гражданската война в Украйна с нова сила с решението за предоставяне на автокефалия на Украинската църква"}
{"url": "http://www.focus-news.net/news/2018/09/11/2565509/mateo-salvini-antiruskite-sanktsii-nyamat-nikakav-smisal.html", "text": "Според ръководителя на италианското министерство на вътрешните работи Матео Салвини няма смисъл в антируските санкции, пише руският ежедневни  “Московский Комсомолец“ . \r\n\"Непрекъснато насочвам вниманието на правителството към загубите на Италия и ще продължа да го правя, защото вярвам, че санкциите срещу Русия нямат икономически, политически, социален и културен смисъл\", коментира министърът. \r\nПо-конкретно, министърът отбеляза, че страната му е загубила около 7 млрд. долара от санкциите, наложени от Запада срещу Руската федерация.  Юлиян Марков", "date": "2018.09.11", "title": "Матео Салвини: Антируските санкции нямат никакъв смисъл"}
{"url": "http://www.focus-news.net/news/2018/09/11/2565511/emsc-registrirano-e-zemetresenie-s-magnitud-48-v-rayona-na-antaliya-turtsiya.html", "text": "Регистрирано е земетресение с магнитуд  4.8  в района на Анталия, Турция, става ясно от справката на  Европейския средиземноморски сеизмологичен център . \r\nЗеметресението е станало в 2:02 местно време (съвпада с българското) на 35 километра северно от Анталия – популярен средиземноморски курорт на Турция и на 334 километра северозападно от кипърската столица Никозия на територията на Турция на дълбочина 100 километра. Земетресението е усетено силно в Анталия и околностите. За сега няма информация за пострадали хора и нанесени материални щети.  Юлиян Марков", "date": "2018.09.11", "title": "EMSC: Регистрирано е земетресение с магнитуд 4.8  в района на Анталия, Турция"}
{"url": "http://www.focus-news.net/news/2018/09/11/2565510/komsomolskaya-pravda-v-germaniya-ne-odobryavat-uchastieto-na-stranata-v-siriyskiya-konflikt.html", "text": "В Германия не одобряват участието на страната в сирийския конфликт, пише руското издание  “Комсомолская правда“ . \r\nЛидерът на Германската социалдемократическа партия (ГСДП) Андреа Налес се обяви  категорично против участие на страната в евентуална военна операция на  САЩ и техните  съюзници в Сирия. \r\n\"ГСДП не одобрява участието на Германия в сирийския конфликт, нито в правителството, нито в парламента няма такова одобрение\", заяви Налес пред германските медии. \r\nТака председателят на ГСДП  коментира публикации, които  се появиха в германските медии, че е взето решение в Берлин  да се присъедини към водената от САЩ коалиция, ако бъде извършена химическа атака в сирийската провинция Идлиб. \r\nНо външният министър на Германия Хайко Маас говори по този въпрос много по-сдържано. \r\n\"Андреа Налес, разбира се, е абсолютно права, когато казва, че германското правителство ще действа в съответствие с Конституцията и международното право\", - каза дипломатът.  Юлиян Марков", "date": "2018.09.11", "title": "„Комсомолская правда“: В Германия не одобряват участието на страната в сирийския конфликт"}
{"url": "http://www.focus-news.net/news/2018/09/11/2565514/ban-se-saglasi-na-chastichno-izvazhdane-na-nimh-ot-akademiyata-obzor.html", "text": "Общото събрание на Българската академия на науките (БАН) отвори пътя за частично излизане на Националния институт по метеорология и хидрология (НИМХ) от Академията и преминаването му в нова структура, създадена от Министерския съвет. Определението „частично“ включва цялостната оперативна дейност, изпълнявана от НИМХ–БАН, както и учени и служители, които са декларирали намерение за напускане на БАН. \r\nВсе още не е ясно какъв ще е статутът на Института и към кое министерство ще бъде той. След като бъде определен бъдещият принципал на новата структура, Общото събрание на БАН ще създаде работна група, която съвместно с работна група от приемащата институция да разработи процедура и правила за изпълнение на прехвърлянето на НИМХ. \r\nПо време на заседанието стана ясно, че обявеният в момента конкурс за нов директор на НИМХ, няма да бъде прекратен въпреки решението за излизане на Института. \r\nБившият директор на НИМХ проф. Христомир Брънзов определи решението на Общото събрание на БАН като напълно неработещо. „Очевидно НИМХ остава в БАН, с какъв състав не е ясно. Къде отиват активите и пасивите на НИМХ, както и името на института, което е дадено от правителството, не се знае“, коментира той. По думите му това е опит за един безкрайно дълъг процес, които сигурно ще приключи, тогава когато от НИМХ няма да остане и спомен. \r\nВ Кюстендил министърът на образованието и науката Красимир Вълчев коментира, че има редица уточняващи въпроси към решението на Общото събрание на БАН. По думите му НИМХ участва в редица международни организации, има редица други договори за които трябва да се осигури първоприемственост, за да не се създават предпоставки за възпрепятстване на оперативната дейност. Министърът увери, че НИМХ ще продължи да работи като национална хидрометеорологична служба и ще бъде подкрепен в максимална степен. Тепърва ще се решава къде да бъде ситуиран и какъв точно да бъде организационно-правният му статут, коментира Вълчев.  \r\nАгенция „Фокус“ припомня: Сагата между НИМХ и БАН започна още през месец април, когато от Института се обявиха против несправедливото разпределение на бюджетната субсидия за 2018 г. от страна на БАН, което според тях застрашава функционирането на националната хидро-метеорологична служба. През юни служителите на НИМХ проведоха предупредителен протест-митинг пред сградата на БАН и настояха зам.-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на Академията.  \r\nНа 8 август Министерството на образованието и науката заяви готовност за предприемане на действия по изваждането на Института от Българската академия на науките заради спора им за разпределението на бюджетната субсидия на НИМХ. До това се стигана, след като ден по-рано ръководството на НИМХ и неговите служители изпратиха отворено писмо до министър-председателя Бойко Борисов. В него те предупредиха всички ръководни органи на БАН, че ако незабавно не спрат с действията си срещу НИМХ и ръководството му, ще прекратят оперативните си дейности. От Института дори поискаха да се отделят от БАН, но от Академията първоначално възразиха срещу това заради опасения, че изваждането на хидро-метеорологичната служба може да се превърне в опасен прецедент и други институти да последват НИМХ. От БАН предложиха финансова независимост на НИМХ, но това не бе прието от метеоролозите.  \r\nСлед поредица от срещи в Министерски съвет, в които участваха на ръководствата на БАН и НИМХ, министър-председателят Бойко Борисов и министърът на образованието и науката Красимир Вълчев, стана ясно, че се върви към изваждането на НИМХ от БАН, като най-реалистичният срок за това е 1 януари 2019 г.", "date": "2018.09.11", "title": "БАН се съгласи на частично изваждане на НИМХ от Академията (ОБЗОР)"}
{"url": "http://www.focus-news.net/news/2018/09/11/2565513/the-guardian-ot-shvetsiya-do-brekzit-imigratsiyata-e-problemat-razdelyasht-evropa.html", "text": "От Швеция до Брекзит имиграцията е проблемът разделящ Европа, пише Саймън Дженкинс в британския ежедневник  The Guardian . \r\nПосланието от изборите за Швеция е очевидно. В момента има един доминиращ въпрос в политиката на Европа, а именно имиграцията. Той завладява  Италия и Германия. Управлява в Унгария и Австрия. Той управлява от Сърбия до Скандинавия. Той доминира на всяко заседание на лидерите на ЕС. Той обсеби Обединеното кралство чрез идеята за Брекзит, въпреки, че се крие в евфемизма за \"постигането на търговски споразумения с останалия свят\". \r\nВъзходът на крайната десница в Европа - или по-скоро скок в емоционалната ксенофобия - беше неизбежен от момента, в който Европейският съюз се обърна  към единния пазар през 80-те години, включително отворен пазар на труда на континента. От четирите свободи на движение - стоки, услуги, капитали и хора - първите, които се провалят, винаги ще бъдат хората. \r\nОткритата граница и Шенгенското споразумение за пътуване без паспорти дойдоха преди масовото движение на евтини работници от Източна Европа и преди младежката миграция от Азия и Африка. Тъй като географията превръща южната граница на Европа във врата, няма начин правителствата на Европа, демократични или авторитарни, вече да търпят свободни граници в рамките на ЕС. \r\nЕдинственото нещо, което ще бъде катастрофално, ще е да се твърди нещо друго. Организиран и расистки национализъм се е надигнал в Швеция, за да се противопостави на половин век либерализъм. Старата либерална заблуда - че благородните идеали в крайна сметка ще спечелят ума на мнозинството - се разпада на всички избори. Можем да поздравим морския капитан, който иска да прибере бежанците \"от човещина\", но не можем да наложим пътниците му на гражданите на Европа. Трябва да има общоевропейски режим, както за подпомагане на граничните държави да охраняват южната граница на Европа, така и да регулира и разпределя мигрантите, които се промъкват. Но такъв режим никога няма да бъде приет, ако отделните европейски държави не могат да възвърнат известен суверенитет над своето население. Всъщност всеки режим ще зависи от това. \r\nТрагично е, че резултатът от този дебат - по-голям европейски контрол на миграцията - със сигурност щеше да избегне Брекзит. В съзнанието на повечето британски избиратели миграцията няма нищо общо с икономиката или тарифите или регулирането на търговията. Това не е спор за търговията, а за хората, които могат да контролират характера и темповете на промяна на обществото. Можем да отхвърлим такъв контрол като явен фанатизъм и нетолерантност. Това обаче няма да спре хората да гласуват. За тях тези права са вик за самоуважение и ценности, които са скъпи за тях. \r\nТака или иначе, дебатът не може да бъде пренебрегнат. Но британското правителство все още не е разработило своята миграционна политика след  Брекзит, освен осезаемо \"враждебно посрещане\" на всички пришълци. Вместо това, Уестминстър се бори за тарифите, търговията и Борис Джонсън.  Юлиян Марков", "date": "2018.09.11", "title": "The Guardian: От Швеция до Брекзит имиграцията е проблемът разделящ Европа"}
{"url": "http://www.focus-news.net/news/2018/09/11/2565512/mishel-barnie-sporazumenie-s-velikobritaniya-po-brekzit-e-vazmozhno-v-ramkite-na-dva-mesetsa.html", "text": "Споразумение с Великобритания по Брекзит е възможно в рамките на два месеца, заяви главният преговарящ за Брекзит от страна на ЕС, цитиран от британският ежедневник  The Times . \r\nПо време на конференция в Словения Барние представи оптимистична оценка на състоянието на преговорите. \"Мисля, че ако сме реалисти, ще постигнем споразумение за първия етап от преговорите, а именно договорът за  Брекзит, в рамките на шест или осем седмици\", каза той. \r\n\"Като вземем предвид времето, необходимо за процеса на ратификация, от Камарата на общините от една страна, Европейският парламент и Съветът от друга страна, трябва да постигнем споразумение преди началото на ноември. Мисля, че е възможно. \" \r\nИзказването му доведе до скок на британската валута на световните борси. \r\nС твърдения обаче, че около 80 депутати от Консервативната партия  ще гласуват против сделка , основана на споразумението  от „Чекърс“ – извънградската резиденция на премиера, кабинетът  трябва да започне съгласувана кампания за намаляване на опозицията. \r\nОт всеки министър е било поискано да посети най-малко два избирателни района през следващите две седмици, за да популяризират  каузата за стратегията на Тереза Мей и да се противопоставят на кампанията, водена от Борис Джонсън, за отхвърляне на плана. \r\nИзточник на \"Даунинг стрийт\" каза миналата нощ, че сделката е „напълно възможна\", добавяйки, че в Европа има нарастващо разбиране, че преговорите е недопустимо да се провалят. \"Мисля, че има признание и от двете страни, че трябва да сключим сделка\", каза източникът. \"Не е в интерес на никого преговорите да се провалят и мисля, че започва да се формира позитивно мислене.\" \r\nДруга правителствена фигура също така предполага, че е постигнат малък напредък по най-трудния въпрос за границата със Северна Ирландия. Премиерът  трябва да се яви на срещата на върха  на 27-те лидери на ЕС в Залцбург следващия четвъртък. След това от тях официално се очаква да променят мандата на ЕС за преговори, за да \"вземат под внимание\" новите предложения на Великобритания.  Юлиян Марков", "date": "2018.09.11", "title": "Мишел Барние: Споразумение с Великобритания по Брекзит е възможно в рамките на два месеца"}
{"url": "http://www.focus-news.net/news/2018/09/11/2565508/nezavisimaya-gazeta-ochertava-se-nov-konflikt-rusiya-turtsiya-kato-tozi-ot-2015-godina.html", "text": "Очертава се нов конфликт Русия – Турция като този от 2015 година, пише руският ежедневник  „Независимая газета“ . \r\nТурция засилва позициите си в сирийската провинция Идлиб, чието звръщане  очаква Дамаск. Телевизионният канал Al Jazeera съобщава за увеличаването на турския контингент в анклава, където последните сили на лоялната на Анкара умерена опозиция са разположени  заедно  с радикални формации. Този жест вероятно цели да начертае „червени лини“ за сирийския режим и неговите съюзници. В експертната общност   виждат рисковете от нова конфронтация между Русия и Турция - подобна на тази, която настъпи през 2015 г. \r\nСрещата на върха на Русия, Турция и Иран, проведена в Техеран миналата седмица, не разреши всички противоречия на \"сирийската тройка\". На борда на самолета, когато се връщаше от иранската столица, турският лидер Реджеп Тайип Ердоган заяви пред репортери, че няма да позволи да се разглежда ситуацията с очакването нападение над Идлиб като даденост. \"В Идлиб има членове на умерената опозиция, които бяха доведени от Алепо, Източна Гута\", каза Ердоган. \"Казахме ясно, че не приемаме никакви операции срещу цивилни лица под претекст за борба срещу Ал Нусра. Това ще доведе до голяма хуманитарна криза и нов поток бежанци в Турция. Турция не трябва да плаща цената за такава операция. Разбира се, ние подкрепяме премахването на терористични групи в Идлиб, но всяка стъпка, която трябва да се предприеме, трябва да се съобразява с духа на процеса от Астана. \r\nРусия, на свой ред, настоява за отделяне на бунтовниците от радикалите. В интервю за РИА Новости заместник-ръководител на руското външно министерство, Олег Сиромолотов заяви: \"Като се възползва от факта, че в Идлиб е създадена зона за деескалация, там се е окопала банда терористи, които са укрепили позициите си и започнаха да предприемат атаки срещу цивилното население на Сирия, да извършват  удари по базите на руските въоръжени сили. Не можем да не реагираме на такава агресия. Въпреки това, е необходимо да се отчете, че в зоната за дескалация в Идлиб също има  цивилно население, както и въоръжени опозиционни групи, които не са били замесени в терористични дейности и потенциално биха могли да бъдат включени в процеса на уреждане в Сирия. \" \r\n\"Рискът от сблъсък между Русия и Турция като цяло се увеличава, ако Москва, Дамаск и Техеран предприемат по-сериозни действия срещу Идлиб – каза за изданието директорът  на Центъра за изследвания на исляма в Института по иновативно развитие Кирил Семьонов. \"Но Турция предприе такава стъпка, че да предотврати възможната офанзива на силите на режима и неговите съюзници. Това действие  на Анкара можеше  да се очаква, тъй като в зоната на деескалация  Идлиб са  разположени по периметъра 12 турски наблюдателни поста, които в случай на нападение ще се окажат застрашени. За да избегне всякакъв риск за своите войски, Турция, разбира се, усили своето присъствие в Идлиб и това най-малкото ще създаде допълнителни пречки за провеждане на настъпателни операции на силите на сирийския режим. Ако Турция включи и авиацията, превъзходството в небето над Сирия определено ще бъде на нейна страна. \"  Юлиян Марков", "date": "2018.09.11", "title": "Независимая газета“: Очертава се нов конфликт Русия – Турция като този от 2015 година"}
{"url": "http://www.focus-news.net/news/2018/09/11/2565517/ministar-rumen-porozhanov-inspektira-ogradata-sreshtu-divi-svine-na-granitsata-s-rumaniya-obzor.html", "text": "Значително подобрение на мерките за дезинфекция срещу африканската чума по свинете по граничните пунктове с Румъния отчете министърът на земеделието, храните и горите Румен Порожанов, който инспектира оградата на българо-румънската граница. Съоръжението по сухоземната граница с Румъния край Силистра бе изградено, за да се предотврати пренасянето на заболяването в нашата страна. По време на посещението си министър Порожанов отбеляза, че механичната пръскачка на ГКПП-Кайнарджа от преди месец вече е заменена с дезинфекционна лира, а служителите от всички пунктове по границата изземват и унищожават продуктите от сурово преработени колбаси от свинско месо. Министърът припомни, че в село Бозвелийско пробите за африканска чума по свинете са отрицателни и призова стопаните, които имат домашни прасета там да ги усвоят по най-бързия начин. Той обърна внимание, че на сайта на Българската агенция по безопасност на храните е публикувана подробна информация във връзка с това, че всички нерегистрирани задни дворове или домашни стопанства с прасета трябва да бъдат регистрирани по най-бързия начин. „Важно е това да се направи, за да има по-голяма биосигурност, тъй като е възможно болестта най-лесно да се генерира там“, подчерта министърът. Той се срещна с представители на две асоциации на производители на индустриално свинско месо, с които обсъди потенциалните заплахи от зараза с източник домашните дворове. Сред акцентите на срещата им бяха и обезщетенията за стопаните, както и транспортните коридори (ограничението за движение на животни, когато в една област има установена зараза).  \r\nПо-късно през деня министър Румен Порожанов се срещна в Букурещ с румънските си колеги на земеделието и развитието на селските райони Петре Дея и на водите и горите – Йоан Денеш. Сред основните теми на разговорите им бяха гонките на диви прасета в Румъния, които създават напрежение сред животните и те бягат в най-различни посоки, включително и към България. Министър Порожанов призова гонките да бъдат прекратени или поне да има предварителна информация за тях, за да се направят постове за наблюдение. Той посочи, че вследствие на подобна гонка, има случай, при който оградата е изпълнила функциите си и е спряла животното", "date": "2018.09.11", "title": "Министър Румен Порожанов инспектира оградата срещу диви свине на границата с Румъния (ОБЗОР)"}
{"url": "http://www.focus-news.net/news/2018/09/11/2565516/huffington-post-kakvo-iska-boris-dzhonsan-i-kakvo-mozhe-da-posledva.html", "text": "Какво иска Борис Джонсън и какво може да последва,пише британският вестник  Huffington Post . \r\nБорис Джонсън, който подаде оставка заради несъгласие с плана на премиера за спорзумение за напускане на ЕС и поддръжниците му вероятно ще разкрият плановете си през идните седмици, но в много отношения те знаят, че не е необходимо да бързат. Техният брой (в диапазона от 40 до 80 депутати), прибавен към депутатите от Лейбъристката партия, които не одобряват сегашния план на премиера, означава, че плановете на Мей в момента изглеждат обречени на неуспех в парламента. Ето защо чрез гласуването на плана на премиера , несъгласните с него  могат да съсипят кариерата на Мей без никакъв формален вот на доверие.  \r\nКакво ще стане, ако Тереза Мей се опита да превърне сделката  за Брекзит  в гласуване за доверие. Това е напълно възможно депутатите да не искат да свалят лидера или да предизвикат предсрочни избори, което означава, че удължаването на член 50 може да бъде единственият изход на правителството. \r\nАко обаче се проведат лидерски избори, не трябва да се забравя за Саджид Джавид. Неговият отговор на забележките на Джонсън е модел за сдържаност, почти като за  министър-председател. Известно е , че Джавид има толкова голяма  подкрепа, че почти сигурно ще бъде избран  при евентуално гласуване, докато Борис Джонсън все още няма достатъчно депутати, които да го подкрепят.  Юлиян Марков", "date": "2018.09.11", "title": "Huffington Post: Какво иска Борис Джонсън и какво може да последва"}
{"url": "http://www.focus-news.net/news/2018/09/11/2565518/aa-epidemichen-vzriv-na-holera-v-nigeriya-e-prichina-za-smartta-na-18-dushi.html", "text": "Епидемичен взрив на холера в Нигерия е причина за смъртта на 18 души, съобщава ООН, цитирано от  Anadolu Agency . \r\nСмъртните случаи са в щата Борно. Като цитира местни служители, агенцията заяви, че епидемичният взрив е открит за пръв път на 19 август и се е разпространил в щата, дълго опустошаван от терора  на  Боко Харам. \r\nАгенцията заяви, че най-ефективните превантивни мерки срещу холера са основните хигиенни практики като използването на чиста и безопасна вода и подходяща хигиена,  както и дейности за насърчаване на хигиената, включително радиопрограми, които са в ход в засегнатите общности.  Юлиян Марков", "date": "2018.09.11", "title": "АА: Епидемичен взрив на холера в Нигерия е причина за смъртта на 18 души"}
{"url": "http://www.focus-news.net/news/2018/09/11/2565515/the-independent-pravitelstvoto-otkazva-da-razkrie-dali-e-obsazhdalo-pravnata-vazmozhnost-za-nov-referendum.html", "text": "Правителството отказва да разкрие дали е обсъждало правната възможност за нов референдум, пише британският вестник  The Independent . \r\nМинистрите отказаха да разкрият дали са търсили правни съвети за провеждането на нов референдум за Споразумението след напускане , след като правителството е подложено на все по-голям натиск за разглеждане на исканията на гражданите. \r\nВ отговор на искане за информация Министерството за напускане на Европейския съюз заяви, че разкриването на такива подробности би навредило на преговарящата позиция на Обединеното кралство в Брюксел. \r\nПопитана от агенция  Reuters въз основа на правото за  свобода на информацията, какви правни  съвети е получило  тази година за провеждане на втори референдум, Министерството заяви, че има публичен интерес да откаже да потвърди или отрече дали има такава информация. \r\n\"Има много голям обществен интерес за максимално ефективното изпълнение на националните интереси на Обединеното кралство в чужбина\", казаха в Министерството. \r\nНа фона на засилващата се кампания за втори референдум  генералният секретар на Конгреса на труда (TUC)заяви, че организацията  е уведомила премиера Тереза Мей, че би могла да застане  зад призивите за втори референдум през следващите месеци.  Юлиян Марков", "date": "2018.09.11", "title": "The Independent: Правителството отказва да разкрие дали е обсъждало правната възможност за нов референдум"}
{"url": "http://www.focus-news.net/news/2018/09/11/2565519/tass-v-sasht-shte-se-provedat-ucheniya-s-uchastieto-na-bivshi-savetski-republiki.html", "text": "В САЩ ще се проведат  учения с участието на бивши съветски републики, предава  TACC . \r\nЦентралното командване   на  американските въоръжени сили с  район на оперативната отговорност, която включва най-вече  Близкия изток и Северна Африка, в понеделник обявиха началото на военни учения \"Регионално сътрудничество - 2018\", в което ще вземат участие повече от 200 войници от Афганистан, Монголия, Таджикистан и Узбекистан. \r\nВ изявление Централното командване посочи, че маневрите се провеждат във военната база Едуардс в района на Кейп Код в Масачузетс. Те ще продължат до 21 септември включително. \r\nВ допълнение към изброените държави бяха поканени наблюдатели от Казахстан. Както беше отбелязано, специално внимание ще бъде отделено на разработването \"операции за стабилизиране, операции за сигурността на границите, операции за борба с тероризма, операции за борба с наркотиците и неразпространението им \".  Юлиян Марков", "date": "2018.09.11", "title": "ТАСС: В САЩ ще се проведат  учения с участието на бивши съветски републики"}
{"url": "http://www.focus-news.net/news/2018/09/11/2565520/futbol-shte-se-igrayat-sedem-sreshti-ot-turnira-na-uefa-liga-na-natsiite.html", "text": "Футбол: Ще се играят седем срещи от турнира на УЕФА Лига на нациите. В най-високата Дивизия А ще се срещнат Исландия – Белгия и Испания – Хърватия. В Дивизия Б ще се срещнат Босна и Херцеговина – Австрия. В нашата Дивизия Ц играят Финландия – Естония и Унгария – Гърция, а  в последната дивизия Д се срещат Молдова – Беларус и Сан Марино – Люксембург. Всички срещи са от 21:45 българско време.", "date": "2018.09.11", "title": "Футбол: Ще се играят седем срещи от турнира на УЕФА Лига на нациите"}
{"url": "http://www.focus-news.net/news/2018/09/11/2565521/hudozhestvena-gimnastika-shte-se-provedat-parvite-finali-na-svetovnoto-parvenstvo-po-hudozhestvena-gimnastika-v-sofiya.html", "text": "Художествена гимнастика: Ще се проведат първите финали на Световното първенство по художествена гимнастика в София. От 10 до 19 часа ще се проведат квалификациите за обръч и топка. От 19:15 започва официалната церемония по откриването на първенството. От 20 часа е финалът на обръч индивидуално, а от 20:30 е финалът на топка индивидуално, след което следва награждаване на победителките в двете дисциплини. Съгласно  регламента първите 4 дни са квалификации в индивидуалното, в тях ще бъде решен отборният медал, както и отличниците на отделните уреди. Първите 24 гимнастички от квалификациите ще се класират за многобоя, където победителките ще бъдат излъчени в петък.", "date": "2018.09.11", "title": "Художествена гимнастика: Ще се проведат първите финали на Световното първенство по художествена гимнастика в София"}
{"url": "http://www.focus-news.net/news/2018/09/11/2565525/katimerini-inspektori-pristignaha-v-gartsiya-za-parvi-pat-sled-kraya-na-spasitelnata-programa.html", "text": "Инспектори пристигнаха в Гърция за първи път след края на спасителната програма, пише електронното издание на гръцкия вестник  Kathimerini . \r\nСлед като чуждестранните одитори се завърнаха в понеделник в Атина за първата оценка на финансите на Гърция, откакто страната излезе от международните си спасители миналия месец, високопоставен европейски служител подчерта, че облекчаването на дълга ще зависи от продължаването на икономическите реформи. \r\nТехническите екипи започнаха проверката си в Генералната счетоводна служба в понеделник, подготвяйки терена за ръководителите на мисията, които се очакват в гръцката столица в сряда, за разговори с министрите относно бюджетните задачи и ангажиментите за реформи. \r\nТези разговори ще се проведат на фона  на обещанията през уикенда от премиера Алексис Ципрас за намаляване на данъците и социалноосигурителните вноски, както и субсидии за наеми на бедни домакинства и други обезщетения. \r\nЦипрас също така обеща да притисне европейските официални представители да се откажата от допълнителни съкращения на пенсиите, които ще влязат в сила през януари, като заяви, че мярката не е необходима и Гърция пак може да постигне първоначална цел за излишък от 3,5%. \r\nВъпреки че някои европейски служители посочиха, че е възможно да има известна гъвкавост, остава неясно дали има възможности за гъвкавост при пенсиите. \r\nЕвропейският механизъм за стабилност би могъл да замрази мерките за облекчаване на дълга в Гърция, ако правителството започне да връща назад реформи, заяви в неделя ръководителят му Клаус Реглинг в интервю за австрийския вестник Die Presse.  Юлиян Марков", "date": "2018.09.11", "title": "Katimerini: Инспектори пристигнаха в Гърция за първи път след края на спасителната програма"}
{"url": "http://www.focus-news.net/news/2018/09/11/2565522/pregled-na-osnovnite-temi-v-ruskiya-pechat-agentsiya-fokus.html", "text": "Вселенският патриарх ще разпали гражданската война в Украйна с нова сила с решението за предоставяне на автокефалия на Украинската църква, пише руският ежедневник  “Взгляд“ . \r\nКонстантинополският патриарх реши, под влияние на Съединените щати, да разгърне нова гражданска война в Украйна\". С такива думи теолозите описват идеята на Вартоломей да даде на Украйна автокефална църква. Но за да направи това, Вартоломей е трябвало да намери специална „йезуитска“ логика и да се позовава на документи от XVII век. \r\nВ петък Светия синод на Руската православна църква (РПЦ) официално осъди решението Константинополския патриарх Вартоломей да изпрати двама епископи в Украйна без съгласието на Московската патриаршия. А в навечерието на мисията РПЦ заплаши  Константинопол с изключително твърд  отговор. \r\nИзданието припомня,че за признаване на \"единна поместна църква\" до Константинополския патриарх Вартоломей се обърнаха  с писмо не само президентът Петро Порошенко (което е без значение от гледна точка на каноническото право), но също така и две неканонични и непризнати организации - \"Киевска  патриаршия\" и \"Украинска автокефална православна църква \". Единствената канонична църква в Украйна – Украинската православна църква на Московската патриаршия, по очевидни причини, не го поиска. Но в обкръжението на Вартоломей, изглежда, че са намерили хитро \"византийско\" решение, пише изданието. \r\nПроблемът, както много пъти е казано, е от фундаментален характер. За разлика от католицизма, в Православието няма глава на всички вярващи, подобно на папата. Вероучението и литургическите обреди са общи, но всяка автокефална църква е независима. Автокефалната църква се различава от самостоятелната (като, например, на Украинската православна църква-част от Московската патриаршия) по факта, че главата на тази църква се избира без разрешение или съгласие на останалите църкви. \r\nВсички поместни църкви са равни. Въпреки това, Цариградската патриаршия, наричана още Вселенска смята себе си за първа по старшинство, от времето, когато Константинопол, сега Истанбул, е бил столица на православната Византийска империя. Оттук и въпросът - кой има право да вземе решение за предоставяне на автокефалия на която и да е част от \"каноническата територия\" на световното Православие. От гледна точка на Константинопол това е неговата \"имперска\" прерогатива. \r\n\"Сегашното разделение е в резултат на ереста на източния папизъм“ -  казва протойерей Андрей Новиков, член на Синодалната Библейско-богословска комисия на Руската православна църква. \"Сега Константинопол се опитва да установи режима на папството си на територията на цялата вселенска църква. Основната пречка е Руската православна църква, въпреки че не можем да кажем, че е само тя. Друга, например, е Сръбската православна църква,\" завършва протойерей Новиков. \r\n*** Очертава се нов конфликт Русия – Турция като този от 2015 година, пише руският ежедневник  „Независимая газета“ . \r\nТурция засилва позициите си в сирийската провинция Идлиб, чието звръщане  очаква Дамаск. Телевизионният канал Al Jazeera съобщава за увеличаването на турския контингент в анклава, където последните сили на лоялната на Анкара умерена опозиция са разположени  заедно  с радикални формации. Този жест вероятно цели да начертае „червени лини“ за сирийския режим и неговите съюзници. В експертната общност   виждат рисковете от нова конфронтация между Русия и Турция - подобна на тази, която настъпи през 2015 г. \r\nСрещата на върха на Русия, Турция и Иран, проведена в Техеран миналата седмица, не разреши всички противоречия на \"сирийската тройка\". На борда на самолета, когато се връщаше от иранската столица, турският лидер Реджеп Тайип Ердоган заяви пред репортери, че няма да позволи да се разглежда ситуацията с очакването нападение над Идлиб като даденост. \"В Идлиб има членове на умерената опозиция, които бяха доведени от Алепо, Източна Гута\", каза Ердоган. \"Казахме ясно, че не приемаме никакви операции срещу цивилни лица под претекст за борба срещу Ал Нусра. Това ще доведе до голяма хуманитарна криза и нов поток бежанци в Турция. Турция не трябва да плаща цената за такава операция. Разбира се, ние подкрепяме премахването на терористични групи в Идлиб, но всяка стъпка, която трябва да се предприеме, трябва да се съобразява с духа на процеса от Астана. \r\nРусия, на свой ред, настоява за отделяне на бунтовниците от радикалите. В интервю за РИА Новости заместник-ръководител на руското външно министерство, Олег Сиромолотов заяви: \"Като се възползва от факта, че в Идлиб е създадена зона за деескалация, там се е окопала банда терористи, които са укрепили позициите си и започнаха да предприемат атаки срещу цивилното население на Сирия, да извършват  удари по базите на руските въоръжени сили. Не можем да не реагираме на такава агресия. Въпреки това, е необходимо да се отчете, че в зоната за дескалация в Идлиб също има  цивилно население, както и въоръжени опозиционни групи, които не са били замесени в терористични дейности и потенциално биха могли да бъдат включени в процеса на уреждане в Сирия. \" \r\n\"Рискът от сблъсък между Русия и Турция като цяло се увеличава, ако Москва, Дамаск и Техеран предприемат по-сериозни действия срещу Идлиб – каза за изданието директорът  на Центъра за изследвания на исляма в Института по иновативно развитие Кирил Семьонов. \"Но Турция предприе такава стъпка, че да предотврати възможната офанзива на силите на режима и неговите съюзници. Това действие  на Анкара можеше  да се очаква, тъй като в зоната на деескалация  Идлиб са  разположени по периметъра 12 турски наблюдателни поста, които в случай на нападение ще се окажат застрашени. За да избегне всякакъв риск за своите войски, Турция, разбира се, усили своето присъствие в Идлиб и това най-малкото ще създаде допълнителни пречки за провеждане на настъпателни операции на силите на сирийския режим. Ако Турция включи и авиацията, превъзходството в небето над Сирия определено ще бъде на нейна страна. \" \r\n*** Според ръководителя на италианското министерство на вътрешните работи Матео Салвини няма смисъл в антируските санкции, пише руският ежедневни  “Московский Комсомолец“ . \r\n\"Непрекъснато насочвам вниманието на правителството към загубите на Италия и ще продължа да го правя, защото вярвам, че санкциите срещу Русия нямат икономически, политически, социален и културен смисъл\", коментира министърът. \r\nПо-конкретно, министърът отбеляза, че страната му е загубила около 7 млрд. долара от санкциите, наложени от Запада срещу Руската федерация. \r\n*** В Германия не одобряват участието на страната в сирийския конфликт, пише руското издание  “Комсомолская правда“ . \r\nЛидерът на Германската социалдемократическа партия (ГСДП) Андреа Налес се обяви  категорично против участие на страната в евентуална военна операция на  САЩ и техните  съюзници в Сирия. \r\n\"ГСДП не одобрява участието на Германия в сирийския конфликт, нито в правителството, нито в парламента няма такова одобрение\", заяви Налес пред германските медии. \r\nТака председателят на ГСДП  коментира публикации, които  се появиха в германските медии, че е взето решение в Берлин  да се присъедини към водената от САЩ коалиция, ако бъде извършена химическа атака в сирийската провинция Идлиб. \r\nНо външният министър на Германия Хайко Маас говори по този въпрос много по-сдържано. \r\n\"Андреа Налес, разбира се, е абсолютно права, когато казва, че германското правителство ще действа в съответствие с Конституцията и международното право\", - каза дипломатът.", "date": "2018.09.11", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/09/11/2565523/pregled-na-osnovnite-temi-v-britanskiya-pechat-agentsiya-fokus.html", "text": "Споразумение с Великобритания по Брекзит е възможно в рамките на два месеца, заяви главният преговарящ за Брекзит от страна на ЕС, цитиран от британският ежедневник  The Times . \r\nПо време на конференция в Словения Барние представи оптимистична оценка на състоянието на преговорите. \"Мисля, че ако сме реалисти, ще постигнем споразумение за първия етап от преговорите, а именно договорът за  Брекзит, в рамките на шест или осем седмици\", каза той. \r\n\"Като вземем предвид времето, необходимо за процеса на ратификация, от Камарата на общините от една страна, Европейският парламент и Съветът от друга страна, трябва да постигнем споразумение преди началото на ноември. Мисля, че е възможно. \" \r\nИзказването му доведе до скок на британската валута на световните борси. \r\nС твърдения обаче, че около 80 депутати от Консервативната партия  ще гласуват против сделка , основана на споразумението  от „Чекърс“ – извънградската резиденция на премиера, кабинетът  трябва да започне съгласувана кампания за намаляване на опозицията. \r\nОт всеки министър е било поискано да посети най-малко два избирателни района през следващите две седмици, за да популяризират  каузата за стратегията на Тереза Мей и да се противопоставят на кампанията, водена от Борис Джонсън, за отхвърляне на плана. \r\nИзточник на \"Даунинг стрийт\" каза миналата нощ, че сделката е „напълно възможна\", добавяйки, че в Европа има нарастващо разбиране, че преговорите е недопустимо да се провалят. \"Мисля, че има признание и от двете страни, че трябва да сключим сделка\", каза източникът. \"Не е в интерес на никого преговорите да се провалят и мисля, че започва да се формира позитивно мислене.\" \r\nДруга правителствена фигура също така предполага, че е постигнат малък напредък по най-трудния въпрос за границата със Северна Ирландия. Премиерът  трябва да се яви на срещата на върха  на 27-те лидери на ЕС в Залцбург следващия четвъртък. След това от тях официално се очаква да променят мандата на ЕС за преговори, за да \"вземат под внимание\" новите предложения на Великобритания. \r\n*** От Швеция до Брекзит имиграцията е проблемът разделящ Европа, пише Саймън Дженкинс в британския ежедневник  The Guardian . \r\nПосланието от изборите за Швеция е очевидно. В момента има един доминиращ въпрос в политиката на Европа, а именно имиграцията. Той завладява  Италия и Германия. Управлява в Унгария и Австрия. Той управлява от Сърбия до Скандинавия. Той доминира на всяко заседание на лидерите на ЕС. Той обсеби Обединеното кралство чрез идеята за Брекзит, въпреки, че се крие в евфемизма за \"постигането на търговски споразумения с останалия свят\". \r\nВъзходът на крайната десница в Европа - или по-скоро скок в емоционалната ксенофобия - беше неизбежен от момента, в който Европейският съюз се обърна  към единния пазар през 80-те години, включително отворен пазар на труда на континента. От четирите свободи на движение - стоки, услуги, капитали и хора - първите, които се провалят, винаги ще бъдат хората. \r\nОткритата граница и Шенгенското споразумение за пътуване без паспорти дойдоха преди масовото движение на евтини работници от Източна Европа и преди младежката миграция от Азия и Африка. Тъй като географията превръща южната граница на Европа във врата, няма начин правителствата на Европа, демократични или авторитарни, вече да търпят свободни граници в рамките на ЕС. \r\nЕдинственото нещо, което ще бъде катастрофално, ще е да се твърди нещо друго. Организиран и расистки национализъм се е надигнал в Швеция, за да се противопостави на половин век либерализъм. Старата либерална заблуда - че благородните идеали в крайна сметка ще спечелят ума на мнозинството - се разпада на всички избори. Можем да поздравим морския капитан, който иска да прибере бежанците \"от човещина\", но не можем да наложим пътниците му на гражданите на Европа. Трябва да има общоевропейски режим, както за подпомагане на граничните държави да охраняват южната граница на Европа, така и да регулира и разпределя мигрантите, които се промъкват. Но такъв режим никога няма да бъде приет, ако отделните европейски държави не могат да възвърнат известен суверенитет над своето население. Всъщност всеки режим ще зависи от това. \r\nТрагично е, че резултатът от този дебат - по-голям европейски контрол на миграцията - със сигурност щеше да избегне Брекзит. В съзнанието на повечето британски избиратели миграцията няма нищо общо с икономиката или тарифите или регулирането на търговията. Това не е спор за търговията, а за хората, които могат да контролират характера и темповете на промяна на обществото. Можем да отхвърлим такъв контрол като явен фанатизъм и нетолерантност. Това обаче няма да спре хората да гласуват. За тях тези права са вик за самоуважение и ценности, които са скъпи за тях. \r\nТака или иначе, дебатът не може да бъде пренебрегнат. Но британското правителство все още не е разработило своята миграционна политика след  Брекзит, освен осезаемо \"враждебно посрещане\" на всички пришълци. Вместо това, Уестминстър се бори за тарифите, търговията и Борис Джонсън. \r\n*** Правителството отказва да разкрие дали е обсъждало правната възможност за нов референдум, пише британският вестник  The Independent . \r\nМинистрите отказаха да разкрият дали са търсили правни съвети за провеждането на нов референдум за Споразумението след напускане , след като правителството е подложено на все по-голям натиск за разглеждане на исканията на гражданите. \r\nВ отговор на искане за информация Министерството за напускане на Европейския съюз заяви, че разкриването на такива подробности би навредило на преговарящата позиция на Обединеното кралство в Брюксел. \r\nПопитана от агенция  Reuters въз основа на правото за  свобода на информацията, какви правни  съвети е получило  тази година за провеждане на втори референдум, Министерството заяви, че има публичен интерес да откаже да потвърди или отрече дали има такава информация. \r\n\"Има много голям обществен интерес за максимално ефективното изпълнение на националните интереси на Обединеното кралство в чужбина\", казаха в Министерството. \r\nНа фона на засилващата се кампания за втори референдум  генералният секретар на Конгреса на труда (TUC)заяви, че организацията  е уведомила премиера Тереза Мей, че би могла да застане  зад призивите за втори референдум през следващите месеци. \r\n*** Какво иска Борис Джонсън и какво може да последва,пише британският вестник  Huffington Post . \r\nБорис Джонсън, който подаде оставка заради несъгласие с плана на премиера за спорзумение за напускане на ЕС и поддръжниците му вероятно ще разкрият плановете си през идните седмици, но в много отношения те знаят, че не е необходимо да бързат. Техният брой (в диапазона от 40 до 80 депутати), прибавен към депутатите от Лейбъристката партия, които не одобряват сегашния план на премиера, означава, че плановете на Мей в момента изглеждат обречени на неуспех в парламента. Ето защо чрез гласуването на плана на премиера , несъгласните с него  могат да съсипят кариерата на Мей без никакъв формален вот на доверие.  \r\nКакво ще стане, ако Тереза Мей се опита да превърне сделката  за Брекзит  в гласуване за доверие. Това е напълно възможно депутатите да не искат да свалят лидера или да предизвикат предсрочни избори, което означава, че удължаването на член 50 може да бъде единственият изход на правителството. \r\nАко обаче се проведат лидерски избори, не трябва да се забравя за Саджид Джавид. Неговият отговор на забележките на Джонсън е модел за сдържаност, почти като за  министър-председател. Известно е , че Джавид има толкова голяма  подкрепа, че почти сигурно ще бъде избран  при евентуално гласуване, докато Борис Джонсън все още няма достатъчно депутати, които да го подкрепят.", "date": "2018.09.11", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/11/2565524/premierat-obyavi-imenata-na-novite-ministri-ostavkite-na-dosegashnite-vlizat-v-parlamenta-obzor.html", "text": "На Коалиционен съвет ГЕРБ и „Обединени патриоти“ обсъдиха оставките на министрите Ивайло Московски, Николай Нанков и Валентин Радев, депозирани заради катастрофата край Своге, при която загинаха 17 души. Оставките на тримата министри заради инцидента, които премиерът поиска, станаха повод за напрежение сред управляващите. От НФСБ обявиха, че решението на премиера за оставките е в нарушение на коалиционното споразумение, според което новите назначения трябва да се обсъждат с партньорите. Вицепремиерът и лидер на НФСБ Валери Симеонов заяви, че оставките не бива да се приемат, тъй като министрите не носят пряка вина за инцидента. След близо 4-часово заседание на Коалиционния съвет преди седмица партньорите в управленската коалиция изтъкнаха, че тя остава единна и запазва състава си. Тогава заместник-председателят на ГЕРБ и председател на ПГ Цветан Цветанов увери, че коалиционното споразумение се спазва. Вицепремиерът и министър на отбраната Красимир Каракачанов посочи, че право на премиера е да прави кадрови промени, тъй като и тримата министри са от квотата на ГЕРБ. От Атака обявиха, че ще подкрепят министерските оставки в пленарна зала. \r\nКоалиционните партньори обсъждаха кандидатурите на премиера за трите министерства около 2 часа. Бойко Борисов заяви, че оставките на Николай Нанков, Валентин Радев и Ивайло Московски ще бъдат внесени в парламента в четвъртък и има мнозинство да бъдат подкрепени в зала. „Не можем да кажем, че тримата имат вина за съответната катастрофа, но и не можем да се направим, че нищо не се е случило“, посочи премиерът и допълни, че всички присъствали на Коалиционния съвет са дали добра оценка за работата на министрите. „Колкото и да е широка фразата политическа отговорност - тя трябва да се понесе“, каза още той и уточни, че е поел ангажимент управляващата коалиция да се събира по-често. Следващият Коалиционен съвет ще бъде на 17 септември от 10.00 часа. Предложенията на премиера за министри са: Александър Манолев за Министерството на транспорта, Младен Маринов - за МВР, а Петя Аврамова - за МРРБ. Новите назначения коментира и президентът Румен Радев, който беше на посещение в Шумен. Държавният глава посочи, че кандидатурите са изцяло в прерогативите на управляващите и лично на премиера. „Негово е решението, негова е и отговорността. За мен е важен крайният резултат. Стига той да не се бави много и да не ни занимават само с проблемите на властта. Българското общество има пред себе си изключително тежки проблеми за разрешаване“, обяви Румен Радев. \r\nПреди началото на Коалиционния съвет Волен Сидеров посочи, че ще постави въпроса дали е председател на ПГ на „Обединени патриоти“. „Не виждам смисъл от съвета, ако не изчистим въпроса - може ли един вицепремиер да каже, че премиерът е диктатор и руши държавността и нито един министър от целия състав да не стане и да каже, че не е вярно. Значи са съгласни - тогава всички 19 министри да си ходят, тъй като са измъчвани от диктатура“, каза още Сидеров. Лидерът на Атака заподозря, че има заговор срещу премиера Борисов с участието на много близки до него хора. „Достатъчно опитен и проницателен съм. Достатъчно аналитично мислене имам, за да ги видя и да кажа - тук се готви нещо не добро“, посочи той. В отговор след Коалиционния съвет председателят на ПГ на ГЕРБ Цветан Цветанов заяви, че партията е единна и никога не е имало разминаване в позициите. Той определи като несъстоятелни тезите, че има разделение между Борисов и Цветанов, както и между ПГ и премиера. „Корнелия Нинова да бъде спокойна - няма напрежение между премиера Борисов и парламентарната ни група“, обяви председателят на ПГ на ГЕРБ. „Не знам дали това важи за ПГ на БСП, където виждаме, че с едноличните решения Корнелия Нинова създава дискомфорт“, посочи той. Цветанов заяви, че ГЕРБ ще подкрепи оставките на Радев, Московски и Нанков. Парламентарната група ще гласува „за“ кандидатите за техните места, предложени от премиера. Позицията на НФСБ остава непроменена и те ще гласуват „против“ министерските оставки. Те обаче ще подкрепят новите кандидати за постовете. \r\nСлед като станаха ясни имената на кандидатите за министри, от БСП обявиха, че и те ще продължат досегашната вредна политика на правителството. \"Това е отчаян ход, с който управляващите се опитват да си купят време. Дори и да го получат, то ще бъде агония, до следващия конфликт в управляващата коалиция“, посочиха от опозицията и изтъкнаха, че ще гласуват против кандидатурите.  \r\nПо повод номинацията на гл. секретар Младен Маринов министърът в оставка Валентин Радев заяви: „Не се чувствам жертва, доволен съм, че на поста идва човек от системата“. А Младен Маринов коментира: „Продължаваме напред с все по-бързо темпо“. „Не съм облекчен. Облекчен съм дотолкова, доколкото е посочен като номиниран Младен Маринов, с когото работим прекрасно, и това е продължение на това, което сме правили”, посочи Валентин Радев. „Досега съм работил в професионална среда, сега ще ми се наложи да се сблъскам с политически проблеми, но службата ме е научила да посрещам всякакви трудности. Ще направя всичко, което зависи от мен, за да оправдая доверието на премиера”, заяви Младен Маринов. Кои са кандидатите за нови министри в кабинета? (Справка Агенция „Фокус“)  \r\nАлександър Манолев, Младен Маринов и Петя Аврамова са кандидатурите за нови министри на транспорта, вътрешните работи и регионалното развитие.  \r\nМладен Маринов, който е кандидат да оглави МВР, е роден е на 21 ноември 1971 г. в Тетевен. Завършва Академията на МВР през 1991 г. През 1997 г. получава магистърска степен от Висшия институт за подготовка на офицери и научноизследователска дейност – МВР. През 2005 г. се дипломира по специалност право в Юридическия Факултет при УНСС. На работа в МВР е от 1991 г. През 1997 е назначен на офицерска длъжност в отдел „Охранителна полиция“ при Столична дирекция на вътрешните работи, а от юни 2013 г. заема длъжността заместник-директор на СДВР. С указ на президента на Република България Румен Радев от 9 май 2017 г. е назначен за главен секретар на Министерството на вътрешните работи. \r\nАлександър Манолев, предложен за министър на транспорта, към момента е заместник-министър на икономиката. Той е роден на 28 април 1976 г. в Кулата. Получава висшето си образование в един от водещите икономически университети в света University College London, Великобритания. Притежава редица специализации в България и чужбина. Започва професионалната си кариера в Националното сдружение на общините в Република България. Работил е в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов. През 2016 г. поема управлението на Държавната агенция за метрологичен и технически надзор. Ръководи агенцията до избирането му за народен представител на извънредните парламентарни избори на 26 март 2017 г. \r\nИнж. Петя Аврамова, кандидат за министър на регионалното развитие, е родена на 29 май 1963 година във Враца. Тя е народен представител от 42-то Народно събрание. Член е на постоянните комисии по енергетика, вероизповедания и парламентарна етика и комисия по инвестиционно проектиране. През периода 2011-2013 година е председател на Общински съвет-Враца, а от 2009 до 2011 година заема поста на заместник-кмет по устройство на територията, общинска собственост, строителство и екология на Община Враца. Петя Аврамова е областен координатор на ГЕРБ във Враца.  \r\nБиляна ИВАНОВА", "date": "2018.09.11", "title": "Премиерът обяви имената на новите министри- оставките на досегашните влизат в парламента (ОБЗОР)"}
{"url": "http://www.focus-news.net/news/2018/09/11/2565526/afp-katalunskite-separatisti-podgotvyat-golyama-demonstratsiya-v-barselona-po-sluchay-regionalniya-praznik.html", "text": "Каталунските сепаратисти подготвят голяма демонстрация в Барселона по случай регионалния празник, предава  AFP \r\nКаталунските сепаратисти ще се стремят да покажат сила и единство по време на  честването на националния ден на региона във вторник, почти една година след неуспешен опит да се откъснат от Испания. \r\nНай-малко 460 000 души са се записали за митинг в Барселона, за да настояват за \"Каталунска република\", казаха организаторите, макар че това би означавало значителен спад от миналата година, когато един милион души демонстрираха за независимост. \r\nДемонстрацията ще се проведе на регионален празник, отбелязващ падането на Барселона в ръцете на войници, верни на испанския крал Филип V през 1714 г., и последвалата загуба на автономия в региона. \r\nКаталунският лидер Ким Тора заяви, че маршът ще отбележи началото на \"масовата мобилизация\". Допълнителни протести са планирани за годишнината от миналогодишния забранен референдум, който беше помрачен от сблъсъци между полицията и гласоподавателите. \r\nОт 2012 г. празникът се използва от сепаратистите за искане за независимост. \r\nСанчес предложи на региона референдум за по-голяма автономия, но това беше отхвърлено от Тора, настоявайки \"вотът\" на 1 октомври за пълна независимост да бъде зачитан.  Юлиян Марков", "date": "2018.09.11", "title": "AFP: Каталунските сепаратисти подготвят голяма демонстрация в Барселона по случай регионалния празник"}
{"url": "http://www.focus-news.net/news/2018/09/11/2565528/api-vremenno-dvizhenieto-se-osashtestvyava-samo-v-aktivnata-lenta-pri-km-20-v-posoka-sofiya-na-am-trakiya.html", "text": "Временно движението се осъществява само в активната лента при км 20 в посока София на АМ \"Тракия\" поради пътнотранспортно произшествие. Шофьорите да се движат с повишено внимание и съобразена скорост, съобщават от  Пресцентъра на АПИ .", "date": "2018.09.11", "title": "АПИ: Временно движението се осъществява само в активната лента при км 20 в посока София на АМ \"Тракия\""}
{"url": "http://www.focus-news.net/news/2018/09/11/2565527/pregled-na-mezhdunarodnite-novini-do-6-chasa-agentsiya-fokus.html", "text": "Подготвя се нова среща между американския президент Доналд Тръмп и севернокорейския лидер Ким Чен-ун, предава  TACC . \r\nСАЩ и Северна Корея са започнали да работят за организация на нова среща между лидерите на двете страни. Това е съобщила говорителят на Белия дом Сара Сандърс на брифинг пред журналисти. \r\nТя  е потвърдила, че новото послание на Ким Чен-ун до американския президент е било „изключително топло, изключително позитивно писмо, но съдържанието му няма да се публикува, тъй като севернокорейският лидер не е дал съгласие за това. Основната цел на посланието е да помоли за още една среща с президента на САЩ и ние сме открити за подобна идея. Ние сме в процес на координиране на нова среща“. \r\n*** ВМРО-ДПМНЕ ще обяви утре позицията си за референдума за името, пише македонското електронно издание  “МКД“ . \r\nУтре ще бъде организирана пресконференция, в която ВМРО-ДПМНЕ ще обяви позицията си относно референдума, насрочен за 30 септември. Основният въпрос е дали ВМРО-ДПМНЕ ще призове членовете си за бойкот или ще препоръча гласуване против промяната на името като условие за членство в НАТО и ЕС. Според досегашните изказвания на председателя на партията Християн Мицковски, може да се предположи, че утре ВМРО-ДПМНЕ ще съобщи, че всеки гражданин сам ще трябва да реши как да гласува на референдума и че партията смята Споразумението с Гърция за капитулантско. \r\nНякои от партийните дейци на ВМРО-ДПМНЕ вече заявиха, че са за участие в референдума и за гласуване \"против\". Други публично съобщават, че са за бойкот, като депутата от ВМРО-ДПМНЕ Антонио Милошовски. За участие в референдума и гласуване против са също част от членовете на ИС, например заместник-генералния секретар на ВМРО-ДПМНЕ Петър Богойевски, който е от т.нар. група реформатори. \r\nВсички тези очевидно разнородни публични изявления водят до сериозно разделение в партията и в парламентарната група на ВМРО-ДПМНЕ, пише изданието. \r\n*** Регистрирано е силно земетресение с магнитуд 6.3 в района на Нова Каледония в Тихия океан, показва справка на интернет страницата на  Европейския  средиземноморски сеизмологичен център .  \r\nЗеметресението е станало в 6:31 на 11 септември (22:31 на 10 септември българско време) на 230 километра източно от град Тадине и на 372 километра източно от столицата на Нова Каледониия Нумеа на дълбочина 10 километра. За сега няма информация за пострадали хора и нанесени материални щети. Не е обявена тревога за опасност от цунами \r\n*** САЩ предупреждават, че този път отговорът на използване на химическо оръжие от Башар Асад ще е много по-силен, заяви съветникът по националната сигурност Джон Болтън  във Вашингтон в понеделник, пише вестник  The Times of Israel . \r\nСъветникът по националната сигурност Джон Болтън казва, че Великобритания и Франция също се договарят за по-твърда реакция, ако Асад отново използва неконвенционални оръжия срещу своя народ. \r\nСАЩ предупредиха режима на Сирия, че по-нататъшното използване на химическо оръжие срещу цивилни ще бъде посрещнато с \"много по-силен отговор\" от Вашингтон, съобщи в понеделник съветникът по сигурността на Белия дом Джон Болтън. \r\n\"Опитахме се да предадем съобщението в последните дни, че ако има трета употреба на химическо оръжие, отговорът ще бъде много по-силен\", каза Болтън в забележки пред консервативното федерално общество във Вашингтон. \r\n\"Мога да кажа, че сме се консултирали с британците и французите, които се присъединиха към нас във втората стачка, и те също са съгласни, че използването на химическо оръжие ще доведе до много по-силен отговор\". \r\nThe Wall Street Journal съобщи в неделя, че сирийският президент Башар Асад е разрешил на силите си да използват хлорен газ в нападението си срещу последната значима бунтовническа крепост в страната - северната провинция Идлиб. \r\nАмериканският президент Доналд Тръмп предупреди миналата седмица срещу офанзива на сирийския режим и неговите руски и ирански съюзници. \r\nГоворителят на Белия дом Сара Сандърс предупреди миналата седмица, че САЩ ще реагират \"бързо и подходящо\", ако Сирия използва химическо оръжие срещу своя народ. \r\n*** В Германия не одобряват участието на страната в сирийския конфликт, пише руското издание  “Комсомолская правда“ . \r\nЛидерът на Германската социалдемократическа партия (ГСДП) Андреа Налес се обяви  категорично против участие на страната в евентуална военна операция на  САЩ и техните  съюзници в Сирия. \r\n\"ГСДП не одобрява участието на Германия в сирийския конфликт, нито в правителството, нито в парламента няма такова одобрение\", заяви Налес пред германските медии. \r\nТака председателят на ГСДП  коментира публикации, които  се появиха в германските медии, че е взето решение в Берлин  да се присъедини към водената от САЩ коалиция, ако бъде извършена химическа атака в сирийската провинция Идлиб. \r\nНо външният министър на Германия Хайко Маас говори по този въпрос много по-сдържано. \r\n\"Андреа Налес, разбира се, е абсолютно права, когато казва, че германското правителство ще действа в съответствие с Конституцията и международното право\", - каза дипломатът. \r\n***  Регистрирано е земетресение с магнитуд  4.8  в района на Анталия, Турция, става ясно от справката на  Европейския средиземноморски сеизмологичен център . \r\nЗеметресението е станало в 2:02 местно време (съвпада с българското) на 35 километра северно от Анталия – популярен средиземноморски курорт на Турция и на 334 километра северозападно от кипърската столица Никозия на територията на Турция на дълбочина 100 километра. Земетресението е усетено силно в Анталия и околностите. За сега няма информация за пострадали хора и нанесени материални щети. \r\n*** Епидемичен взрив на холера в Нигерия е причина за смъртта на 18 души, съобщава ООН, цитирано от  Anadolu Agency . \r\nСмъртните случаи са в щата Борно. Като цитира местни служители, агенцията заяви, че епидемичният взрив е открит за пръв път на 19 август и се е разпространил в щата, дълго опустошаван от терора  на  Боко Харам. \r\nАгенцията заяви, че най-ефективните превантивни мерки срещу холера са основните хигиенни практики като използването на чиста и безопасна вода и подходяща хигиена,  както и дейности за насърчаване на хигиената, включително радиопрограми, които са в ход в засегнатите общности. \r\n*** В САЩ ще се проведат  учения с участието на бивши съветски републики, предава  TACC . \r\nЦентралното командване   на  американските въоръжени сили с  район на оперативната отговорност, която включва най-вече  Близкия изток и Северна Африка, в понеделник обявиха началото на военни учения \"Регионално сътрудничество - 2018\", в което ще вземат участие повече от 200 войници от Афганистан, Монголия, Таджикистан и Узбекистан. \r\nВ изявление Централното командване посочи, че маневрите се провеждат във военната база Едуардс в района на Кейп Код в Масачузетс. Те ще продължат до 21 септември включително. \r\nВ допълнение към изброените държави бяха поканени наблюдатели от Казахстан. Както беше отбелязано, специално внимание ще бъде отделено на разработването \"операции за стабилизиране, операции за сигурността на границите, операции за борба с тероризма, операции за борба с наркотиците и неразпространението им \". \r\n*** Инспектори пристигнаха в Гърция за първи път след края на спасителната програма, пише електронното издание на гръцкия вестник  Kathimerini . \r\nСлед като чуждестранните одитори се завърнаха в понеделник в Атина за първата оценка на финансите на Гърция, откакто страната излезе от международните си спасители миналия месец, високопоставен европейски служител подчерта, че облекчаването на дълга ще зависи от продължаването на икономическите реформи. \r\nТехническите екипи започнаха проверката си в Генералната счетоводна служба в понеделник, подготвяйки терена за ръководителите на мисията, които се очакват в гръцката столица в сряда, за разговори с министрите относно бюджетните задачи и ангажиментите за реформи. \r\nТези разговори ще се проведат на фона  на обещанията през уикенда от премиера Алексис Ципрас за намаляване на данъците и социалноосигурителните вноски, както и субсидии за наеми на бедни домакинства и други обезщетения. \r\nЦипрас също така обеща да притисне европейските официални представители да се откажата от допълнителни съкращения на пенсиите, които ще влязат в сила през януари, като заяви, че мярката не е необходима и Гърция пак може да постигне първоначална цел за излишък от 3,5%. \r\nВъпреки че някои европейски служители посочиха, че е възможно да има известна гъвкавост, остава неясно дали има възможности за гъвкавост при пенсиите. \r\nЕвропейският механизъм за стабилност би могъл да замрази мерките за облекчаване на дълга в Гърция, ако правителството започне да връща назад реформи, заяви в неделя ръководителят му Клаус Реглинг в интервю за австрийския вестник Die Presse. \r\n*** Каталунските сепаратисти подготвят голяма демонстрация в Барселона по случай регионалния празник, предава  AFP \r\nКаталунските сепаратисти ще се стремят да покажат сила и единство по време на  честването на националния ден на региона във вторник, почти една година след неуспешен опит да се откъснат от Испания. \r\nНай-малко 460 000 души са се записали за митинг в Барселона, за да настояват за \"Каталунска република\", казаха организаторите, макар че това би означавало значителен спад от миналата година, когато един милион души демонстрираха за независимост. \r\nДемонстрацията ще се проведе на регионален празник, отбелязващ падането на Барселона в ръцете на войници, верни на испанския крал Филип V през 1714 г., и последвалата загуба на автономия в региона. \r\nКаталунският лидер Ким Тора заяви, че маршът ще отбележи началото на \"масовата мобилизация\". Допълнителни протести са планирани за годишнината от миналогодишния забранен референдум, който беше помрачен от сблъсъци между полицията и гласоподавателите. \r\nОт 2012 г. празникът се използва от сепаратистите за искане за независимост. \r\nСанчес предложи на региона референдум за по-голяма автономия, но това беше отхвърлено от Тора, настоявайки \"вотът\" на 1 октомври за пълна независимост да бъде зачитан.", "date": "2018.09.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/11/2565529/tass-vladimir-putin-i-si-dzinpin-shte-obsadyat-mezhdunarodni-problemi-vklyuchitelno-situatsiyata-v-siriya.html", "text": "Руският президент Владимир Путин и китайският му колега Си Дзинпин ще обсъдят международни проблеми, включително ситуацията в Сирия в кулоарите на Източния икономически форум във Владивосток, предава  TACC . \r\nПо думите на руския посланик в Китай Андрей Денисов , лидерите на двете страни никога не са се ограничили да обсъждат определени теми. \"Сирия, както и редица други проблеми са  на масата [на преговорите]. \r\nКакто посочи посланикът, в Сирия, въпреки огромните трудности, е налице процес на военно-политическо уреждане. \"Сега, може би, е по-близо до края, отколкото когато и да било, - каза Денисов. - В близко бъдеще въпросът за възстановяване на Сирия ще се изправи в целия си ръст.\" \r\n\"Освен това, страната се нуждае от хуманитарна помощ, тя все още не  е в състояние да си осигури най-важните средства за съществуване.\", - добави той. \r\nДипломатът изрази мнение, че Русия и Китай едва ли ще се състезават в икономическото възстановяване на Сирия. \r\n\"Като цяло, аз не бих говорил за конкуренция, - каза дипломатът -. Има въпроси, по които китайските колеги особено се открояват, като строителството на инфраструктурни съоръжения. Обемът  на възстановителни работи е такъв, че има място за всички. Освен това, нашата страна, и Китай няма да се затворят. Напротив, ние активно ще насърчаваме всички страни да участват в реконструкцията на разрушената сирийска икономиката и на социалната сфера .\" - заяви посланика.  Юлиян Марков", "date": "2018.09.11", "title": "ТАСС: Владимир Путин и Си Дзинпин ще обсъдят международни проблеми, включително ситуацията в Сирия"}
{"url": "http://www.focus-news.net/news/2018/09/11/2565530/voa-talibanite-shturmuvat-granichen-rayon-v-severen-afganistan.html", "text": "Талибаните щурмуват граничен район в Северен Афганистан, съобщава радио  The Voice of America . \r\nТалибаните в Северен Афганистан са превзели стратегически важен район близо до границата с Туркменистан и са застрашили провинциална столица, убивайки десетки афганистански войници в серия от атаки на бойното поле. \r\nСпоред официални представители бойците от талибаните са влезли в района на Хамяб в провинция Джаузджан от няколко посоки и са го превзели за една нощ. Началникът на провинциалната полиция генерал Факир Мохамед каза пред  радиото, че правителствените сили се оттеглили от района, за да избегнат цивилни жертви. \r\nОфицерът отказа да обсъжда жертвите между силите си, въпреки съобщенията, че са загинали  осем полицейски служители и няколко други са ранени. \r\nПрез последните три дни бунтовниците засилиха атаките на бойното поле в цялата страна и  убиха повече от 80 служители на Афганистанската национална отбрана и сигурност, които бяха обучени от американската армия.  Юлиян Марков", "date": "2018.09.11", "title": "VOA: Талибаните щурмуват граничен район в Северен Афганистан"}
{"url": "http://www.focus-news.net/news/2018/09/11/2565531/tass-rusiya-zapochva-nay-golemite-voenni-ucheniya-ot-1981-godina.html", "text": "Русия започва най-големите военни учения в съвременната си история, предава  TACC . \r\nНай-мащабното военно учение в съвременната руска история \"Изток-2018\" ще се проведе с участието на 300 хиляди войници. Маневрите започнаха във вторник в Източния военен окръг , заяви пред репортери пресслужбата на Министерството на отбраната. \r\n\"В Далечния изток на Русия започнаха маневрите \" Изток 2018 \", - се казва в съобщението от руското Министерство на отбраната. \r\n„В учението участват около 300 хиляди руски войници, повече от хиляда самолети, хеликоптери и безпилотни летателни апарати, до 36 хиляди танкове, бронетранспортьори и други превозни средства, 80 кораби и други плавателни средства“- добавят от Министерството на отбраната. Учението се наблюдава от руския министър на отбраната Сергей Шойгу. \r\nПодобни по мащаб маневри не са провеждани от 1981 г. насам, когато на територията на Беларус, прибалтийските републики и Киевския военен окръг, както и в Балтийско море в СССР се проведе учението \"Запад-81\" с участието на около 100 хиляди души. \r\nВ учението ще вземат участие военни от Китай и Монголия.  Юлиян Марков", "date": "2018.09.11", "title": "ТАСС: Русия започва най-големите военни учения от 1981 година"}
{"url": "http://www.focus-news.net/news/2018/09/11/2565533/gd-granichna-politsiya-intenziven-e-trafikat-na-gkpp-kapitan-andreevo.html", "text": "Интензивен е трафикът на ГКПП „Капитан Андреево“. Това съобщиха от пресцентъра на  ГД „Гранична полиция“ . Данните са към 6.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.09.11", "title": "ГД „Гранична полиция“: Интензивен е трафикът на ГКПП „Капитан Андреево“"}
{"url": "http://www.focus-news.net/news/2018/09/11/2565532/aktualna-patna-obstanovka.html", "text": "І. МЕТЕОРОЛОГИЧНА ОБСТАНОВКА: \r\nПрез нощта над по-голямата част от страната ще е предимно ясно. На 11.09.2018 г. ще преобладава слънчево време, с временни увеличения на облачността. Това съобщиха от пресцентъра на  Агенция \"Пътна инфраструктура\" . На отделни места в източната половина от страната и в планинските райони ще превали. Ще духа до умерен северозападен вятър. Максималните температури ще са между 24° и 29°, в София - около 24°. \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. \r\nДвижението по АМ \"Люлин\" посока София е ограничено за МПС над 12 т от км 7+100 до км 12+860 поради обрушване на ската при км 9+640. Движението се осъществява двупосочно в платното посока Перник с поетапно пропускане в интервал от 2 часа, както следва: от 10:00 до 12:00 часа и от 13:00 до 15:00 часа изчакват на определените места. От 12:00 до 13:00 часа и след 15:00 часа движението се възстановява. Срок от 10:00 до 15:00 часа на 11.09.2018 г. \r\nДвижението по АМ \"Люлин\" София-Перник е ограничено за леки МПС от км 7+100 до км 12+860 поради обрушване на ската при км 9+600. Движението се осъществява по обходен маршрут: посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 15:00 часа на 11.09.2018 г. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание , поради извършване на ремонтни дейности по пътното платно. Движението се регулира с пътни знаци и сигналисти на място Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонеие за с. Стара Кресна от км 360+000 до км 390+000, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 14.09.2018 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 14.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 11.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 12.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента, поради ремонтни дейности. Срок до 14.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 14.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІ-21: Движението по път ІІ-21 Русе – Силистра в участъка разклон с. Айдемир – с. Калипетрово от км 104+000 до км 105+000 се осъществява двупосочно в една лента поради ремонт на пътно съоръжение. Движението в района се регулира от сигналисти и пътни знаци. Срок до 11.09.2018 г. \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nПът ІІІ-7001: Движението по път ІІІ-7001 с. Кайнарджа – с. Краново от км 26+000 до км 28+000 се осъществява в една лента поради възстановяване на земни окопи. Движението се регулира със сигналисти, пътни знаци и конуси. Срок до 12.09.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 11.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 13.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 11.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nСитуационен и координационен център на Агенция „Пътна инфраструктура”", "date": "2018.09.11", "title": "Актуална пътна обстановка"}
{"url": "http://www.focus-news.net/news/2018/09/11/2565534/predstoyashti-sabitiya-v-stranata-za-11-septemvri-agentsiya-fokus.html", "text": "*** От 11.50 часа  президентът Румен Радев ще проведе среща с председателя на парламента на Република Сърбия Мая Гойкович на „Дондуков“ 2. От 14.00 часа  президентът ще награди посланика на Република Хърватия у нас Лйерка Алайбег с орден „Мадарски конник“ първа степен.  От 15.00 часа в Гербовата зала на „Дондуков“ 2 президентът и върховен главнокомандващ Въоръжените сили Румен Радев ще удостои български военнослужещи с орден „За военна заслуга“ първа степен. \r\n*** \r\nОт 09.30 часа председателите на парламентите на България и Сърбия Цвета Караянчева и Мая Гойкович ще се срещнат в сградата на Народното събрание. От 10.10 часа те ще направят изявления. Визитата ще продължи с полагане на венец пред паметника на Незнайния воин.  \r\n*** \r\nОт 17.00 часа в Литературен кът до паметника на Алеко Константинов на бул. „Витоша“ министърът на културата Боил Банов ще даде началото на шестото издание на „Алея на книгата“.  \r\n*** \r\nОт 17.00 часа министърът на отбраната Красимир Каракачанов ще присъства на приятелската футболна среща между отборите на Националната гвардейска част (НГЧ) и Кралските военновъздушни сили (ВВС) на Обединеното кралство „Икарус“, която ще се играе на Националния стадион „Васил Левски“.  \r\n*** \r\nОт 10.00 часа  ще се проведе жребий за определяне на поредните номера на партиите и коалициите, регистрирани в Централната избирателна комисия (ЦИК), в бюлетините за гласуване в частичните избори за кметове, насрочени за 14 октомври 2018 г. Жребият ще се състои в заседателната зала № 42 в сградата на Народното събрание, пл. „Княз Александър І“ № 1. \r\n*** \r\nОт 10.00 часа 17-и състав на Софийски градски съд ще заседава по делото срещу Кръстин Кацаров (прокурор в Районна прокуратура Казанлък по чл. 289 НК). \r\n*** \r\nОт 11.00 часа в Аулата на Нов български университет ще бъде открит 23-ият симпозиум на Международния комитет по предосмански и османски изследвания (CIEPO). \r\n*** \r\nОт 11.00 часа в Националния пресклуб на БТА ще се проведе пресконференция по повод представянето на премиерната колекция Fashion Melody на младата дизайнерка Диляна Матеева.  \r\n*** \r\nОт 11.00 часа вицепремиерът и министър на външните работи Екатерина Захариева ще приеме швейцарския си колега д-р Игнасио Касис в МВнР. След края на срещата,  около 12.00 ч, двамата министри ще направят съвместни изявления за медиите.  \r\n*** \r\nОт 11.30 часа СДС ще предостави на Държавна агенция „Архиви“ архива на партията за съхранение и дигитализиране. Събитието ще се състои на ул. „Г. С. Раковски“ 134, ет. 5. На него ще присъстват председателят на Държавна агенция „Архиви“ доц. д-р Михаил Груев, председателят на СДС Румен Христов и членове на ръководството на партията. \r\n*** \r\nОт 12.00 часа в Националния пресклуб на БТА ще се проведе пресконференция на сдружение „Клъстер на малките и средни износители”. На събитието ще бъде представен проектът „Подкрепа за развитие на Клъстер на малките и средни износители“ по процедура „Развитие на клъстери в България“ по ОП „Иновации и конкурентоспособност“. \r\n*** \r\nОт 13.00 часа в зала 238 в сградата на Народното събрание на пл. „Княз Александър I“ №1 ще се проведе заседание на парламентарната Комисия по правни въпроси. \r\n*** \r\nОт 13.00 часа в Националния пресклуб на БТА ще се проведе пресконференция на Камарата на инженерите в инвестиционното проектиране. На нея ще бъде обсъдена нормативната уредба в инвестиционния процес и отговорността на участниците в него, ще бъдат очертани ясни правила в целия инвестиционен процес, свързан със строителството и др. \r\n*** \r\nОт 14.00 часа в Националния пресклуб на БТА ще се проведе пресконференция на д-р Марияна Симеонова, изпълнителен директор на Изпълнителната агенция по трансплантация по въпроси, свързани с донорството и трансплантациите в България. \r\n*** \r\nОт 18.00 часа лидерът на БСП - София Калоян Паргов ще присъства на тържествено събрание-концерт, посветено на Деня на свободата 9-и септември. Събитието ще се състои в читалище \"Кирил и Методий\" в \"Красна поляна\" (бул. \"Възкресение\" №64). \r\n*** \r\nОт 10.00 часа служителите на служителите на Регионалната инспекция по околната среда и водите в Бургас ще чистят пространството около Укритието за наблюдение на птици към Поддържания резерват „Атанасовско езеро“ и Пътеката на Саблеклюна.  \r\n*** \r\nОт 13.30 часа ще бъде открита новата Професионална гимназия по компютърно програмиране и иновации в жк. „Меден рудник“. \r\n*** \r\nОт 14.00 часа общинският съветник от ГЕРБ Иво Иванов ще приема граждани в офиса на партията на ул. „Георги Бенковски” №1. \r\n*** \r\nОт 18.00 часа в зала „Пленарна“ на Община Варна в рамките на Седмицата на православната книга ще бъдат представени издания на Неврокопска епархия. \r\n***    \r\nОт 11.00 часа в Читалището ще се проведе Закриване на лятна полицейска академия – центрове за работа с деца и младежи в селата Хотница, Самоводене, Русаля. \r\n***    \r\nОт 17.00 часа на стадион „Захарни заводи“ ще се проведе среща от първенството на  юноши младша възраст – зона Велико Търново ОФК „Локомотив” град Горна Оряховица – ФК „Чардафон„ гр.Габрово.  \r\n*** \r\nОт 11.00 часа по инициатива на Националната асоциация на зърнопроизводителите ще се проведе ежегодната дарителска кампания на хляб, произведен от ръж по проект „Хляб на мира”. Събитието ще се състои в сградата на Областен съвет на Български Червен кръст – Добрич. \r\n*** \r\nОт 10.00 часа Общинският съвет в Дупница ще проведе извънредно заседание, на което ще бъде обсъдено предложение за безвъзмездно прехвърляне на правото на собственост върху язовири-публична общинска собственост, находящи се на територията на Община Дупница в полза на държавата, съгласно предоставената възможност, посочена в Закона за водите.  \r\n*** \r\nОт 10.00 часа в зала „Васил Караиванов“ на Община Карлово на ул. „Петко Събев“ 1 Икономическият екип на Представителството на ЕК в България  ще представи ключовите документи и специфичните за страната препоръки в рамките на Европейския семестър 2018. \r\n*** \r\nОт 11.00 часа в заседателната зала на Общината ще се проведе пресконференция по теми, свързани с приключила успешна проверка относно изпълнението на изискванията за пречистване на отпадни води и управление на отпадъците, както и готовността за новата учебна 2018/2019 година. \r\n*** \r\nОт 09.00 часа в зала 1 на Окръжния съд ще се проведе заседание по делото срещу бившия кмет на район „Централен“ Райна Петрова и Надежда Минчева. \r\n*** \r\nОт 10.30 часа в Заседателната зала на Общината ще се проведе пресконференция по повод откриването на 22-ия Есенен международен театрален фестивал „Сцена на кръстопът“.  \r\n*** \r\nОт 11.00 часа във фоайе „Изкуствотека“ на Народна библиотека „Иван Вазов“ ще бъде представена изложбата „150 години от рождението на акад. Анастас Иширков“. \r\n*** \r\nОт 13.30 часа в зала 1 на Окръжния съд ще се проведе заседание по делото срещу Мария Д., Събка Д., Никола Х. и Ангел А., обвинени в присвояване на огромна сума финансови средства в съучастие помежду си.  \r\n*** \r\nОт 19.00 в Драматичния театър ще се състои официалното откриване на международния театрален  фестивал „Сцена на кръстопът“.  \r\n*** \r\nОт 19.00 часа в Драматичния театър в Пловдив ще бъде открито 22-рото издание на Международния театрален фестивал „Сцена на кръстопът” . Мотото на фестивала тази година е „Театъра Вълшебното“.  \r\n*** \r\nОт 12.30 часа пред кметството на с. Баня, община Разлог, лидерът на БСП Корнелия Нинова ще даде брифинг за представителите на медиите.  \r\n*** \r\nОт 09.20 часа в комплекс Райска градина ще бъде открита годишната конференция „Ядрената енергия за хората“, организирана от  Българското ядрено дружество. \r\n*** \r\nОт 10.00 часа в зала „Сливен“ ансамбълът за народни песни и танци „Сливен“ ще проведе кастинг за обновяване на състава си. \r\n*** \r\nОт 09.00 часа в конферентната зала на хотел „Кипарис алфа“ ще се проведе петата работна среща на Басейнова дирекция Източнобеломорски район /БД ИБР/ за обучение и информиране на заинтересованите страни по проблеми, свързани с наводненията. \r\n*** \r\nОт 10.00 часа Общински съвет – Смолян ще проведе редовното си заседание. \r\n*** \r\nОт 10.00 часа в парк-хотел „Стара Загора“ ще се проведе среща-дискусия  „Среща на бизнеса в Стара Загора и региона“. \r\n*** \r\nОт 10.00 до 12.00 часа в РСПБЗН-Шабла ще се проведе празнично мероприятие с деца от община Шабла. Провеждане на състезания , викторини с тематика в областта на ПБЗН, с материали предоставени ни по програма „ERASMUS + ”. Събитието е част от традиционната седмица на пожарната безопасност. \r\n*** \r\nОт 11.30 часа на бул. „Славянски“ преди площад „Кристал“ ще се проведе изнесен брифинг на ОДМВР-Шумен преди началото на новата учебна година и старт на нова кампания свързана с безопасността на децата.  \r\n***   \r\nОт 10.00 часа в зала 203 на общината ще се проведе брифинг за готовността за новата учебна година в община Шумен.  \r\n*** \r\nОт 18.30 часа в галерия „СТОЙЧЕВ“ ще бъде представена изложбата на Михаил Лалов „От пейзажа до абстракцията“.", "date": "2018.09.11", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2018/09/11/2565535/predstoyashti-mezhdunarodni-sabitiya-za-11-septemvri-agentsiya-fokus.html", "text": "*** САЩ отбелязва 17-ата годишнина от атаките на 11/9 с церермония в Световния търговски център в Ню Йорк \r\n*** Русия организира икономически форум, на който ще присъстват лидерите на двете Кореи, Япония, Китай и др. \r\n*** Президентите на Русия и Китай Владимир Путин и Си Дзинпин ще се срещнат в кулоарите на Източния икономически форум \r\n*** Започват най-големите военни учения в Русия след Студената война, в които ще се включат военни части от Китай и Монголия \r\n*** Външният министър на Венецуела ще се изкаже пред Съвета на ООН за човешките права \r\n*** Обръщение на унгарския премиер Виктор Орбан пред Европейския парламент \r\n*** Демонстрация в полза на независимостта на Каталуния на Националния ден на автономната испанска област \r\n*** Финансовият министър Олаф Шолц ще представи бюджета на Германия за 2019 година, след което ще има дебат в Бундестага \r\n*** Президентът на САЩ Доналд Тръмп ще направи специално обръщение по случай годишнината от нападенията на 11 септември 2001 година \r\n*** Започва предизборната компания за местния парламент на Кюрдистан \r\n***", "date": "2018.09.11", "title": "Предстоящи международни събития за 11 септември ( Агенция „Фокус“ )"}
{"url": "http://www.focus-news.net/news/2018/09/11/2565537/prezidentat-rumen-radev-shte-provede-sreshta-s-predsedatelya-na-parlamenta-na-republika-sarbiya-maya-goykovich.html", "text": "Президентът Румен Радев ще проведе среща с председателя на парламента на Република Сърбия Мая Гойкович от 11.50 часа на „Дондуков“ 2. Това съобщиха от  прессекретариата на държавния глава .  \r\nОт 14.00 часа президентът ще награди посланика на Република Хърватия у нас Лйерка Алайбег с орден „Мадарски конник“ първа степен. Високото държавно отличие се връчва на дипломата за нейния цялостен принос за развитието на българо-хърватските отношения и за задълбочаване политическото, икономическото и културното сътрудничество между България и Хърватия. \r\nОт 15.00 часа в Гербовата зала на „Дондуков“ 2 президентът и върховен главнокомандващ Въоръжените сили Румен Радев ще удостои български военнослужещи с орден „За военна заслуга“ първа степен. \r\nБригаден генерал Светослав Даскалов получава висшето държавно отличие за големите си заслуги за развитието и укрепването на Въоръжените сили, за дългогодишна и безупречна служба и за приноса си за националната и колективната сигурност, за проявения висок професионализъм и за личния си принос в процеса на реформиране и изграждане на българското военно разузнаване в съответствие с новите глобални предизвикателства.  \r\nО.з. вицеадмирал Румен Николов, о.з. генерал-лейтенант Галимир Пехливанов и о.з. генерал-лейтенант Пламен Атанасов получават ордени за големите им заслуги за развитието и укрепването на Българската армия, за дългогодишната им и безупречна служба и за приноса им за националната сигурност на Република България.", "date": "2018.09.11", "title": "Президентът Румен Радев ще проведе среща с председателя на парламента на Република Сърбия Мая Гойкович"}
{"url": "http://www.focus-news.net/news/2018/09/11/2565536/nimh-vremeto-shte-bade-predimno-slanchevo-na-otdelni-mesta-v-iztochnata-polovina-na-stranata-shte-prevali.html", "text": "Днес ще преобладава слънчево време, с временни увеличения на облачността.  Само на отделни места в източната половина от страната и в планинските райони ще превали. Ще духа до умерен северозападен вятър. Максималните температури ще са между 24° и 29°, в София - около 24°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . \r\nПо Черноморието ще бъде предимно слънчево с временни увеличения на облачността, на отделни места са възможни слаби превалявания. Ще духа до умерен северозападен вятър. Максималните температури ще са между 25° и 28°. Температурата на морската вода е 25-26°. Вълнението на морето ще бъде 1-2 бала.  \r\nВ планините ще преобладава слънчево време. След обяд с временни увеличения на облачността и на отделни места ще превали. Ще духа умерен предимно северен вятър. Максимална температура на 1200 метра около 15°, на 2000 метра – около 8°. Атмосферното налягане е по-високо от средното за месеца и през деня ще остане без съществена промяна.", "date": "2018.09.11", "title": "НИМХ: Времето ще бъде предимно слънчево, на отделни места в източната половина на страната ще превали"}
{"url": "http://www.focus-news.net/news/2018/09/11/2565538/ministar-ekaterina-zaharieva-shte-se-sreshtne-s-shveytsarskiya-vanshen-ministar-ignasio-kasis.html", "text": "Вицепремиерът и министър на външните работи Екатерина Захариева ще приеме швейцарския си колега д-р Игнасио Касис днес в Министерството на външните работи. Това съобщиха от пресцентъра на  Министерството на външните работи . Ръководителят на Федералния департамент на външните отношения на Конфедерация Швейцария е у нас на еднодневно посещение по покана на вицепремиера Захариева.  \r\nТова е първата визита на швейцарски външен министър в страната ни за последните 17 години. В София Захариева и Касис ще проведат среща на четири очи, като след това разговорите между двете делегации ще протекат и в по-разширен пленарен формат. Ще бъдат обсъдени двустранните отношения между България и Швейцария, резултатите от Българското председателство на Съвета на ЕС и възможностите за сътрудничество в контекста на европейската перспектива за страните от Западните Балкани. В рамките на срещата ще бъдат засегнати и актуални въпроси от международния дневен ред, сред които миграционната политика и защитата на външните граници на Съюза, както и сътрудничеството между България и Швейцария в международните организации.", "date": "2018.09.11", "title": "Министър Екатерина Захариева ще се срещне с швейцарския външен министър Игнасио Касис"}
{"url": "http://www.focus-news.net/news/2018/09/11/2565539/predsedatelyat-na-narodnata-skupshtina-na-sarbiya-maya-goykovich-e-na-dvudnevno-ofitsialno-poseshtenie-v-balgariya.html", "text": "Председателят на Народната скупщина на Сърбия Мая Гойкович е на официално двудневно посещение в България. Визитата е по покана на председателя на Народното събрание Цвета Караянчева. Това съобщиха от пресцентъра на  Народното събрание . Официалното посещение ще започне със среща на председателите на парламентите на България и Сърбия Цвета Караянчева и Мая Гойкович в 9.30 часа. В 10.10 часа те ще направят изявления за медиите. Визитата ще продължи с полагане на венец пред паметника на Незнайния воин. В програмата същия ден са предвидени срещи с министър-председателя Бойко Борисов и с президента на Република България Румен Радев.  \r\nУтре председателят на Народната скупщина на Сърбия Мая Гойкович ще посети Велико Търново, където ще разговаря с кмета на Общината инж. Даниел Панов.  \r\nВ състава на парламентарната делегация са Мая Пужич, член на Комисията по външна политика, Зарко Мичин, член на Комисията за евроинтеграция и Новица Тончев, председател на Групата за приятелство Сърбия - България.", "date": "2018.09.11", "title": "Председателят на Народната скупщина на Сърбия Мая Гойкович е на двудневно официално посещение в България"}
{"url": "http://www.focus-news.net/news/2018/09/11/2565542/tass-yaponskoto-pravitelstvo-schita-za-sadarzhatelna-sreshtata-mezhdu-vladimir-putin-i-shindzo-abe.html", "text": "Японското правителство счита за съдържателна срещата между Владимир Путин и Шиндзо Абе, съобщи генералният секретар на кабинета Йошихиде Суга, цитиран от  TACC . \r\n\"Ние вярваме, че 22-тa среща между премиера Абе и президента Путин беше много съдържателна, отбеляза се  видим напредък на няколко фронта. Лидерите на двете страни потвърдиха пътната карта за осъществяването  на проекти на четирите северни острови (както в Япония наричат спорните Южни Курилските острови - коментар на ред.) по пет предварително съгласувани области, което е пряко свързано с въпроса за сключването на мирен договор \", каза той. \r\nПутин и Абе в понеделник обсъдиха мирния договор, интензификация на политически диалог, целите за икономическо сътрудничество, както и проблеми от региона и света, включително и въпроса за премахването на ядреното оръжие на Корейския полуостров. Работната визита на японския премиер във Владивосток е насрочена преди провеждането на Източния икономически форум там. В сряда Путин и Абе заедно с президента на Китай, президента на Монголия и министър-председателя на Република Корея ще присъстват на пленарното заседание на форума.  Юлиян Марков", "date": "2018.09.11", "title": "ТАСС: Японското правителство счита за съдържателна срещата между Владимир Путин и Шиндзо Абе"}
{"url": "http://www.focus-news.net/news/2018/09/11/2565543/blagoevgrad-liderat-na-bsp-korneliya-ninova-shte-dade-brifing-pred-kmetstvoto-na-selo-banya.html", "text": "Днес от 12.30 часа пред кметството на с. Баня, община Разлог, лидерът на БСП Корнелия Нинова ще даде брифинг за представителите на медиите. Това съобщиха от пресцентъра на  Националния съвет на БСП.", "date": "2018.09.11", "title": "Благоевград: Лидерът на БСП Корнелия Нинова ще даде брифинг пред кметството на село Баня"}
{"url": "http://www.focus-news.net/news/2018/09/11/2565546/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 11 септември. Това съобщиха от пресцентъра на  дружеството . Във връзка с монтаж на водомерен възел на ул. „Петър Парчевич“, кв. „Център“, се налага спиране на водоподаването от 09:00 до 12:00 часа на клиентите на „Софийска вода”, живеещи в района на: ул. „Петър Парчевич“ от бул. „Витоша“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. ул. „Петър Парчевич“ на ъгъла с ул. „Христо Белчев“. \r\nВъв връзка с подмяна на сградно водопроводно отклонение във в.з. Банкя се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Сакар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сакар“ на ъгъла с ул. „Търнов рид“. \r\nВъв връзка с диагностика на уличен водопровод на ул. „Цар Сименон“, с. Мърчаево, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Цар Симеон“ от №2 до №58. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №56. \r\nВъв връзка с реконструкция на водопровод на ул. „Първа българска армия“, жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. Професор Иван Георгов от ул. Локомотив до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Професор Иван Георгов пред фирма „Маус“. \r\nВъв връзка с изграждане на сградно водопроводно отклонение  на ул. „Драгоман“, кв. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Драгоман“ между ул. „Монтевидео“ и ул. 692. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на: ул. „Драгоман“ на ъгъла с ул. 696. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.11", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/11/2565545/denyat-11-septemvri-v-svetovnata-istoriya.html", "text": "В сградата на Пентагона във Вашингтон намират смъртта си още около 800 души. Терористичният атентат е извършен с четири отвлечени самолета. През 1940 г. - в Добрич е учреден Централен добруджански комитет за подпомагане на установяването на българската власт в Южна Добруджа. През 196 0 г. приключват XVII олимпийски игри  в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране. Установени са дипломатически отношения с Малта (1971 г.). 1777 г. – Британската армия, предвождана от генералите Уилям Хау и Чарлс Корнуалис, побеждават американските военни части, предвождани от генерал Джордж Вашингтон в битката при Брандиуайн, Пенсилвания и превзема Филаделфия, принуждавайки членовете на Континенталния конгрес да избягат.  1974 г. - императорът на Етиопия Хайле Селасие I е принуден да се откаже от престола. Страната е обявена за република.  2016 г.  \r\nПровеждат се предсрочни парламентарни избори в Хърватия. Хърватска демократична общност (ХДО) печели изборите. 2015 г. \r\nНа парламентарните избори в Сингапур победа удържа управляващата Партия на народното действие. \r\nМащабни горски пожари в Индонезия довеждат до рекордно замърсяване на въздуха в Сингапур. 2014 г. \r\nКапсулата на космическия кораб „Союз ТМА-12М“ се приземява в планирания район в Казахстан на 147 км от град Джезказган. След 170 денонощия на борда на МКС на Земята се завръщат руските космонавти Александър Скворцов, Олег Артемиев и астронавтът от НАСА Стивън Суонсън. На борда на МКС остават руския астронавт Максим Сураев като командир в МКС на мястото на Суонсън, а също американския космонавт Рийд Уайсмен и европеецът Александър Херст. \r\nВ Барселона, Испания се провежда митинг в подкрепа провеждането на референдум за отделяне на Каталония. 2013 г.  \r\nКосмическият кораб Союз ТМА-08М извършва кацане в Казахстан. 2011 г.  \r\nВ Гватемала премина първият тур на президентските и парламентарните избори. На вторият тур от президентските избори останаха бившият генерал и председател на дясната „Патриотична партия“ Ото Перес Молина и бизнесменът Мануел Балдисон от партия „Обновена свободна демокрация“. 2001 г.  \r\nИзвършено е терористично нападение срещу Световния търговски център в Ню Йорк. Под рухналите небостъргачи загиват 2843 души. Предполага се, че в сградата на Пентагона във Вашингтон намират смъртта си още около 800 души. Терористичният атентат е извършен с четири отвлечени самолета. Няма оцелели от 226- имата пътници в отвлечените самолети. \r\nЧасове след нападението в различни медии по света се получават факсове и съобщения от името на терористични групировки, поемащи отговорност за атентатите. Сред споменатите имена са тези на: \"Японската червена армия\", \"Лашкар и Тайба\" (Армия на чистите). \r\nПрез април 2002 г. говорител на \"Ал Кайда\" поема отговорност за атентатите на 11 септември чрез видеозапис, от сателитната арабска телевизия Мидъл Ийст Броудкастинг Сенчър. Ал-Кайда е добре организирана ислямска терористична групировка, ръководена от Осама бин Ладен, от Саудитска Арабия. 1974 г.  \r\nИмператорът на Етиопия Хайле Селасие I е принуден да се откаже от престола. Страната е обявена за република. 1973 г.  \r\nИзвършен е военен преврат в Чили от генерал Аугусто Пиночет, който демонстративно сваля демократично избрания президент Салвадор Алиенде. Пиночет запазва властта си 17 години. 1971 г.  \r\nУстановени са дипломатически отношения с Малта. \r\nРепублика Малта е разположена на Малтийския архипелаг, съставен от три населени (Малта,Гоцо и Комино) и три необитаеми (Коминото,Филфла и Свети Павел) острова. Държавата се намира в центъра на Средиземно море южно от Италия, източно от Тунис и северно от Либия. Площта й е 316 кв. км., с население от 400 000 души. 97% са католици. Столицата е Ла Валета. Административно се разделя на 6 окръга. Парична единица - малтийска лира. 1961 г.  \r\nФормиран е Световният фонд за дивата природа. 1960 г.  \r\nПриключват XVII олимпийски игри, състояли се в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране. 1940 г.  \r\nСпоред Крайовският договор границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръзи. Тази размяна трябва да се осъществи до 3 месеца след ратифицирането на договора. Останалото българско население в Румъния и румънско население в България извън посочените окръзи може да се изсели в продължение на 1 година. Според договора българското правителство се задължава да изплати на Румъния 1 000 000 леи като обезщетение за изоставените румънски имоти. Създадена е българо-румънска комисия с център Гюргево, която да следи за уреждането на всички възникнали във финансово и правно отношение въпроси. Този договор е безспорен дипломатически успех на българската външна политика. По мирен начин в годините на Втората световна война 1939–1945 г. България успява да си върне територия. 1921 г.  \r\nПодписан е помирителен протокол в Женева между Временната комисия и Изпълнителния комитет на македонските братства на основата на идеята за независима Македония. 1777 г.  \r\nБританската армия, предвождана от генералите Уилям Хау и Чарлс Корнуалис, побеждават американските военни части, предвождани от генерал Джордж Вашингтон в битката при Брандиуайн, Пенсилвания и превзема Филаделфия, принуждавайки членовете на Континенталния конгрес да избягат. \r\nБитката при Брандиуайн е сражение в хода на Американската революция, състояло се около Чадс Форд, Пенсилвания, на приблизително 40 км. югозападно от Филаделфия. На тази дата умират:  2003 г.  \r\nУмира шведският външен министър Ана Линд. Предишният ден тя е нападната с нож от неизвестен мъж, докато пазарува в хипермаркет в центъра на Стокхолм. 1979 г.  \r\nУмира Алексей Яковлевич Каплер – руски сценарист. Роден е на 1 октомври 1904 г. От 1921 г. работи с Козинцев и Трауберг във ФЕКС и играе в техните филми “Дяволското колело” (1926 г.) и “Шинел” (1926 г.), асистент е на Довженко в “Арсенал” (1929 г.). Като сценарист работи от 1928 г. Той е един от първите, създал образа на В. И. Ленин на екрана в подчертано патетично-митологичен план. По-известни филми по негови сценарии са “Тримата другари” (1935 г.), “Миньори” (1937 г.), “Ленин през Октомври” (1937 г.), “Ленин през 1918” (1939 г.), “Дзерджински” (1940 г.), “Котовски” (1943 г.), “Тя защитава родината” (1943 г.). След войната е репресиран от сталинския режим и за повече от десетилетие неговите филми са свалени от екрана. Появява се отново през 1956 г. със “Зад витрината на универмага”, “Първи радости” (1956 г.), “Необикновено лято” (1957 г.) по Федин, “Два живота” (1961 г.), “Необикновен рейс” (1961 г.), “Човекът амфибия” (1962 г.), “Приемам боя” (1966 г.), “Вяра, Надежда, Любов” (1972 г.), “Синята птица” (1976 г.). 1971 г.  \r\nУмира Никита Сергеевич Хрушчов – руски общественик, държавник, висш партиен функционер. Той е роден на 17 април 1894 г. в с. Калиновка, Курска губерния. Работник и миньор е в Донбас от 1908 г. Участва в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Той е първи секретар на московския градски партиен комитет (1935-1938 г.); първи секретар на ЦК на украинска болшевишка партия (1938 - март 1947 г.); ръководител на украинското правителство (1944-1947 г.). По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. е секретар на ЦК на ВКБ (б). От 1939 г. е член на Политбюро. След смъртта Й. В. Сталин заема неговата длъжност. Въвежда определен ред и започва да осъществява контрол върху работата на органите за държавна сигурност. Свален е от длъжност и пенсиониран по решение на Октомврийския пленум на ЦК на КПСС от 1964 г. 1677 г.  \r\nУмира Джеймс Харингтън – английски публицист, идеолог на новото дворянство и буржоазията. Той е роден на 7 януари 1611 г. С произведенията си “Република Океания” (1656 г.), “Предимствата на народното управление” (1657 г.), “Изкуството на законодателството” (1659 г.) и други се обявява срещу възстановяването на феодалната монархия в Англия. Разработва конституция, в която определя буржоазната дворянска република като най-добра форма на държавно управление в Англия и като единствен възможен начин да се защитят завоеванията на буржоазната революция (от средата на ХVII в.). През 1658-1660 г. оглавява републиканската група, която се опитва да реализира неговите идеи. Прилагайки индуктивния метод на Ф. Бейкън, доказва зависимостта на държавна форма на управление и нейните учреждения от разпределението на собствеността в обществото. \r\n  На тази дата са родени:  1965 г.  \r\nРоден е Моби (псевдоним на Ричард Мелвил) – американски диджей, представител на техномузиката. В началото на 90-те години на ХХ в. създава ново, специфично звучене в денсмузиката, като съчетава силно китарен саунд с пънкритъм и бързата диско пулсация. Започва да свири в пънкгрупата “Vatican Commandos”. По-късно пее във “Flipper”. Учи в колеж преди да започне кариерата си на диджей в Ню Йорк. В края на 80-те и началото на 90-те години на ХХ в. записва серия от сингли. През 1991 г. използва темата от сериала “Туин Пийкс” на Д. Линч и създава “Go”, достигнал върхови позиции в класациите. След този успех Моби е поканен да направи ремикс на песни на М. Джексън, Б. Ино, “Депеш Мод”, “Ирейджър”, “Орбитъл” и др. През 1992 г. издава първия си албум “Moby”. През 1993 г. се появява сингълът “Thousand” (според Книгата на Гинес това е най-бързият сингъл - ок. 1000 удара в минута). Дискография: “Moby (Instinct)” (1992 г.); “Early Underground (Instinct) (1993 г.); “Ambient (Instinct); (1994 г.); “Everything Is Wrong (Mute/Elektra) (1995 г.); “Animal Rights (Mute/Elektra) (1996 г.); “I Like To Score (Mute/Elektra) (1997 г.); “Play (Mute/Virgin)” (1999 г.). 1940 г.  \r\nРоден е Брайън де Палма – американски режисьор. Учи в Колумбийския университет. В киното започва като документалист (\"Икар\", 1960 г.). Известност му донасят серията филми, в които съчетава детективски, фантастични и хорорелементити - \"Сестри\" (1970 г.), \"Кари\" (1976 г. ), \"Световъртеж\" (1975 г. ), \"Ярост\" (1978 г. ), \"Облечен за убийства\" (1980 г. ), \"Избухване\" (1981 г.). Снима още: \"Отмъщението\" (1982 г.), \"Белязаният\" (1983 г.), \"Автосдружение\" (1984 г.), \"Хей, миг!\" (1985 г.), \"Призракът на умните момчета\" (1986 г.), \"Недосегаемите\" (1987 г.), \"Пораженията на войната\" (1989 г.), \"Кладата на суетата\" (1990 г.), \"Възкресяването на Кайн\" (1992 г.), \"Ти си баща ми\" (1992 г.), \"Пътят на Карлито\" (1993 г.), \"Мисията невъзможна\" (1996 г.), \"Змийски очи\" (1998 г.), \"Мисия до Марс\" (2000 г.), \"Фатална жена\" (2002 г.). 1937 г.  \r\nРоден е Йосиф Кобзон - руски певец. Завършва Музикалния педагогически институт “Гнесини” (1973 г.). Пее като солист на оркестъра на Всесъюзното радио (1959-1962 г.). Народен артист на СССР (1984 г.). Преподава в Естрадния факултет към Музикалния институт в Москва. Голямо значение има сътрудничеството му с композиторите А. Пахмутова, М. Таривердиев, М. Фрадкин, Н. Богословски. Според Ян Френкел той е певец, който “създава песента”. Лауреат на Всесъюзните конкурси за естрадни артисти (1962 г., 1966 г.) и фестивала в Сопот, Полша. Получава трета награда на фестивала “Златният Орфей” (1968 г.). Изнася концерти във всички бивши социалистически страни, в Перу, Коста Рика, Уругвай, Еквадор, в някои страни на Африка. Прави концертно турне в България през 1971 г. През 1987 г. фирмата “Мелодия” издава двоен албум по случай 25-години от творческата му дейност. През 1987 г. излиза двойният албум “Песента не се разделя с теб”. През май 1995 г. гостува в България във връзка с Дните на Русия в страната, изнася концерт в София. 1935 г.  \r\nРоден е Герман Степанович Титов - руски летец космонавт, генерал-майор от авиацията (1975 г.). През 1957 г. завършва Сталинградското военноавиационно училище. Служи в авиационните части на Ленинградски военен окръг. В отряда на космонавтите влиза през 1960 г. От 6 до 7 август 1961 г. извършва втория в света космически полет на борда на космическия кораб “Восток-2”. За 25 ч. и 11 мин. корабът прави 17 обиколки около Земята, като изминава повече от 700 000 км. През 1968 г. завършва Военновъздушната инженерна академия “Н. Е. Жуковски”, през 1972 г. - Военната академия “К. Е. Ворошилов” на Генералния щаб. Делегат във Върховния съвет на СССР на VI и VII конгреси. На негово име е наречен кратер на обратната страна на Луната. 1900 г.  \r\nРоден е Семьон Алексеевич Лавочкин – руски авиоконструктор, член-кореспондент на Академията на науките на СССР (1958 г.). Завършва Московското висше техническо училище през 1927 г. От 1935 г. е главен конструктор, ръководител на конструкторско бюро. Под негово ръководство са създадени изтребителите \"ЛаГГ-3\" (заедно с В. П. Горбунов и М. И. Гутков), \"Ла-5\", \"Ла-7\" и много техни модификации, които имат високи бойни качества и са използвани по време на Втората световна война. След войната създава реактивни самолети (Ла-15 и др.), сред които и първия експериментален свръхзвуков самолет в СССР, както и няколко типа ракети \"земя-въздух\". Умира на 9 юни 1960 г. в Москва. 1882 г.  \r\nРоден е Борис Степанович Житков – руски писател. Има голям принос за утвърждаването на детската литература в Русия след 1917 г. Участва в революционните събития в Одеса от 1905 г. Работи като ихтиолог, капитан на научноизследователски морски кораб, щурман на ветроход, работник металург, морски офицер, инженер. Публикува свои творби от 1924 г. Автор е на повести с морски сюжети \"Зло море\" (1924 г.), \"Морски истории\" (1925-1937 г.); на пиеси, приказки, повести, научно-художествени книги (\"За тази книга\", 1927 г.; \"Параходът\", 1935 г., и др.); на детската повест енциклопедия \"Какво видях\" (1939 г., посмъртно), на романа \"Виктор Вавич\" (1929-1934 г.), посветен на революцията от 1905-1907 г. Умира на 19 октомври 1938 г. в Москва. 1845 г.  \r\nРоден е Жан Морис Емил Бодо – френски инженер и изобретател. Открива практическо решение на проблема за многократно телеграфиране (едновременно предаване на няколко съобщения) чрез последователно предаване на равномерни електрически импулси. Патентова апаратура за двукратно (1874 г.) и петкратно (1876 г.) последователно телеграфиране. Първите телеграфни апарати на Бодо са използвани по линията Париж - Бордо (1877 г.). През 1927 г. на негово име е наречена извънсистемната единица за скорост на телеграфиране. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.11", "title": "Денят 11 септември в световната история"}
{"url": "http://www.focus-news.net/news/2018/09/11/2565540/kyustendil-pozhar-gori-v-dvuetazhna-kashta-v-selo-piperkov-chiflik.html", "text": "Пожар гори в двуетажна къща в село Пиперков чифлик, предаде репортер на  Радио \"Фокус\" - Кюстендил . На място пристигна екип на РС \"Пожарна безопасност и защита на населението\" - Кюстендил. Живеещият в къщата възрастен мъж беше изваден през прозореца от пристигнали да помагат хора, не е пострадал.", "date": "2018.09.11", "title": "Кюстендил: Пожар гори в двуетажна къща в село Пиперков чифлик"}
{"url": "http://www.focus-news.net/news/2018/09/11/2565547/blagoevgrad-avtomobil-e-katastrofiral-na-vtoroklasen-pat-19-v-rayona-na-prohoda-predel-nyama-postradali.html", "text": "Автомобил е катастрофирал на второкласен път 19 в района на прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Инцидентът е станал малко след 5.00 часа тази сутрин. Автомобилът се е ударил в мантинелата, но не е пречел на движението. Щетите са само материални, няма пострадали. \r\nНатали СТЕФАНОВА", "date": "2018.09.11", "title": "Благоевград: Автомобил е катастрофирал на второкласен път 19 в района на прохода Предел, няма пострадали"}
{"url": "http://www.focus-news.net/news/2018/09/11/2565541/parlamentarnata-komisiya-po-pravni-vaprosi-shte-obsadi-prezidentskoto-veto-varhu-administrativnoprotsesualniya-kodeks.html", "text": "Парламентарната Комисия по правни въпроси ще обсъди президентското вето върху Административнопроцесуалния кодекс.Това предвижда програмата за работа на Комисията. Заседанието на комисията е насрочено за 13.00 часа в зала 238 в сградата на Народното събрание на пл. „Княз Александър I“ №1. Промените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г. Държавният глава оспорва общо 16 разпоредби от закона. Според него с тях уредбата се отдалечава от основни конституционни начала и деформира традиционни принципи и постижения на административното право. Президентът  смята, че с промените ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.  \r\nТова е деветото вето на президента Румен Радев. До момента Народното събрание подкрепи само това върху Закона за приватизация и следприватизационен контрол.  \r\nНа вниманието на комисията се поставят промените в  Закона за обществените поръчки на първо четене и тези в Търговския закон.  Депутатите ще приемат процедурни правила за условията и реда за предлагане на кандидати и избор на съдия в Конституционния съд на Република България от квотата на Народното събрание.", "date": "2018.09.11", "title": "Парламентарната Комисия по правни въпроси ще обсъди президентското вето върху Административнопроцесуалния кодекс"}
{"url": "http://www.focus-news.net/news/2018/09/11/2565548/pregled-na-osnovnite-temi-v-starozagorskiya-pechat.html", "text": "„Част от парите от тол системата да отиват в общините, предлагат от ДПС“ е  водещо заглавие от страниците на вестник   „Старозагорски новини“  . През изминалата седмица депутатите трябваше да обсъдят промените в Закона за пътищата, с които се задължават транспортните фирми да поставят колани в автобусите и се въвежда така дългоочакваната тол система у нас. Липсата на доклад от Комисията по регионално развитие обаче отложи законодателната промяна за настоящата седмица. Според предложението с въвеждането на тол системата ще бъдат обхванати приблизително 11 000 км от републиканската пътна мрежа. Старозагорският депутат на ДПС Халил Летифов коментира пред медията, че тяхната партия по същество подкрепя въвеждането на новата система за отчитане, която ще обхване всички тежкотоварни превозни средства. Летифов, който е и председател на парламентарната комисия по транспорт, отбеляза, че тол таксата ще бъде важен елемент от икономиката на страната. \"Събраните средства през тази нова за страната ни система за отчитане ще събере финансов ресурс, който ще даде възможност за по-доброто поддържане на пътната мрежа\", посочи народният представител. От ДПС обаче ще предложат при приемането на текстовете да бъде обсъдена възможността общините да се възползват от приходите, събрани от тол такси. \"Тол системата, която е широко използвана в Западна Европа, ще покрива републиканската пътна мрежа, но нима това означава, че няма да се отделя ресурс за третокласни и четвъртокласни пътища. На общините у нас се налага да поддържат хиляди километри инфраструктура, а средства за това задължение на практика няма. Ето защо е важно предложението на ДПС да бъде разгледано внимателно\", аргументира се Летифов.  \r\nПо повод оттеглените промени в Закона за пътищата, в които попадаха и въвеждането на колани в автобусите, председателят на транспортната комисия уточни, че предложението трябва бъде прецизирано и едва тогава ще бъде внесено повторно в пленарна зала. Припомняме, че след трагедията край Своге министър-председателят Бойко Борисов свика спешна среща на отговорните институции, на която бе решено да бъдат инициирани незабавни законодателни промени, с които транспортните фирми да бъдат задължени да оборудват автобусите си с предпазни колани. Предложенията получиха одобрението на членовете на Комисията по регионална политика, благоустройство и местно самоуправление, но не и от фирмите, собственици на автобуси. Според гласуваните промени в парламентарната комисия видеорегистраторите, които ще снимат както движението по трасето навън, така и какво се случва вътре в автобуса, също стават задължителни. \"Промените видимо са направени на парче, но ние ще ги подкрепим в пленарна зала, защото те касаят живота и здравето на българските граждани\", заяви Летифов. Той обаче напомни, че по същество промените не решават проблемите, ако не бъде засилен контролът на тяхното изпълнение.  \r\n„Футболен празник сътвориха участниците в мача „Актьори“ срещу „Берое“ е друго заглавие от страниците на ежедневника. Хиляди старозагорци дойдоха в неделя вечерта на стадион „Берое“, за да станат част от благотворителната среща между звездния тим на актьорите и ПФК „Берое“ в подкрепа на второто издание на Международния театрален фестивал „Данаил Чирпански“. Фестивалът е посветен на Данаил Чирпански, вдъхновяващ човек и студент в НАТФИЗ, който загуби живота си след автомобилна катастрофа през април 2016 г. Идеята за благотворителния мач, реализиран с подкрепата на кмета на Стара Загора, се ражда от живота на самия Данаил, който е бил част от юношеския тим на „Берое“, докато не намира по-голямата си страст - театъра.  \r\nНа срещата присъстваха кметът на Стара Загора Живко Тодоров и нежната половина от заместниците му - Иванка Сотирова и Красимира Чахова. Кметът подчерта, че и второто издание на феста ще бъде подкрепено от Общината, така, както първото, за което бе предоставена безплатно материалната база на драматичен театър „Гео Милев“.  \r\nПод звуците на химна на „Берое“ на терена излязоха футболисти от старозагорския тим, между които и Димитър Бербатов, както и треньорският щаб на отбора Александър Томаш, Константин Мирчев и Тодор Кючуков. Звездната компания от актьори, водена от старозагореца Станимир Гъмов, включваше Башар Рахал, Алек Алексиев, Орлин Павлов, Ники Илиев, Владимир Люцканов, Ивайло Захариев, Никола Стоянов и др., напътствани от футболната легенда на \"Берое\" Петко Петков и бившия капитан на домакините Ваня Джаферович.  \r\nСимволично начало на мача даде доайенът и председател на Съюза на артистите Христо Мутафчиев, който стигна до центъра на зеления килим с бъги.  \r\nСпециално подбран за шоуто беше и реферският състав: русокосата Християна Гутева, обявена за „Съдийка No 1“ за м.г., и асистентките ѝ Павлета Рашкова, Снежана Петрунова и Гергана Цанкова като резерва.  \r\nОще в началото на срещата звездата на „Берое“ Мартин Камбуров вкара първия гол във вратата на излезлия от „под прикритие“ Ивайло Захариев, смяната му със Станимир Гъмов не спря атаките на беройци и резултатът набъбна до 5:0. Тогава бе отсъдена дузпа за актьорите, която Башар Рахал превърна в гол, което взриви публиката по трибуните, която неистово подкрепяше актьорите. Последва нов гол на Никола Стоянов и първото полувреме завърши при резултат 5:2 за „Берое“.  \r\nПо време на почивката хилядите на стадиона, между които много млади хора, с удоволствие припяваха на един от любимците си Рафи, който призова за подкрепа на благотворителната кауза. Голяма част от присъстващите дадоха своята лепта, купувайки си фланелки с логото на фестивала.  \r\nПрез второто полувреме актьорите се стегнаха и под бурните аплодисменти на публиката започнаха все по-често да атакуват вратата на „Берое“. Не липсваха и атракции - млада дама влезе на терена, за да прикове вниманието на вратаря и той да пусне гол на актьорите. Никола Стоянов, познат от филма „Революция Z“, бе най-добрият сред актьорите и три пъти се разписа във вратата на старозагорци. Автори на другите голове станаха Алек Алексиев и Башар Рахал.  \r\nНа терена влязоха и младите таланти от юношеската школа, които също демонстрираха добри игрови умения.  \r\nПрез цялото време ентусиазираната публика подкрепяше участниците. На стадиона се видя и т. нар. мексиканска вълна.  \r\nСрещата завърши с хандбалния резултат 11:6 за „Берое“, но градусите на настроението скочиха до небето, когато на терена се събраха футболисти, актьори, млади надежди.  \r\nКметът Живко Тодоров връчи почетен плакет на селекционера на \"Берое\" Александър Томаш, а актьорите получиха специални медали от майката на Даниел Чирпански и млади таланти от детската школа.  \r\nВсички събрани средства от продажба на билети и артикули по време на мача ще подпомогнат финансирането на втория Международен студентски театрален фестивал, който ще се проведе през пролетта на 2019 г.  \r\n\"Горд съм с гилдията, че така ентусиазирано се отзова на идеята да съхраним паметта на трагично отишлия си преди година твърде млад, едва що проходил на сцената Дани Чирпански. Надявам се, че такива ще бъдат реакциите при всеки зов в подкрепа на колега\", коментира Христо Мутафчиев.  \r\n„Леководолази извадиха автомобил от язовир „Копринка“, четем още в днешния брой на вестника. Леководолази от морски клуб „Севт III“ извадиха от водите на язовир „Копринка“ край Казанлък потънал на около 10 м автомобил „Опел Астра“.  \r\nСтаричкото возило се озовало на дъното на язовира, след като собственикът му, запален риболовец, решил да припали двигателя през открехнатия страничен прозорец. Колата внезапно потеглила по стръмния бряг и цамбурната в дълбокото. Само по случайност шофьорът не я последвал.  \r\nБлизо три часа продължило изтеглянето, оказало се, че двигателната част се е забила в коренища и това затруднило опитите на леководолазите да я изтеглят. Наложило се да закачат балони със сгъстен въздух, а впоследствие да дърпат със скутер, разказа Радуков, който от няколко десетилетия практикува леководолазно спасяване.  \r\nТова не е първият случай за „удавяне“ на МПС-та в язовира, чийто обем е 140 млн. куб. м при 44-метрова каменно-насипна стена. Преди няколко месеца се наложило да бъдат вадени микробус и стар камион „ЗИЛ“, които се озовали на дъното при опит за среднощен риболов от бракониери. Язовирът е пуснат в експлоатация през далечната 1955 година, а строителството му е започнало още през 1947 година. Под водите на „Копринка“ се намират останките от някогашната столица на траките Севтополис, преди да бъде завирен, тя е била проучена и описана от археологическия екип на проф. Димитър Димитров и доц. Мария Чичикова. Сред най-интересните находки е каменният надпис с клетвено послание.  \r\nНедалеч от мястото, където е бил изваден потъналият автомобил, е импровизираната \"корабостроителница\", където се изгражда реплика на тракийски птицеглав кораб. Ладията ще има собствен 5-членен екипаж от гребци, които ще разхождат с нея любители на античността", "date": "2018.09.11", "title": "Преглед на основните теми в старозагорския печат"}
{"url": "http://www.focus-news.net/news/2018/09/11/2565544/sds-shte-predostavi-arhiva-na-partiyata-za-sahranenie-i-digitalizirane-po-iskane-na-darzhavna-agentsiya-arhivi.html", "text": "В СДС е постъпило писмо от Държавна агенция \"Архиви\" за предоставяне на архива на партията за съхранение и дигитализиране. Това съобщиха от пресцентъра на  СДС . Интересът към историята на СДС като първата демократична партия, променила България след комунистическия режим, както и предстоящото честване на 30-годишнината от създаването ѝ са добри поводи да се даде възможност на всеки, който се интересува, да научи повече за СДС от документите на партията. Затова ръководството единодушно реши, обработеният до този момент архив (1989 г. – 2009 г.), да бъде предаден. \r\nОфициалното събитие ще се състои от 11.30 часа на ул. \"Г. С. Раковски\"134, ет. 5. Ще присъстват председателят на Държавна агенция \"Архиви\" доц. д-р Михаил Груев, председателят на СДС Румен Христов, членове на ръководството на партията. Присъстващите ще могат да разгледат стаята с архива, както и портретите на всички предишни председатели, които вече са поставени по хронологичен ред в централата.", "date": "2018.09.11", "title": "СДС ще предостави архива на партията за съхранение и дигитализиране по искане на Държавна агенция \"Архиви\""}
{"url": "http://www.focus-news.net/news/2018/09/11/2565550/afp-yuzhnokoreyskiyat-prezident-prizova-za-smeli-resheniya-na-badeshtata-sreshta-mezhdu-donald-tramp-i-kim-chen-un.html", "text": "Южнокорейският президент призова за смели решения на бъдещата среща между Доналд Тръмп и Ким Чен-ун, предава  AFP . \r\nЮжнокорейският президент Мун Джей-ин призова за \"смело решение\" на американския президент Доналд Тръмп и на севернокорейския лидер Ким Ченг Он, за денуклеаризацията на Корейския полуостров  във вторник, след  като от Белият дом съобщиха, че се планира още една среща на върха с Пхенян. \r\n\"Пълната денуклеаризация на Корейския полуостров е въпрос, който основно трябва да бъде решен между САЩ и Северна Корея чрез преговори\", каза Мун на заседание на кабинета. \r\n\"Но докато разговорите и комуникацията между Северна Корея и САЩ станат по-активни, ние можем да работим, за да посредничим между тях\", каза той, добавяйки: \"Президентът Тръмп и председателят Ким очакват аз да играя тази роля\". \r\nМун, който допринесе за историческата среща на върха в Сингапур между Тръмп и Ким, ще лети до Пхенян на следващата седмица за третата си среща със севернокорейския лидер тази година. \r\n\"Голяма визия и смело решение между лидерите на Северна Корея и САЩ са необходими отново, за да се премине към по-високо ниво при премахването на съществуващите ядрени оръжия на Пхенян\", каза Мун.  Юлиян Марков", "date": "2018.09.11", "title": "AFP: Южнокорейският президент призова за смели решения на бъдещата среща между Доналд Тръмп и Ким Чен-ун"}
{"url": "http://www.focus-news.net/news/2018/09/11/2565551/denyat-11-septemvri-v-balgarskata-istoriya.html", "text": "На тази дата през 1877 г. в хода на Руско-турската освободителна война започва вторият етап на третата атака на Плевен. Тогава се състои непосредственият щурм на града. През 1924 г. започва Татарбунарско въстание в българските райони на Бесарабия срещу румънския режим, организирано от Коминтерна и жестоко потушено от румънската армия. На същата дата през 1940 г. в Добрич е учреден Централен добруджански комитет за подпомагане на установяването на българската власт в Южна Добруджа. През 1960 г. приключват XVII олимпийски игри  в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране.  2002 г.  \r\nПрезидентът Георги Първанов участва в официална възпоменателна церемония на ООН във връзка с годишнината от атентатите на 11 септември, която се провежда в Ню Йорк. Българският президент провежда многобройни срещи, между които са с Джордж Сорос, с проф. Джефри Сакс, с представители на Американския еврейски комитет и на българския Уолстрийт клуб. 1986 г.  \r\nГърция и България подписват декларация за приятелство, добросъседство и сътрудничество. 1960 г.  \r\nПриключват XVII олимпийски игри, състояли се в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране. 1940 г.  \r\nВ Добрич е учреден Централен добруджански комитет за подпомагане на установяването на българската власт в Южна Добруджа. \r\nС подписването на Крайовския договор от 7 септември 1940 г. Южна Добруджа се връща на България. Южна Добруджа е включена в границите на Румъния след сключения на 28 юли 1913 г. Букурещки мирен договор, с който се слага край на Междусъюзническата война - 1913 г. Румъния получава Южна Добруджа, Сърбия – Вардарска Македония, с изключение на Струмица, Гърция – Егейска Македония. Договорът е сключен между България, от една страна, и Румъния, Гърция, Сърбия и Черна гора – от друга. Отношенията с Турция се уреждат с отделен мирен договор. Тези два договора очертават първата национална катастрофа за България. След подписването на тези договори, за България, от придобивките, получени след Балканската война 1912–1913 г., остават земите между реките Струма и Места в Западна Тракия. \r\nСлед сключването на Ньойски мирен договор от 27 ноември 1919 г., с който се слага край на Първата световна война, Южна Добруджа остава в границите на Румъния. \r\nСпоред Крайовският договор границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръзи. Тази размяна трябва да се осъществи до 3 месеца след ратифицирането на договора. Останалото българско население в Румъния и румънско население в България извън посочените окръзи може да се изсели в продължение на 1 година. Според договора българското правителство се задължава да изплати на Румъния 1 000 000 леи като обезщетение за изоставените румънски имоти. Създадена е българо-румънска комисия с център Гюргево, която да следи за уреждането на всички възникнали във финансово и правно отношение въпроси. Този договор е безспорен дипломатически успех на българската външна политика. По мирен начин в годините на Втората световна война 1939–1945 г. България успява да си върне територия. 1924 г.  \r\nЗапочва Татарбунарско въстание в българските райони на Бесарабия срещу румънския режим, организирано от Коминтерна и жестоко потушено от румънската армия. \r\nПрез 1861 г. над 20 000 българи от румънската част на Бесарабия се преселват в Русия и получават земя в Таврия на мястото на напусналите този край ногайци. Преселниците от Бесарабия поставят началото на друга българска общност - таврийските българи. 1916 г.  \r\nБългарският торпедоносец „Шумни\" се натъква на руски мини и потъва край Варна. \r\nУчастие на България в Първата световна война: В Царство България започва мобилизация на българската армия за Първата световна война. 1877 г.  \r\nВ хода на Руско-турската освободителна война започва вторият етап на третата атака на Плевен. Тогава се състои непосредственият щурм на града. \r\nПърва атака срещу Плевен е проведена на 20 юли 1877 г., като руските части са отблъснати. Долнодунавският отряд достига линията Черна вода–Кюстенджа, Добруджа. На 30 юли 1877 г. oтрядът на ген. Н. Криденер осъществява втората атака срещу Плевен. Тя е отблъсната, като загубите от руска страна са 7032 души. На 2 септември Военният съвет, свикан от Главната квартира на руската армия в с. Пордим, Плевенско, приема плана за третата атака на Плевен. В с. Пордим пристига и румънският княз Карол. Първият етап започва на 7 септември със засилена артилерийска подготовка. На тази дата умират:    1993 г.  \r\nУмира Марко Недялков (М. Н. Христов) – български писател, поет. Роден е на 15 септември 1931 г. в с. Овчи кладенец, Ямболско. Следва българска филология в Софийския университет “Св. Климент Охридски” в периода 1951-1957 г. Той е един от учредителите на Кабинета на младия писател при СБП. Дебютира със стихове през 1951 г. Автор е на книгите: \"Рачо Ковача\" (1973 г.), \"С гласа на Балкана. Есета\" (1974 г.), \"След хиляда години раздяла. Любовна лирика\" (1974 г., 1993 г.), \"Разузнавачи. Разкази\" (1975 г.), \"Усмивката на моя ден\" (1975 г.), \"Зорницата за мама плаче\" (1980 г.), \"Стрелчански балади\" (1981 г.), \"Куцото Ване. Повест за деца\" (1984 г.), \"Живот - сълза неутешима\" (1986 г.), \"Колко малко се учим от птиците\" (1988 г.), \"Моят и твоят приятел Пеньо Пенев. Спомени\" (1989 г.), \"Думи за Денчо Знеполски\" (1990 г.). 1978 г.  \r\nУмира Георги Иванов Марков – български писател белетрист, драматург, журналист. Роден е на 1 март 1929 г. с. Княжево, Софийско. Произведенията му изследват пораженията, които тоталитарната система нанася върху обществото. В емиграция писателят работи в Би Би Си и “Свободна Европа”, откъдето излъчва в ефир “Задочни репортажи за България” (репортажите и есетата - “биография на политическия режим в България”, са издадени след 1989 г.). Убит е по политически причини. На 7 септември 1978 г. в Лондон, на моста \"Ватерло\", е извършено нападение срещу него. На следващия ден състоянието му се влошава и той постъпва в болница, където на 11 септември умира. Причината за смъртта му е отравяне с рицин. На тази дата са родени:    1951 г.  \r\nРодена е Валентина Димитрова Радинска – българска поетеса. Следва българска филология в СУ “Св. Климент Охридски” в периода 1969-1971 г. Завършва Литературния институт \"Максим Горки\" в Москва през 1976 г. От 1979 г. е редактор в СИФ \"Бояна\". От 2000 г. е главен редактор на сп. \"Европа 2001\". Член е на българския ПЕН клуб. В годините от 1998 г. до 2001 г. е член на НСРТ. Превежда стихове и проза от Б. Золотарьов, В. Сипов, М. Цветаева, А. Ахматова, Б. Ахмадулина, Юнна Мориц, Силва Капитукян и др. През 1998 г. получава наградата \"Мара Белчева\" за цялостно творчество. Автор е на книгите: \"Към мен върви човек\" (1977 г.), \"Нощна книга\" (1983 г.), \"Не\" (1989 г.), \"Чистилище\" (1992 г.), \"Поне 66 избрани и нови стихове\" (2001 г.). 1922 г.  \r\nРоден е Димитър Методиев (Д. М. Христов) – български поет. Следва агрономство в Софийския университет в периода 1941-1944 г. Участва в Отечествената война. Кмет на Белово е в периода 1946-1947 г. и директор на фабрика “Родопи” от 1947 г. до 1948 г. Следва журналистика в Уралския институт “Максим Горки” в Свердловск в годините между 1948-1950 г. Завършва Московския литературния институт “М. Горки” през 1953 г. Работи като редактор в редица издания. Член е на ЦК на БКП от 1976 г. Член е на СБП. Носител е на украинската литературна награда “Максим Рилски” (1974 г.) и на международната награда “Солензара” (1982 г., Франция). Автор е на съчиненията: “На щурм” (1945 г.), “Димитровско племе” (роман в стихове, 1951 г.), “Страна на мечтите” (поема, 1956 г.), “Шумят тополите” (1958 г.), “Така ще си умра” (1961 г.), “Затварянето на кръга” (1967 г.), “Великото преселение” (1970 г.), “И всичко пак ще се повтаря” (1975 г.), “В часа на есенната яснота” (1977 г.), “Монолози по пътя” (1979 г.), “И мирис сладък…” (1980 г.), “Песен за генералната линия” (1981 г.), “Душата ми е пълна с теб” (1984 г.), “Антология Манускрипта” (1985 г.), “Реките, от които пих вода” (1985), “Лиричен дневник” (1988 г.). Умира на 19 юли 1995 г. в София. 1920 г.  \r\nРоден е Иван Маринов Братанов – български актьор. В периода 1943-1944 г. е концлагерист в Белене. В киното дебютира през 1954 г. с \"Песен за човека\" на Б. Шаралиев. Участва в: \"Септемврийци\" (1954 г.) и \"Неспокоен път\" (1955 г.). Снима се в: \"Границата\" (1954 г.), \"Тайната вечеря на седмаците\" (1957 г.), \"Гераците\" (1958 г.), \"Командирът на отряда\" (1959 г.), \"В тиха вечер\" (1960 г.), \"Бедната улица\" (1960 г.), \"Първи урок\" (1960 г.), \"Стубленските липи\" (1960 г.), \"Тютюн\" (1962 г.), \"Веригата\" (1964 г.), \"Паролата\" (1965 г.), \"Вечен календар\" (1966 г.), \"Горещо пладне\" (1966 г.), \"Най-дългата нощ\" (1967 г.), \"Привързаният балон\" (1967 г.), \"Шибил\" (1968 г.), \"Свобода или смърт\" (1969 г.). Носител е на множество награди: Национална награда на мира за \"Песен за човека\" (1955 г.), Медал за актьорска игра (Мито) за филма \"Неспокоен път\" на Международния кинофестивал (Венеция). Умира на 30 януари 1968 г. 1890 г.  \r\nРоден е Петър Осоговец (псевдоним на Петър Лазаров Петков) – български писател, ентомолог. Следва естествени науки в София и Загреб. Завършва образованието си през 1914 г. в София. Работи като учител в Бургас и Самоков и като директор на Ихтиманската гимназия. Асистент е по зоология във Физико-математическия факултет на СУ “ Св. Климент Охридски” от 1918 г. до 1925 г. От 1925 г. е доцент, а от 1930 г. - професор в Агрономическия факултет. Член е на Българското природоизпитателно дружество, на Българското ентомологическо дружество, на Хърватското природоизпитателно дружество. Публикува повече от 50 научни труда в български и чуждестранни вестници и списания. Автор е на импресии и размишления - \"Безмълвният Париж\" (1941 г.), а също и на съчиненията: \"Безмълвният Париж\" (1941 г.), \"Ентомология. Лекции\" (1942 г.), \"Горска зоология\" (1943 г.), \"Гьоте като природоизпитател\" (1943 г.), \"1000 рецепти. Полезни съвети по всички отрасли на земеделието\" (1945), \"Зоология\" (1947, 1948, 1964, 1970 г.), \"Приложна зоология\" (1950 г. и др.), \"Курс по физиология на селскостопанските животни с основи на анатомията\" (1956 г., в съавторство), \"Нашите млади питомци\" (1961 г.), \"Следи из планините\" (1960 г.). Умира на 20 юни 1972 г. в София. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.11", "title": "Денят 11 септември в българската история"}
{"url": "http://www.focus-news.net/news/2018/09/11/2565549/ekspertite-na-ek-shte-predstavyat-evropeyskiya-semestar-2018-v-karlovo.html", "text": "Икономическият екип на Представителството на Европейската комисия в България осъществява представяне на ключовите документи и специфичните за България препоръки в рамките на Европейския семестър 2018 в пет общини в страната. Това съобщиха от пресцентъра на  Представителството на ЕК в България . Вече се проведе представянето в Пазарджик.  \r\nЕвропейският семестър е цикъл на координиране на икономическите и фискалните политики в ЕС. В рамките на този процес за България и други държави членки Европейската комисия отправя специфични препоръки. През март Комисията представи подробен анализ на икономическото и социалното положение на всяка държава членка под формата на доклад за отделните държави.  \r\nПредстоят публични обсъждания всяка сутрин от 10.00 часа, както следва:  \r\n- на 11 септември в Карлово в зала „Васил Караиванов“ на Община Карлово на ул. „Петко Събев\" 1;  \r\n- на 12 септември в Асеновград в конферентната зала на хотел „Сани\" на бул. „България” 77;  \r\n- на 13 септември в Казанлък в семинарната зала на хотел Палас на ул. „Академик Петко Стайнов\" 9;  \r\n- на 14 септември в Пловдив в Дома на културата „Борис Христов\" на ул. „Гладстон\" 15.", "date": "2018.09.11", "title": "Експертите на ЕК ще представят Европейския семестър 2018 в Карлово"}
{"url": "http://www.focus-news.net/news/2018/09/11/2565555/futbol-serhio-ramos-i-semeystvoto-mu-sa-poluchavali-personalni-smartni-zaplahi-sled-kontuziyata-na-mohamed-salah.html", "text": "Футбол: Капитанът на Реал Мадрид и испанския национален отбор по футбол Серхио Рамос и семейството му са получавали персонални смъртни заплахи след контузията на Мохамед Салах преди Световното първенство в Русия. Футболистът заяви, че се постарал това да не се отрази на играта му на терена , съобщава  Sputnik . \r\nСерхио Рамос контузи тежко Мохамед Салах по време на финалния мач на Шампионска лига между Реал Мадрид и Ливърпул, което доведе до ограничено участие на Салах на Световното първенство и вероятно по-слабо представяне.", "date": "2018.09.11", "title": "Футбол: Серхио Рамос и семейството му са получавали персонални смъртни заплахи след контузията на Мохамед Салах"}
{"url": "http://www.focus-news.net/news/2018/09/11/2565556/veliko-tarnovo-predsedatelyat-na-narodnata-skupshtina-na-sarbiya-n-pr-maya-goykovich-shte-poseti-grada.html", "text": "Председателят на Народната скупщина на Сърбия Н. Пр. Мая Гойкович ще направи двудневно посещение на Велико Търново. Това съобщиха от пресцентъра на  Общината.  Гостуването е част от официалната й визита в България. Велико Търново е единственият извънстоличен град, включен в програмата на официалното посещение. \r\nВ Старата българска столица Н. Пр. Мая Гойкович и придружаваща я делегация ще бъдат посрещнати и приети от кмета Даниел Панов. Те ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия.  \r\nВ програмата са предвидени посещения в Музей „Възраждане и Учредително събрание“, крепостта Царевец, Мултимедийния посетителски център „Царевград Търнов“, Парка с миниатюрите „Търновград – духът на хилядолетна България“, както и в средновековната църква „Рождество Христово“ в архитектурния резерват Арбанаси. Там делегацията ще бъде посрещната с песнопения, изпълнени от хор „Ангелски гласове“.", "date": "2018.09.11", "title": "Велико Търново: Председателят на Народната скупщина на Сърбия н. пр. Мая Гойкович ще посети града"}
{"url": "http://www.focus-news.net/news/2018/09/11/2565553/tsik-shte-se-provede-zhrebiy-za-nomerata-na-partiite-i-koalitsiite-registrirani-za-chastichnite-izbori-na-14-oktomvri-2018-g.html", "text": "Днес от 10.00 часа ще се проведе жребий за определяне на поредните номера на партиите и коалициите, регистрирани в Централната избирателна комисия (ЦИК), в бюлетините за гласуване в частичните избори за кметове, насрочени за 14 октомври 2018 г. Това съобщиха от пресцентъра на  ЦИК . Жребият ще се състои в заседателната зала № 42 в сградата на Народното събрание, пл. „Княз Александър І“ № 1. \r\nНа 14 октомври 2018 г. са насрочени частични избори за: \r\n- кмет на кметство Столетово, община Карлово, област Пловдив; \r\n- кмет на кметство Суходол, община Главиница, област Силистра; \r\n- кмет на кметство Орлинци, община Средец, област Бургас.", "date": "2018.09.11", "title": "ЦИК: Ще се проведе жребий за номерата на партиите и коалициите, регистрирани за частичните избори на 14 октомври 2018 г."}
{"url": "http://www.focus-news.net/news/2018/09/11/2565554/blagoevgrad-normalno-intenzivno-e-dvizhenieto-na-glaven-pat-e-79-vtoroklasen-pat-19-simitli-gotse-delchev-i-avtomagistrala-struma.html", "text": "Нормално интензивно е движението на главен път Е-79, второкласен път 19 Симитли - Гоце Делчев и автомагистрала „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни и свличане на скална маса в участъците. \r\n„Фокус“ отправя апел към водачите на моторни превозни средства да шофират внимателно със съобразена скорост и спазвайки дистанция. \r\nНатали СТЕФАНОВА", "date": "2018.09.11", "title": "Благоевград: Нормално интензивно е движението на главен път Е-79, второкласен път 19 Симитли - Гоце Делчев и автомагистрала „Струма“"}
{"url": "http://www.focus-news.net/news/2018/09/11/2565562/veliko-tarnovo-koloni-ot-avtomobili-zatrudnyavat-trafika-po-ulitsa-vasil-levski-v-tsentara-na-grada.html", "text": "Натоварен е трафикът по улица „Васил Левски“ в областния център. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Колони от автомобили има в централната част на града, както и по улица „Магистрална“, която съвпада с отсечка от път София – Варна. Настилките в града са сухи, времето – ясно и слънчево. Две улици в старата градска част  – „Иван Вазов“ и „Велчо Джамджията“ са затворени, поради ремонт на водопроводна мрежа. Остава затворен за движение участъкът между площадите „Велчова завера“ и „Цар Асен I“. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.09.11", "title": "Велико Търново: Колони от автомобили затрудняват трафика по улица „Васил Левски“ в центъра на града"}
{"url": "http://www.focus-news.net/news/2018/09/11/2565563/blagoevgrad-vavezhda-se-vremenna-organizatsiya-na-dvizhenieto-mezhdu-selata-belo-pole-i-buchino-zaradi-remont-na-zhp-prelez.html", "text": "Въведена е временна организация на движението на моторни превозни средства в участък между селата Бело Поле и Бучино. Това съобщиха от  Община Благоевград . Причината е планирани ремонтни дейности, свързани с доставка и влагане на еластична прелезна настилка по 5-а железопътна линия. Временната организация на движението е в сила до 16:00 часа на 16 септември. Обходният маршрут е сигнализиран с пътни знаци.", "date": "2018.09.11", "title": "Благоевград: Въвежда се временна организация на движението между селата Бело поле и Бучино заради ремонт на жп прелез"}
{"url": "http://www.focus-news.net/news/2018/09/11/2565564/novitsa-tonchev-predsedatel-na-pg-za-priyatelstvo-mezhdu-balgariya-i-sarbiya-tryabva-da-pazim-granitsite-s-rabota-a-ne-s-voyna.html", "text": "Държавните граници трябва да бъдат пазени с работа, а не с война. Това заяви в интервю за  Радио „Фокус“  Новица Тончев, заместник-председател на управляващата в коалицията в Белград Социалистическа партия на Сърбия (СПС) и председател на парламентарната група за приятелство между България и Сърбия. \r\n\"Трябва да пазим границите с работа, с труд, а не с война. Териториите, които са до границите - Босилеград, Сурдулица, Неготин, Княжевац от нашата страна, където е концентрирано българското малцинство, и от ваша страна - Кюстендил, Брезник, това са най-бедните региони и в двете страни. Едни и същи са\", подчерта Тончев. В тази връзка той бе категоричен, че е необходима съвместна работа на местните власти от двете страни на границата с цел подобряване стандарта на живот на хората в тези райони. \"Мисля, че най-важно е завършването на Паневропейски коридор 10 и участъка Ниш-Димитровград, след което - пътя до София. Ние вече завършваме нашия участък, вие също завършвате вашия участък от София до Калотина. Дори само пътищата сплотяват хората. Ако имаме хубави пътища до границите, независимо дали са българи или сърби - хората ще живеят добре. Ако нямаме хубави пътища, вложения от държавите, тогава няма да получим нищо хубаво\", подчерта Тончев.  *Пълното интервю с Новица Тончев четете по-късно в рубриката \"Мнения\".", "date": "2018.09.11", "title": "Новица Тончев, председател на ПГ за приятелство между България и Сърбия: Трябва да пазим границите с работа, а не с война"}
{"url": "http://www.focus-news.net/news/2018/09/11/2565565/burgas-ministar-krasimir-valchev-shte-uchastva-v-otkrivaneto-na-novata-profesionalna-gimnaziya-po-kompyutarno-programirane-i-inovatsii.html", "text": "Днес, 11 септември 2018 г., в 13.30 ч. министърът на образованието и науката Красимир Вълчев ще участва в откриването на новата Професионална гимназия по компютърно програмиране и иновации в Бургас. Това съобщиха от пресцентъра на  МОН . Поканен да присъства е и премиерът Бойко Борисов.", "date": "2018.09.11", "title": "Бургас: Министър Красимир Вълчев ще участва в откриването на новата Професионална гимназия по компютърно програмиране и иновации"}
{"url": "http://www.focus-news.net/news/2018/09/11/2565559/novitsa-tonchev-predsedatel-na-pg-za-priyatelstvo-mezhdu-balgariya-i-sarbiya-razmyanata-na-teritorii-mezhdu-sarbiya-i-kosovo-nyama-da-se-otrazi-dobre-na-nito-edna-darzhava-na-balkanite.html", "text": "Ако искаме да градим мултиетнически държави на Балканите, то размяната на територии няма да се отрази на добре на нито една страна в региона. Това заяви в интервю за  Радио „Фокус“  Новица Тончев, заместник-председател на управляващата в коалицията в Белград Социалистическа партия на Сърбия (СПС) и председател на парламентарната група за приятелство между България и Сърбия. \r\nКоментирайки обсъжданото в последните седмици предложение за размяна на територии между Сърбия и Косово, Тончев подчерта, че идеята не е добра за нито една държава на полуострова. \"Нито за Сърбия, нито за България, нито за Косово или дори Албания. Сърби има не само в Косовска Митровица или Северно Косово. Сърби има и в други градове, където живеят също и албанци. Не можем да ги изселим. За присъединяване на Косово говорят онези, които всъщност не искат да живеят там. Такива размени, размяната на Прешевската долина за Северно Косово не е добра идея\".  *Пълното интервю с Новица Тончев четете по-късно в рубриката \"Мнения\".", "date": "2018.09.11", "title": "Новица Тончев, председател на ПГ за приятелство между България и Сърбия: Размяната на територии между Сърбия и Косово няма да се отрази добре на нито една държава на Балканите"}
{"url": "http://www.focus-news.net/news/2018/09/11/2565567/kyustendil-dvizhenieto-v-rayona-na-srutishteto-po-patya-za-rilski-manastir-se-regulira-sas-svetofarna-uredba.html", "text": "Движението в района на срутището по пътя за Рилски манастир се регулира със светофарна уредба. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента. Участъкът е сигнализиран с пътни знаци. Дейностите ще продължат до 11 септември.  Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 11 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.09.11", "title": "Кюстендил: Движението в района на срутището по пътя за Рилски манастир се регулира със светофарна уредба"}
{"url": "http://www.focus-news.net/news/2018/09/11/2565557/novitsa-tonchev-predsedatel-na-pg-za-priyatelstvo-mezhdu-balgariya-i-sarbiya-i-balgari-i-sarbi-zhiveyat-po-edin-i-sashti-nachin-v-sarbiya.html", "text": "И българи, и сърби живеят по един и същи начин в Сърбия. Това заяви в интервю за  Радио „Фокус“  Новица Тончев, заместник-председател на управляващата в коалицията в Белград Социалистическа партия на Сърбия (СПС) и председател на парламентарната група за приятелство между България и Сърбия. \r\n„Живял съм в Югославия. Тогава ми казваха българин, сега също. Живеем така, както и сърбите. Когато за тях беше тежко – и за нас беше тежко. При икономическата криза, при бомбардировките – всички сме живели и добре, и зле. Но мисля, че сега, в последните години, след като България стана член на Европейския съюз, българите се ценят повече. Повече наши хора търсят български паспорти. Някога бе различно – попитайте по-възрастните хора. Те знаят какво означаваше югославския паспорт и какво – българския. Сега българският струва много повече. Но все пак живеем по един и същи начин, както и другите малцинства в Сърбия“, увери Тончев, бивш кмет на Сурдулица и настоящ председател на Скупщината на Община Сурдулица, разположен недалеч от границата с България.  \r\nПо отношение на проблема с обезлюдяването на регионите, Тончев, чиито деди - съгласно думите му, са българи, подчерта, че е необходимо тясно сътрудничество между общините от двете страни на българо-сръбската граница. В тази връзка той бе категоричен, че развитието на инфраструктурните проекти, включително изграждането на качествени пътища, е от първостепенна важност за подобряването на условията живот на местните жители.", "date": "2018.09.11", "title": "Новица Тончев, председател на ПГ за приятелство между България и Сърбия: И българи, и сърби живеят по един и същи начин в Сърбия"}
{"url": "http://www.focus-news.net/news/2018/09/11/2565566/ramush-haradinay-v-kosovo-ne-e-dobre-doshal-nikoy-koyto-govori-dobro-za-miloshevich.html", "text": "Премиерът на Косово Рамуш Харадинай заяви пред хърватската телевизия РТЛ, че изказването на сръбския президент Александър Вучич, в което той се говори позитивно за Слободан Милошевич не допринася за помиряването и установяването на добри отношения между Белград и Прищина, предава  скопското електронно издание „МКД“ . \r\n„В Косово не е добре дошъл нито един гост, който говори добро за Милошевич. Това не е правилно. Но Вучич спомена Милошевич. Затова казвам, че това не е нормално. Подобни изказвания не допринасят за помирението и изграждането на по-добри отношения между Косово и Сърбия, както и решаване на проблемите чрез признаване“, заяви Харадинай във връзка с посещението на Вучич в Косово и думите му, в които описа Милошевич като „голям лидер на Сърбия“. \r\nКосовският премиер оцени, че отношенията между Белград и Прищина „все още не са приятелски“. \r\nНа въпрос защо на Вучич му е позволено да влезе в Косово, Харадинай отговори, че иска страната да бъде отворена и че тя ще продължи да бъде, особено, защото „целта е бъде членка на Европейския съюз и НАТО“. \r\n„Заради това се придържаме към правилата, че всички са добре дошли, но посланията тук със сигурност са важни. Не може в Косово да се говори добро за Милошевич, това не е добър знак“, заяви Милошевич и отрече да е имало натиск от международната общност да позволи на сръбския президент да влезе. \r\nПо въпроса за евентуална размяна на територии, той подчерта, че това не е едно от възможните решения. \r\n„Тези граници не са най-добри, но с тези граници завършиха войните. Отварянето на границите би означавало нова война. Аз, като представител на Косово и албанците, не съм готов за нова война за територия“, посочи косвоският премиер. \r\nТой бе запитан и кога очаква Белград да признае независимостта на Прищина и отговори, че това вече се е случило, а доказателство за това, както заяви Харадинай, е и фактът, че за всяко посещение трябва да се иска позволение от косовските власти. \r\n„Отворени сме за двустранни отношения до признаването, а това би трябвало да се случи, колкото може по-бързо“, заяви Харадинай пред хърватската РТЛ. \r\nПревод и редакция:", "date": "2018.09.11", "title": "Рамуш Харадинай: В Косово не е добре дошъл никой, който говори добро за Милошевич"}
{"url": "http://www.focus-news.net/news/2018/09/11/2565569/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи, няма ограничена видимост. Нормално се осъществява движението в сутрешните часове и по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение  „Трапезица“, както и в района на кръстовището между улиците „Спортна“ и „Индустриална“. С нормална интензивност се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2018.09.11", "title": "Бургас: Нормално се осъществява движението в областта"}
{"url": "http://www.focus-news.net/news/2018/09/11/2565552/burgas-na-ofitsialna-tseremoniya-shte-bade-otkrita-novata-profesionalna-gimnaziya-po-kompyutarno-programirane-i-inovatsii.html", "text": "Официалната церемония за откриване на новата и модерна Професионална гимназия по компютърно програмиране и иновации в Бургас ще се състои от 13.30 часа. Това съобщиха от пресцентъра на   Община Бургас . 108-те ученици вече провеждат своите първи учебни занятия във високотехнологичния кампус в жк. „Меден рудник“, изграден по западен образец - с отделни сгради, просторен двор, извън шума и трафика на големия град. \r\nСъздаването на специализирано учебно заведение по програмиране и иновации е по идея на кмета Димитър Николов, в отговор на необходимостта от ново професионално образование в последните години, ориентирано към потребностите на бизнеса и все по-засилващия се глад за специалисти в най-перспективните професии на бъдещето - роботика и изкуствен интелект. \r\nНяколко месеца по-късно четирите сгради вече са напълно обновени и модернизирани, съобразно изискванията на IT гимназията, с поставени топлоизолация и хидроизолация на стените и покривите, нова дограма, енергоефективно осветление, нови отоплителни и електрически инсталации. Вътрешните помещения са ремонтирани, обзаведени и оборудвани с най-модерна техника - компютри, 3D принтер, мултимедийни екрани и интерактивни дъски, система за видеоконферентни връзки, роботизирани системи и др. \r\nСтарата столова се превърна в съвременен училищен ресторант, общежитието - в модерни стаи за настаняване на учениците, които не са от Бургас. Гимназията разполага още с нов физкултурен салон, нови кабинети и компютърни зали в училищния корпус, учебна фирма с лекционна зала, помещения за самоподготовка и високотехнологична лаборатория по роботика. Просторният двор вече ще предлага на учениците богати възможности за спорт със своите нови игрища по волейбол, баскетбол, футбол и фитнес площадка. Нови алеи, зеленина и беседки ще предразполагат гимназистите към занятия на открито и отдих в свободното време. За сигурността на модерния кампус ще се грижи 24-часова охрана и видеонаблюдение в сградите и на двора. \r\nУчилището стартира обучението през новата учебна година с две специалности - \"Програмно осигуряване\" и \"Приложно програмиране\". В първата ще се изучават роботика, изкуствен интелект и компютърните езици - C#, Java и Python. Втората специалност е свързана със софтуерно инженерство и разработване на приложения и програми за различни компютърни устройства чрез C#, Java и Java Script. \r\nУчениците ще ползват най-съвременно дигитализирано учебно съдържание, разработено от най-добрите технологични компании в света - Microsoft и Google, съчетано с безопасна виртуална среда за обучение на всеки ученик с индивидуален достъп до него. Освен компютърни науки, в IT кампуса ще се изучава задълбочено и английски език. \r\nГимназията по програмиране в Бургас е сред първите учебни заведения, които внедряват в обучителния процес на своите ученици собствен хуманоиден робот. Целта е хуманоидът да се обучава заедно с учениците на високотехнологичното училище и да развива своите функционалности благодарение на тях. За удобство на децата и спокойствие на родителите им ще бъдат пуснати три различни автобусни маршрути, максимално съобразени с местоживеенето на гимназистите, оставяйки ги директно до двора на учебното заведение преди първия учебен час, който ще започва по-късно от другите училища - в 08.30 часа. \r\nТова превръща технологичната гимназия в единствената в региона, която ще предоставя уникалната възможност за обучение в най-бързо развиващата се професия в света, съчетана с професионална езикова подготовка и получаване на международен сертификат.", "date": "2018.09.11", "title": "Бургас: На официална церемония ще бъде открита новата Професионална гимназия по компютърно програмиране и иновации"}
{"url": "http://www.focus-news.net/news/2018/09/11/2565573/plovdiv-narodna-biblioteka-ivan-vazov-shte-predstavi-izlozhbata-150-godini-ot-rozhdenieto-na-akad-anastas-ishirkov.html", "text": "Народна библиотека „Иван Вазов“ в Пловдив ще представи изложбата „150 години от рождението на акад. Анастас Иширков“. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Официалното откриване на изложбата ще се състои в 11.00 часа във фоайе „Изкуствотека“ на библиотеката. Изложбата, посветена на 150-годишнината от рождението на акад. Анастас Иширков включва снимки, лична кореспонденция, картички от пътуванията му, лекции, стихотворения, карикатури, статии, записки и други. Представени са и значими материали от фонда на Народна библиотека „Иван Вазов“. В откриването ще вземат участие директорът на библиотеката Димитър Минев, доц. Стоян Недков от департамент „География“ в Националния институт по геофизика, геодезия и география и председател на Управителния съвет на Българското географско дружество, също доц. Пело Михайлов от катедра „Туризъм“ на Аграрния университет в Пловдив. Изложбата е показвана в Софийския университет и БАН. След Пловдив тя ще пътува за Стара Загора, Велико Търново, Шумен и Благоевград, като идеята е последната ѝ спирка да бъде в село Професор Иширково, което е именувано на основоположника на географската наука в България.Организатори са Българското географско дружество, Геолого-географски факултет на Софийския университет „Св. Климент Охридски“, Националният институт по геофизика, геодезия и география и библиотека „Иван Вазов“ в Пловдив. Изложбата ще може да се види от посетители до 27 септември. \r\nТони МИХАЙЛОВ", "date": "2018.09.11", "title": "Пловдив: Народна библиотека „Иван Вазов“ ще представи изложбата „150 години от рождението на акад. Анастас Иширков“"}
{"url": "http://www.focus-news.net/news/2018/09/11/2565572/novitsa-tonchev-predsedatel-na-pg-za-priyatelstvo-mezhdu-balgariya-i-sarbiya-nyamame-nuzhda-ot-nov-gkpp-mezhdu-balgariya-i-sarbiya-da-nyamame-granitsi-tova-e-nay-hubavoto.html", "text": "Няма нужда от нов гранично-пропускателен пункт между България и Сърбия. Ако питате мен, бих премахнал и тези, които вече ги има. \r\nТова заяви в интервю за  Радио „Фокус“  Новица Тончев, заместник-председател на управляващата в коалицията в Белград Социалистическа партия на Сърбия (СПС) и председател на парламентарната група за приятелство между България и Сърбия. \r\n\"Ако питате мен, бих ги махнал всичките. Да няма граници между нас - това е най-хубаво. Не знам къде има нужда от нов ГКПП. Но знам какво е необходимо. Например, в Община Сурдулица има два ГКПП - \"Стразимировци\" и \"Рибарци\". Ако открием малки пунктове, където няма добри пътища, през които няма спедиция и ТИР-овете не може да минават, то за какво са ни? Само за туристи?\", коментира Тончев, като същевременно допълни, че е необходимо да се заложи на осигуряването на добри условия за международен транспорт. \"На Димитровград ТИР-овете чакат по 10-12 часа за преминаване. Ако направим хубави пътища и уредим митниците, за да привличаме ТИР-овете, общините (по българо-сръбската граница) ще оживеят\". *Пълното интервю с Новица Тончев четете по-късно в рубриката \"Мнения\".", "date": "2018.09.11", "title": "Новица Тончев, председател на ПГ за приятелство между България и Сърбия: Нямаме нужда от нов ГКПП между България и Сърбия, да нямаме граници - това е най-хубавото"}
{"url": "http://www.focus-news.net/news/2018/09/11/2565570/pazardzhik-okrazhniyat-sad-shte-gleda-porednoto-delo-sreshtu-bivshiya-kmet-na-obshtina-rakitovo-emiliya-elenkova.html", "text": "Окръжният съд в Пазарджик ще гледа поредното дело срещу бившия кмет на община Ракитово Емилия Еленкова, съобщиха от пресцентъра на  съда  в областния град. Делото е образувано по внесен обвинителен акт от Окръжна прокуратура. Срещу Еленкова е повдигнато обвинение за престъпление по служба за това, че в периода 18.08.2011 – 08.09.2011 г. в качеството си на длъжностно лице – кмет на Община, е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието й са настъпили значителни имуществени вреди за Общината в размер на над 256 000 лв. Началото на съдебното заседание е в 09.30 часа, съдия-докладчик е Коста Стоянов.", "date": "2018.09.11", "title": "Пазарджик: Окръжният съд ще гледа поредното дело срещу бившия кмет на община Ракитово Емилия Еленкова"}
{"url": "http://www.focus-news.net/news/2018/09/11/2565571/kyustendil-izyasnyavat-se-prichinite-za-pozhara-v-kashta-v-selo-piperkov-chiflik-67-godishen-mazh-e-zakaran-za-pregled-v-bolnitsata.html", "text": "Изясняват се причините за пожара в къща в село Пиперков чифлик, 67-годишен мъж е закаран за преглед в болницата. Това съобщиха за  Радио „Фокус” – Кюстендил от пресцентъра на ОДМВР – Кюстендил. Пожарът е гасен от два екипа на Районна служба „Пожарна безопасност и защита на населението” – Кюстендил. Пожарът е тръгнал от втория етаж или тавана на къщата, която е гредоред. Няма опасност за живота на извадения от горящата къща мъж. Получил е обгазяване. \r\nВенцеслав ИЛЧЕВ", "date": "2018.09.11", "title": "Кюстендил: Изясняват се причините за пожара в къща в село Пиперков чифлик, 67-годишен мъж е закаран за преглед в болницата"}
{"url": "http://www.focus-news.net/news/2018/09/11/2565558/nimh-ostavat-7-dni-do-palno-spirane-na-rabota-na-instituta-pravitelstvoto-tryabva-da-vzeme-okonchatelno-reshenie-za-nov-statut.html", "text": "След като не можаха да блокират работата на НИМХ с недофинансиране, ръководните органи на БАН успяха с административни средства. Това се посочва в официално съобщение, публикувано в сайта на  Националния институт по метеорология и хидрология . \r\n\"Ние, работещите в НИМХ, направихме всичко необходимо, за да запазим дейността си. Възможностите ни са изчерпани! Остават ни броени дни (7) до пълно спиране на работа и започване на разпад на структурите. От 12 дни НИМХ е без ръководство. Настояваме Председателят на БАН да упражни законовите си задължения съгласно чл. 43, ал. 4 от Устава на БАН, като уважи волята на работещите и служителите в НИМХ и назначи за и.д. Директор проф. д-р Христомир Брънзов. Решението на 35-ото заседание на Общото събрание на БАН за процедурата за частично изваждане на НИМХ от структурата на БАН, продължава за неопределен срок безвремието за НИМХ и не дава отговор на основни въпроси за бъдещето ни. Време е Правителството да вземе окончателно и категорично решение за нов статут на НИМХ. Очевидно е, че Институт, който има задължения по три закона и осем подзаконови нормативни акта, не може да бъде в състава на неправителствена организация, каквато е БАН, и за да ги изпълнява, да разчита единствено на „добра воля“ на колективните й органи на ръководство. Очакваме решението на Правителството, преди да е станало много късно, а и за да може всеки един от нас да вземе своето лично решение за бъдещето си\", се посочва още в съобщение.", "date": "2018.09.11", "title": "НИМХ: Остават 7 дни до пълно спиране на работа на Института, правителството трябва да вземе окончателно решение за нов статут"}
{"url": "http://www.focus-news.net/news/2018/09/11/2565576/navarshvat-se-1125-g-ot-istoricheskiya-preslavski-sabor.html", "text": "Централно събитие в живота на Православната ни църква през тази седмица и едно от най-важните за годината е 1125 годишнината от историческия Преславски събор. През 2018 година се навършват 1125 години от Първия църковно-народен събор, провел се през 893 година във Велики Преслав, новата християнска столица на цар Симеон. По този повод ръководството на Варненска и Великопреславска света митрополия организира с благословението на Негово високопреосвещенство Варненския и Великопреславски митрополит Йоан, тържествено честване на това  събитие на 16 септември 2018 г. - неделя, предаде репортер на  Агенция \"Фокус\" .  То ще се проведе в  присъствието на  Негово Светейшество Българския патриарх и Софийски митрополит Неофит. \r\nПрограмата включва: \r\n15 септември, събота: \r\n- посрещане на официалните гости.  \r\n16 септември, неделя: \r\n– 8:30 ч. – Посрещане на Негово Светейшество Българския патриарх и Софийски митрополит Неофит в Катедрален храм „Успение Богородично“ и начало на Светата Божествена Литургия. \r\n– 12:30 ч. – Благодарствен молебен в Дворцовата базилика в Националния историко-археологически резерват „Велики Преслав“ – град Велики Преслав.  \r\nНикола ПЕТКОВ", "date": "2018.09.11", "title": "Навършват се 1125 г. от историческия Преславски събор"}
{"url": "http://www.focus-news.net/news/2018/09/11/2565578/sport-diego-armando-maradona-stana-trenyor-na-vtorodivizionen-meksikanski-otbor.html", "text": "Легендата на Аржентина и световния футбол Диего Армандо Марадона беше представен като нов треньор на втородивизионния мексикански Дорадос. На първата си пресконференция той обеща да работи здраво и да издигне отбора на ново ниво. Аржентинецът е и почетен президент на беларуския Динамо Брест и по-рано обеща да вложи от личните си средства за трансфери, но не се е появявал отдавна в източноевропейската страна.", "date": "2018.09.11", "title": "Спорт: Диего Армандо Марадона стана треньор на втородивизионен мексикански отбор"}
{"url": "http://www.focus-news.net/news/2018/09/11/2565575/api-avariya-e-spryala-osvetlenieto-v-tunel-kriviya-v-kresnenskoto-defile-po-pat-i-1-blagoevgrad-sandanski.html", "text": "Шофьорите да се движат с повишено внимание и съобразена скорост през тунел \"Кривия\" в Кресненското дефиле по път I-1 /E-79/ Благоевград – Сандански поради липса на осветление от авария по електропреносната мрежа. Това съобщиха от пресцентъра на  Агенция \"Пътна инфраструктура\" .", "date": "2018.09.11", "title": "АПИ: Авария е спряла осветлението в тунел \"Кривия\" в Кресненското дефиле по път I-1 Благоевград – Сандански"}
{"url": "http://www.focus-news.net/news/2018/09/11/2565574/politicoeu-hds-podkrepi-kandidaturata-na-manfred-veber-za-lider-na-enp-i-predsedatel-na-ek-na-sledvashtite-evropeyski-izbori.html", "text": "Партията на германския канцлер Ангела Меркел Християндемократическия съюз (ХДС) ще подкрепи кандидатурата на Манфред Вебер за лидер на дясноцентристкия блок Европейска народна партия (ЕНП) на изборите за Европейски парламент през 2019 година, съобщиха от фракцията, пише  европейската редакция на Politico . \r\n„Гледаме напред към съвместна предизборна кампания с Манфред Вебер“, заяви генералният секретар на ХДС Анегрет Крамп-Каренбауер по време на пресконференция, като добави, че, „разбира се, заедно с неговата кандидатура за ЕНП е и аспирацията за председател на Комисията... Това не подлежи на съмнение“. \r\n„Той има най-добрите квалификации“, заяви генералният секретар на ХДС, визирайки текущата позиция на Вебер като лидер на ЕНП в ЕП. \r\nТя също описа Вебер, 46-годишен баварец, като „строител на мостове“, чиито способности „са особено нужни във времена на поляризация в дискусиите в Европа“. \r\nИзданието припомня, че Меркел вече даде личната си подкрепа за председателя на ЕНП. \r\nОфициалната подкрепа на ХДС поставя Вебер на челна позиция да стане лидер на паневропейското дясноцентристко движение, коментира Politico. Но пред него има големи препятствия, ако иска да стане председател на Комисията. Той все още трябва да получи официалната номинация на ЕНП на партийния конгрес през ноември. \r\nПревод и редакция:", "date": "2018.09.11", "title": "Politico.eu: ХДС подкрепи кандидатурата на Манфред Вебер за лидер на ЕНП и председател на ЕК на следващите европейски избори"}
{"url": "http://www.focus-news.net/news/2018/09/11/2565561/stara-zagora-prodalzhava-da-bade-zatvoreno-krastovishteto-ul-sv-otets-paisiy-i-bul-tsar-simeon-veliki-za-remont.html", "text": "Във връзка извършването на строително-ремонтни дейности на кръстовището на ул. „Св. Отец Паисий“ и бул. „Цар Симеон Велики“, Община Стара Загора съобщи, че до 13 септември включително се променя маршрута на движение на автобусни линии с номера: 14, 17, 51, 15, 23 и 34, както и на тролейбусни линии с номера 1, 2, 26 и 36. Това съобщиха от  пресцентъра на общината . Временни маршрути на обществен транспорт: Автобусни линии № 15 и № 23 ще се изпълняват по маршрута си до бул. „Св. Патриарх Евтимий“, надясно по ул. „Генерал Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойно Черногорски“, до бул. „Св. Патриарх Евтимий“, надясно по бул. „Св. Патриарх Евтимий“ до съответното населено място и обратно. Автобусни линии № 14, 17, 51 и 34: По маршрута си до ул. „Генерал Столетов“,  надясно по ул. „Доктор Тодор Стоянович“, ул. „Димчо Стаев“, ул. „Генерал Гурко“ и обратно. Тролейбусна линия № 2 ще се изпълнява по маршрута си до бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. Тролейбусна линия № 26 ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойно Черногорски“ до бул. „Св. Патриарх Евтимий“, надясно по бул. „Св. Патриарх Евтимий“,  кв. „Кольо Ганчев“ и обратно. Тролейбусни линии № 1 и № 36: По маршрута си до бул. „Цар Симеон Велики“, надясно по ул. „Димчо Стаев“, наляво по ул. „Генерал Гурко“ и обратно. Община Стара Загора се извинява за причиненото неудобство.", "date": "2018.09.11", "title": "Стара Загора: Продължава да бъде затворено кръстовището ул. „Св. Отец Паисий“ и бул. „Цар Симеон Велики за ремонт"}
{"url": "http://www.focus-news.net/news/2018/09/11/2565579/pregled-na-osnovnite-temi-v-dobrudzhanskiya-pechat.html", "text": "„Йордан Йовков във Варна“, е озаглавен материал на д-р Кремена Митева, главен уредник на Дом-паметник „Йордан Йовков“ в Добрич, и поместен в днешното издание на вестник  „Нова добруджанска трибуна“ . Подзаглавието припомня, че наскоро е изгоряла къщата, където писателят е живял близо година в морския град. На 13 август тази година от литературния музей в добруджанския град са отправили писмено запитване до кметство „Одесос“ във Варна за състоянието на къщата, а на 27 август много сайтове са публикували тревожната новина, че тя е изгоряла. За момента остава въпросът дали пожарът е случайност. „Международният фестивал „Виа Понтика“ събира таланти в Белия град“, съобщава изданието. Снощи в Балчик е открито 11-то издание на фестивала. До 18 септември почитателите на музиката, театъра, изобразителното изкуство и въобще на Балканската култура ще могат да се насладят на изяви на студенти от България, Румъния, Черна гора, Сърбия и Македония. Спортна новина от региона на страниците на всекидневника – „Продължава записването за футболния турнир в Генерал Тошево“. Остава седмица до приключване на крайния срок за подаване на заявки за участие в турнира по мини футбол в добруджанското градче. Надпреварата ще бъде организирана от Общината и футболен клуб „Спортист – 2011“. Турнирът ще се проведе по официалните правила на мини футбола. Продължителността на всяка среща ще бъде от две полувремена от по 25 минути. „Общината ще иска средства от излишъка в бюджета за завършването на блок „Добрич“, съобщава на първа страница другият регионален вестник  „Добруджанска трибуна“ . Количествено-стойностната сметка е показала, че за приключване на дейностите са необходими между 4 млн. и 4,5 млн. лв. Едно от решенията, които местната администрация е намерила, е да обезпечи необходимата сума с до 2,5 млн. лв. собствени средства. „Магистрати и съдебни служители се събират на семинар в Балчик“, съобщава изданието. Ще бъде разгледана новата правна уредба в защита на личните данни. В обучението ще участват магистрати и съдебни служители от Добрички и Варненски регион, както и няколко унгарски магистрати, които са на посещение в Балчик. Те ще се запознаят с работата на Районния съд там в рамките на обучение по Програма за двустранен обмен на Европейската мрежа за съдебни служители. В рубриката „Новини“ – „42 изпълнители участват в 22-ия конкурс „Надежди, Таланти, Майстори“. Добрич е домакин на международния музикален конкурс по традиция в началото на месец септември. Председател на журито е проф. Виктор Чучков, а конкурсът се провежда под патронажа на кмета на Община Добрич Йордан Йорданов.", "date": "2018.09.11", "title": "Преглед на основните теми в добруджанския печат"}
{"url": "http://www.focus-news.net/news/2018/09/11/2565583/tass-mig-vazobnovi-rabotata-nad-udarniya-dron-skat.html", "text": "Руската самолетостроителна корпорация (РСК) „МиГ“ възобнови работата над ударния безпилотен летателен апарат (БПЛА) „скат“, в чиято конструкция ще бъде използвана технология „стелт“, съобщи пред  ТАСС  източник от военно-промишления комплекс на Русия. \r\n„Компанията възобнови работата по „Скат“. Опитният образец на този реактивен БПЛА трябва да бъде създаден в близките няколко години“, заяви събеседникът на агенцията. Той уточни, че „руското военно ведомство се е заинтересува от този апарат“. \r\nОт РСК „МиГ“ заявиха пред ТАСС, че вече от няколко години работят над създаването на дронове от различен вид и размер, но не потвърдиха информацията, касаеща се до конкретни разработки, защото данните са секретни. \r\nРазработката на БПЛА „Скат“, по данни от откритите източници, е започнала в РСК „МиГ“ на инициативни начала през 2005 година. Макет на дрона бе демонстриран през август 2007 година на авиоизложението МАКС. През 2012 година работата по апарата бе преустановена заради отсъствие на интерес от страна на военното ведомство, припомня ТАСС. \r\nПредставеният по-рано макет на „Скат“ бе изпълнен по аеродинамична схема „летящо крило“. Планирало се е максималната маса на излитане на апарата да е 10 тона, скоростта – 850 км/ч, а далечината на полета – 4 хиляди киломтра. БПЛА е трябвало да носи, както ракетно, така и бомбово въоръжение във вътрешнофюзелажна отсека. \r\nПревод и редакция:", "date": "2018.09.11", "title": "ТАСС: „МиГ“ възобнови работата над ударния дрон „Скат“"}
{"url": "http://www.focus-news.net/news/2018/09/11/2565581/novitsa-tonchev-predsedatel-na-pg-za-priyatelstvo-mezhdu-balgariya-i-sarbiya-sps-podkrepya-chlenstvoto-v-es-bez-vlizane-v-nato.html", "text": "Социалистическата партия на Сърбия (СПС) подкрепя членството на страната в Европейския съюз без присъединяване към НАТО. Това заяви в интервю за  Радио „Фокус“  Новица Тончев, заместник-председател на управляващата в коалицията СПС и председател на парламентарната група за приятелство между България и Сърбия. \r\n\"Сърбия, откакто се помня, е за неутралност. А и нашата партия също - да не бъдем в нито един съюз - нито с Русия, нито с НАТО. Това е възможно. Има страни, които са в ЕС, но не са в НАТО. Затова мисля, че Сърбия би могла да стане част на ЕС, без да влиза в НАТО\", подчерта Тончев. \r\nПо отношение на европейското членство, Тончев увери, че СПС подкрепя категорично присъединяването на страната. \"Всички сме за ЕС. Но нашето участие в управлението е толкова, колкото ни позволява подкрепата. СПС има 8-9%, а другите - 55%. По това може да се съди. Ние можем да помогнем на (президента на Сърбия Александър) Вучич в управлението на държавата, но с тези малки проценти не сме онези, които можем да взимаме решения. Ако СПС управляваше, щеше да е друго. Ние не водим политиката, а я следваме и й помагаме\", обясни заместник-председателят на СПС. *Пълното интервю с Новица Тончев четете по-късно в рубриката \"Мнения\".", "date": "2018.09.11", "title": "Новица Тончев, председател на ПГ за приятелство между България и Сърбия: СПС подкрепя членството в ЕС без влизане в НАТО"}
{"url": "http://www.focus-news.net/news/2018/09/11/2565582/pregled-na-osnovnite-temi-v-shumenskiya-pechat.html", "text": "„За първи път академичната учебна година в Шуменския университет откри българският президент“, е водещото заглавие във вестник  „Шуменска заря“ . „За първи път от 1964 година, когато нашето висше училище става филиал на Софийския университет „Свети Климент Охридски“, имаме честта държавен глава да открива учебната година. В този най-вълнуващ за първокурсниците ден искам да им пожелая здраве и успехи. На абсолвентите желая да се дипломират успешно, на колегите преподаватели да са все така всеотдайни и да се развиват успешно в научната област“ – така приветства академичната общност на Шуменския университет „Епископ Константин Преславски“ неговият ректор проф. д.и.н. Георги Колев. „На добър час! На студентите и преподавателите той пожела вчера по време на церемонията за откриването на новата академична учебна година. Приветствие поднесе и президентът на Република България Румен Радев. „Кампания „Скъсай с хепатита!” в Шумен“, е акцент от стр. 2 в броя. Вчера на площада пред ДКТ „Васил Друмев“ бяха проведени безплатни скринингови изследвания за хепатит В и C. Акцията бе част от  кампанията „Скъсай с хепатита!”, организирана от Националното сдружение за борба с хепатита „Хепасист“ и Сдружение „ХепАктив“, под патронажа на Комисия по здравеопазването към Народното събрание. Официално старт на благородната инициатива даде д-р Нигяр Джафер – заместник-председател на Народното събрание, член на Комисия по здравеопазването и народен представител от Шумен. „Румен Радев, президент на Република България: „Трябва да се възстанови системата на висшите военни училища!“, е заглавие от стр.3  в броя. Вчера на посещение в Шумен бе Румен Радев – президент на Република България. Сутринта пред сградата на кметството той бе посрещнат от кмета на община Шумен Любомир Христов и председателя на общинския съвет проф. Борислав Беджев. По-късно българският президент, заедно с екип от свои съветници, проведе среща-разговор с ръководството на шуменската община. Държавният глава бе запознат от кметския екип с идеите си за развитие на индустриалния парк в града и за привличане на повече инвестиции. Румен Радев участва в откриването на новата академична учебна година в Шуменския университет „Епископ Константин Преславски“.", "date": "2018.09.11", "title": "Преглед на основните теми в шуменския печат"}
{"url": "http://www.focus-news.net/news/2018/09/11/2565580/dobrich-remontirat-asfaltovata-nastilka-po-shest-patni-otsechki-v-oblastta.html", "text": "Ремонтират асфалтовата настилка по шест пътни отсечки в областта, на някои места движението на автомобили се регулира със сигналисти, на други – с пътни знаци, предаде кореспондентът на  Радио „Фокус” – Варна . Ремонтни дейности на асфалтовата настилка се извършват по част от пътните отсечки Одринци - Ведрина и Владимирово - Добрич. Движението на автомобили по тях се осъществява с повишено внимание, срокът за приключване на дейностите е 15 септември. До края на този месец продължава ремонтът на част от Околовръстния път на Добрич. Движението по част от път II-71 Добрич - Силистра се осъществява също с повишено внимание поради ремонтни дейности на асфалтовата настилка в два участъка. Срокът за приключване на ремонта по пътя за Варна е 30 ноември, а на отсечката Добрич – Силистра – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е облачно, тихо е, температурата е 16 градуса.  \r\nЖулиета НИКОЛОВА", "date": "2018.09.11", "title": "Добрич: Ремонтират асфалтовата настилка по шест пътни отсечки в областта"}
{"url": "http://www.focus-news.net/news/2018/09/11/2565587/pregled-na-osnovnite-temi-vav-velikotarnovskiya-pechat.html", "text": "„Готова е въжената атракция на Ксилифор“, е заглавие от първа страница на областния всекидневник  „Янтра Днес” . Вече е завършена въжената градина в парк Ксилифор край Велико Търново. В края на седмицата предстои да бъдат направени първите тестове на атракциона, който е единствен по рода си в региона, а официалното откриване ще е в края на септември.  \r\n„Няма да строят жилищен комплекс в Малки чифлик“, пише още вестникът. Проектът за изграждане на елитно селище от затворен тип в местността Къс Хисар между селата Малки чифлик и Шереметя няма да бъде реализиран. На последната сесия на Общински съвет във Велико Търново бе отхвърлено предложението за преминаване на трасето на елементите на техническата инфраструктура през имотите, които са общинска собственост.  \r\n„Задържаха 33-годишен, заплашвал жена с убийство“, е новина от криминалната хроника.  \r\nВ изданието ще откриете и статията: „До Китай и назад – сбъднатата мечта на студентка от ВТУ“.  \r\n„ОФК „Павликени“ с втора поредна победа“, е новина от спортните страници.  \r\n„В две училища и три детски градини в старата столица учебната година не може да започне нормално“, е заглавие от другия областен ежедневник -  „Борба“ . В две училища и три детски градини във Велико Търново учебната година не може да започне нормално заради продължаващи ремонти. Учениците от Спортното училище в старата столица, за които по традиция учебната година започва още на 1 септември, ще ходят на занятия в сградата на Професионалната гимназия по електроника „Ал. С. Попов“.   \r\n„Край Къпиново развъждат пъстърви с ток от слънцето“, е друга тема от вестника. Голямо пъстървово стопанство се прави край Къпиново на мястото на бивша нива в местността „Лъката“. От Община Велико Търново вече са одобрили изменението на подробния устройствен план за имота.  \r\n„16-годишен заловен с наркотици в кв. „Бузлуджа“ е новина от криминалната хроника на всекидневника.  \r\nНа първа страница на областния ежедневник са поместени и материали, разказващи за церемония за почитане паметта на 11-те партизани, загинали в антифашиската борба, която се проведе в село Коевци, в която се включиха Весела Лечева и китайският кинематограф Ю Сяо-ган.", "date": "2018.09.11", "title": "Преглед на основните теми във великотърновския печат"}
{"url": "http://www.focus-news.net/news/2018/09/11/2565588/mvr-edin-chovek-e-zaginal-a-24-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са ранени при катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 60 леки пътни инцидента, при които са пострадали 4 души. От началото на годината при инциденти на пътя са загинали 419 души, а 5920 са били ранени.", "date": "2018.09.11", "title": "МВР: Един човек е загинал, а 24 са ранени при катастрофи в страната през изминалото денонощие"}
{"url": "http://www.focus-news.net/news/2018/09/11/2565586/sofiya-verizhna-katastrofa-zatrudnyava-trafika-po-bul-nikola-vaptsarov-predi-razklona-za-bul-tsarigradsko-shose-v-posoka-rumansko-posolstvo.html", "text": "Верижна катастрофа с участието на три автомобила затруднява трафика по бул. „Никола Вапцаров“ преди разклона за бул. „Цариградско шосе“в посока Румънско посолство, предаде репортер на  Агенция „Фокус“ . По автомобилите са нанесени леки материални щети. Няма данни за пострадали и ранени. Трафикът в района на инцидента е силно затруднен. Автомобилите се намират върху двете платна за движение, в средната и изпреварващата лента, което допълнително затруднява нормалното преминаване по булеварда. „Фокус“  призовава водачите на МПС преминаващи през този пътен участък да шофират със съобразена скорост и повишено внимание.", "date": "2018.09.11", "title": "София: Верижна катастрофа затруднява трафика по бул. „Никола Вапцаров“ преди разклона за бул. „Цариградско шосе“ в посока Румънско посолство"}
{"url": "http://www.focus-news.net/news/2018/09/11/2565585/sofiya-zapochva-shestoto-i-rekordno-golyamo-izdanie-na-aleya-na-knigata.html", "text": "Шестото и рекордно голямо издание на „Алея на книгата“ в София започва днес, като официален старт ще бъде даден от министъра на културата Боил Банов в Литературния кът на събитието (до паметника на Алеко Константинов) и с участието на Джаз формация „София“, съобщават от  Асоциация \"Българска книга\" . Книжното изложение на открито вече успешно премина през градовете Пловдив и Варна, като в столицата белите шатри традиционно ще ни очакват на пешеходната част на булевард „Витошка“, от пресечката с бул. „Патриарх Евтимий“ до ул. „Узунджовска“. Алеята ще продължи до неделя, 16-и септември, с работно време всеки ден от 10:00 до 20:00 ч.  \r\nПовече от 60 от водещите български издателства ще представят новите си заглавия в общо 23 шатри, а както всяка година, сцена на богата културна програма, включваща премиери на книги, срещи с поети, писатели и преводачи, игри и работилници за деца, ще бъде Литературният кът на Алеята. В сряда, 12-и септември, от 18:00 ч. той е домакин на литературно четене в памет на българския поет Евтим Евтимов и официално награждаване на лауреатите на Националния конкурс за любовна лирика „Горчиво вино“ – 2018.  \r\nЧаст от гостите в Културната програма тази година са Атанас (Наско) Атанасов, Галина Вълчева, Георги Господинов, Димитър Тонин, Елисавета Логинова, Елица Виденова, Нели Нановска, Палми Ранчев, Петя Александрова, Светлозар Жеков, Татяна Костова, а също чешкият писател Мартин Райнер, др. Събития ще се проведат както в Литературния кът, така и в книжарници, партньорски локации в градския център.", "date": "2018.09.11", "title": "София: Започва шестото и рекордно голямо издание на „Алея на книгата“"}
{"url": "http://www.focus-news.net/news/2018/09/11/2565589/v-sgradata-na-regionalniya-istoricheski-muzey-sofiya-shte-bade-podpisan-manifest-zaedno-sreshtu-ezika-na-omrazata.html", "text": "От 11.00 часа в сградата на Регионалния исторически музей – София ще бъде подписан манифест „Заедно срещу езика на омразата“. Това съобщиха от пресцентъра на  Столична община . В подписването на документа ще участват кметът на София Йорданка Фандъкова, зам.-министърът на външните работи Георг Георгиев, председателят на Организацията на евреите „Шалом“ д-р Александър Оскар, представителства на дипломатически мисии у нас.    \r\nСградата на Регионалния исторически музей – София се намира на пл.„Бански“ 1.", "date": "2018.09.11", "title": "В сградата на Регионалния исторически музей – София ще бъде подписан манифест „Заедно срещу езика на омразата“"}
{"url": "http://www.focus-news.net/news/2018/09/11/2565584/tsvetan-tsvetanov-gerb-kategorichno-ne-sam-chul-za-nyakakvo-blamirane-na-reshenie-na-premiera-borisov-nito-chlenove-na-gerb-nito-ot-nyakoy-drug.html", "text": "Категорично не съм чул за някакво бламиране на решение на премиера Бойко Борисов, нито членовете на ГЕРБ, нито от някой друг. Това каза председателят на ПГ на ГЕРБ и заместник-председател на партията Цветан Цветанов в сутрешния блок по  БНТ . По думите му на срещата вчера коалиционният съвет е стигнал до общо съгласие. „Преди да се предприемат каквито и да е мерки по отстраняването на кадрови промени свързани с оставки, независимо от която и да е политическа партия от коалиционното споразумение, ще може да се направи предварително съгласуване и обсъждане на тези въпроси преди обявяването им публично“, изтъкна Цветанов. Той каза, че това, което бъде внесено от министър-председателя Бойко Борисов в българския парламент, ще бъде подкрепено от ГЕРБ. „В партията нямаме притеснения относно решението, което е взел премиерът,“ обясни той. „Поели сме ангажимент заедно с председателя на ПГ на „Обединени патриоти“ Волен Сидеров тези оставки да минат, колкото се може по-бързо и да бъдат приети новите министерски имена“, уточни председателят на ГЕРБ.", "date": "2018.09.11", "title": "Цветан Цветанов, ГЕРБ: Категорично не съм чул за някакво бламиране на решение на премиера Борисов, нито членове на ГЕРБ, нито от някой друг"}
{"url": "http://www.focus-news.net/news/2018/09/11/2565577/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.11", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/11/2565590/pregled-na-osnovnite-temi-v-burgaskiya-pechat.html", "text": "„Няма кой да бере гроздето“, е водещото заглавие в днешния брой на бургаския ежедневник  „Черноморски фар“ . „Демографската криза удари и лозарството“ е подзаглавието на водещата тема. Масовият гроздобер набира скорост. С него и набирането на работна ръка, която да е готова да обере гроздето съвестно и да го сложи в шарапаните, съобщава изданието. \r\n„Четири вида черноморски риби са застрашени“, е друг акцент от първа страница. Няколко вида черноморски риби вече са сред застрашените у нас, допълва още ежедневникът. \r\n„Поискаха оставка на ръководството на ПФК „Нефтохимик“, четем още на страниците на вестника. Истинска буря се задава на следващото заседание на местния парламент в Бургас. Входирана е докладна записка, с която се иска освобождаването на целия съвет на директорите на ПФК „Нефтохимик“, пояснява статията. \r\n„Борисов обяви новите трима министри“, „Животът поскъпва със 7 лева на човек заради новите жени на газ, ток и парно“, са други заглавия от ежедневника. Интервюто в днешния брой е с писателката Мария Касимова-Моасе.", "date": "2018.09.11", "title": "Преглед на основните теми в бургаския печат"}
{"url": "http://www.focus-news.net/news/2018/09/11/2565560/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-predsedatelya-na-narodnata-skupshtina-na-republika-sarbiya.html", "text": "Въвежда се временна организация на движението във връзка с официалното посещение на председателя на Народната скупщина на Република Сърбия. Това съобщиха от  пресцентъра на Столична община . Забраняват се престоят и паркирането на пътни превозни средства както следва : \r\n- от 8.00 часа до приключване на мероприятието днес  на северозападната дъга на пл. „Св. Александър Невски“ между ул. „ 11-ти август“ и ул. „Оборище“ \r\nОт 10.00 до 11.30 часа днес се забранява влизането на пътни превозни средства по ул. „Оборище“ между ул. „Г.С. Раковски“ и ул. „11-ти август“ само при необходимост и по преценка на отдел „Пътна полиция“ при СДВР.", "date": "2018.09.11", "title": "София: Въвежда се временна организация на движението във връзка с официалното посещение на председателя на Народната скупщина на Република Сърбия"}
{"url": "http://www.focus-news.net/news/2018/09/11/2565591/varna-39-godishen-velosipedist-e-zaginal-sled-kato-e-blasnat-ot-avtomobil.html", "text": "39-годишен велосипедист е загинал, след като е блъснат от автомобил във Варна. Това съобщиха от ОДМВР-Варна. Инцидентът е станал около 19.50 часа снощи на бул. „Приморски“, близо до кръстовището с ул. „Македония“. Неустановен към момента водач на лек автомобил „БМВ“, по време на движението си, блъска велосипедист. Вследствие на инцидента 39-годишният мъж е настанен в болнично заведение с тежки травми, където по-късно е починал. По случая има образувано досъдебно производство. Изясняват се причините и обстоятелствата около инцидента.", "date": "2018.09.11", "title": "Варна: 39-годишен велосипедист е загинал, след като е блъснат от автомобил"}
{"url": "http://www.focus-news.net/news/2018/09/11/2565596/veliko-tarnovo-s-15-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 126 см, а температурата на водата - 24 градуса.  \r\nСлънчево ще е времето над българския участък от поречието на Дунав. Увеличения на облачността и валежи не се очакват. Максималните температури ще са между 24° и 27°.", "date": "2018.09.11", "title": "Велико Търново: С 15 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/11/2565592/new-europe-sasht-i-es-se-razbraha-da-pregovaryat-za-sporazumenie-po-targovskiya-spor-prez-septemvri.html", "text": "Европейският съюз и САЩ се надяват да се приближат до разрешаването на продължаващия търговски спор помежду и и ще проведат поредна среща по-късно този месец, заяви европейският комисар по търговията Сесилия Малстрьом, цитирана от  брюкселското издание New Europe. \r\nВ серия от „туитове“ след срещата между Малстрьом и търговския представител на САЩ Робърт Лайтизър в Брюксел на 10 септември, комисарят съобщи, че двамата ще се срещнат отново, „за да пуснат в движение съвместното заявление от юли“ на председателят на ЕК Жан-Клод Юнкер и американския президент Доналд Тръмп, като идентифицират основните приоритети на двете страни с цел да се постигне обвързващо кратко и средно срочно решение. \r\nКакто се съобщава, Малстрьом и Лайтизър са имали конструктивна среща, на която двамата са се разбрали „да подобрят търговските отношения“ и са обещали да инструктират своите екипи да проведат по-нататъшни дискусии за идентифициране и намаляване на митата и безмитната търговия преди да се срещнат лице в лице през октомври. \r\n„Надяваме се за ранни резултати в сферата на техническите бариери пред търговията. Очакваме всяка страна да се заеме с вътрешните си процеси за темите на преговорите. САЩ ще започнат консултации в Конгреса“, заявиха от американската мисия в ЕС чрез съобщение. \r\nПревод и редакция:", "date": "2018.09.11", "title": "New Europe: САЩ и ЕС се разбраха да преговарят за споразумение по търговския спор през септември"}
{"url": "http://www.focus-news.net/news/2018/09/11/2565597/plovdiv-otkriva-se-22-roto-izdanie-na-mezhdunarodniya-teatralen-festival-stsena-na-krastopat.html", "text": "22-рото издание на Международния театрален фестивал „Сцена на кръстопът” ще се проведе в Пловдив до 24 септември. Това съобщиха за  Радио „Фокус“ – Пловдив    организаторите . Мотото на фестивала тази година ще бъде „Театъра Вълшебното“. Почитателите на театралното изкуство ще могат да видят най-доброто от театралните сцени в страната от изминалия сезон и да се срещнат със следващото поколение актьори. Откриването на „Сцена на кръстопът“ ще бъде в 19.00 часа в Драматичния театър, когато Балет „Арабеск“ ще демонстрират магията на танца чрез любовната история „Ромео и Жулиета“. Шекспировата линия в програмата на фестивала ще бъде продължена със заглавието „Сън в лятна нощ“, което ще бъде последвано от „Къщата на спящите красавици“. В културния афиш присъстват още заглавията „Танцът Делхи“, „След репетицията“, „Честита съпруга“, „Вишнева градина“, „Терапевти“, „Пияните“, „Кралят Елен“ и „Петел”. Жителите и гостите на града ще могат да посетят и постановките „Лисичета“, „Три високи жени“, „Едно чаровно лято“, „Чудаци“, „Палачи“. Гости от Украйна ще се включат в програмата с „Мъжът на жена ми“, а след тази постановка ще последват „Нос“ по Гогол, както и „Чамкория“ по Милен Русков. Фестивалът „Сцена на кръстопът“ има и богата съпътстваща програма, която включва представяне на книгата на Младен Влашки „Млада Виена в млада България“, също демонстрации на алтернативно изкуство и дамско шоу. 22-рото издание на фестивала ще завърши на 24 септември с представяне на книгата и филма „Романът на моя живот“ на проф. Стефан Данаилов. Продажбата на билети стартира на 20 август онлайн, а от 1 септември и на фестивалните каси. \r\nТони МИХАЙЛОВ", "date": "2018.09.11", "title": "Пловдив: Открива се 22-рото издание на Международния театрален фестивал „Сцена на кръстопът”"}
{"url": "http://www.focus-news.net/news/2018/09/11/2565568/prof-hristomir-branzov-nimh-bez-rakovoden-organ-nimh-shte-bade-prinuden-da-spre-rabota-oshte-sledvashtata-sedmitsa.html", "text": "Без ръководен орган НИМХ ще бъде принуден да спре работа още следващата седмица. Това каза в сутрешния блок „Добро утро, България“ на  Радио „Фокус“  бившият директор на НИМХ проф. Христомир Брънзов. По думите му все още има средства от последния финансов транш, отделен към института, които да гарантират спокойствието на синоптиците, но без ръководен орган, вземащ важните решения, няма как средствата да бъдат преразпределяни. \"Дава се време на правителството да вземе някакво решение до следващия вторник\", каза още проф. Брънзов. \"Вчера имаше събиране на бившето ръководство, на щаба на протеста и на органите бившето управление и се взе решение, че в най-добрия случай Институтът може да съществува в тази си форма до следващия вторник. Обърнахме се с призив към правителство да се вземе в ръце и да направи нещо. В момента никой не се е съгласил да бъде изпълняващ директор на института. Абсурдно е външен човек да дойде и да поеме управлението. Няма и кандидат за регулярния конкурс за директор, за който срокът изтече за подаване на документи на 4 септември и трябваше от 1 ноември да има нов директор. С предсрочното прекратяване на мандат нещата са блокирани без да има нов директор“, обясни бившият директор. Проф. Христомир Брънзов коментира още, че вероятно ще се стигне до пълно излизане на НИМХ от БАН, проблемът обаче е, че това не е обвързано с никакви конкретни срокове и създаването на работни групи.", "date": "2018.09.11", "title": "Проф. Христомир Брънзов, НИМХ: Без ръководен орган НИМХ ще бъде принуден да спре работа още следващата седмица"}
{"url": "http://www.focus-news.net/news/2018/09/11/2565593/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Партията на германския канцлер Ангела Меркел Християндемократическия съюз (ХДС) ще подкрепи кандидатурата на Манфред Вебер за лидер на дясноцентристкия блок Европейска народна партия (ЕНП) на изборите за Европейски парламент през 2019 година, съобщиха от фракцията, пише  европейската редакция на Politico . \r\n„Гледаме напред към съвместна предизборна кампания с Манфред Вебер“, заяви генералният секретар на ХДС Анегрет Крамп-Каренбауер по време на пресконференция, като добави, че, „разбира се, заедно с неговата кандидатура за ЕНП е и аспирацията за председател на Комисията... Това не подлежи на съмнение“. \r\n„Той има най-добрите квалификации“, заяви генералният секретар на ХДС, визирайки текущата позиция на Вебер като лидер на ЕНП в ЕП. \r\nТя също описа Вебер, 46-годишен баварец, като „строител на мостове“, чиито способности „са особено нужни във времена на поляризация в дискусиите в Европа“. \r\nИзданието припомня, че Меркел вече даде личната си подкрепа за председателя на ЕНП. \r\nОфициалната подкрепа на ХДС поставя Вебер на челна позиция да стане лидер на паневропейското дясноцентристко движение, коментира Politico. Но пред него има големи препятствия, ако иска да стане председател на Комисията. Той все още трябва да получи официалната номинация на ЕНП на партийния конгрес през ноември. \r\n*** Европейският съюз и САЩ се надяват да се приближат до разрешаването на продължаващия търговски спор помежду и и ще проведат поредна среща по-късно този месец, заяви европейският комисар по търговията Сесилия Малстрьом, цитирана от  брюкселското издание New Europe. \r\nВ серия от „туитове“ след срещата между Малстрьом и търговския представител на САЩ Робърт Лайтизър в Брюксел на 10 септември, комисарят съобщи, че двамата ще се срещнат отново, „за да пуснат в движение съвместното заявление от юли“ на председателят на ЕК Жан-Клод Юнкер и американския президент Доналд Тръмп, като идентифицират основните приоритети на двете страни с цел да се постигне обвързващо кратко и средно срочно решение. \r\nКакто се съобщава, Малстрьом и Лайтизър са имали конструктивна среща, на която двамата са се разбрали „да подобрят търговските отношения“ и са обещали да инструктират своите екипи да проведат по-нататъшни дискусии за идентифициране и намаляване на митата и безмитната търговия преди да се срещнат лице в лице през октомври. \r\n„Надяваме се за ранни резултати в сферата на техническите бариери пред търговията. Очакваме всяка страна да се заеме с вътрешните си процеси за темите на преговорите. САЩ ще започнат консултации в Конгреса“, заявиха от американската мисия в ЕС чрез съобщение. \r\n*** Инспектори пристигнаха в Гърция за първи път след края на спасителната програма, пише електронното издание на гръцкия вестник  Kathimerini . \r\nСлед като чуждестранните одитори се завърнаха в понеделник в Атина за първата оценка на финансите на Гърция, откакто страната излезе от международните си спасители миналия месец, високопоставен европейски служител подчерта, че облекчаването на дълга ще зависи от продължаването на икономическите реформи. \r\nТехническите екипи започнаха проверката си в Генералната счетоводна служба в понеделник, подготвяйки терена за ръководителите на мисията, които се очакват в гръцката столица в сряда, за разговори с министрите относно бюджетните задачи и ангажиментите за реформи. \r\nТези разговори ще се проведат на фона  на обещанията през уикенда от премиера Алексис Ципрас за намаляване на данъците и социалноосигурителните вноски, както и субсидии за наеми на бедни домакинства и други обезщетения. \r\nЦипрас също така обеща да притисне европейските официални представители да се откажата от допълнителни съкращения на пенсиите, които ще влязат в сила през януари, като заяви, че мярката не е необходима и Гърция пак може да постигне първоначална цел за излишък от 3,5%. \r\nВъпреки че някои европейски служители посочиха, че е възможно да има известна гъвкавост, остава неясно дали има възможности за гъвкавост при пенсиите. \r\nЕвропейският механизъм за стабилност би могъл да замрази мерките за облекчаване на дълга в Гърция, ако правителството започне да връща назад реформи, заяви в неделя ръководителят му Клаус Реглинг в интервю за австрийския вестник Die Presse. \r\n*** От Швеция до Брекзит имиграцията е проблемът разделящ Европа, пише Саймън Дженкинс в британския ежедневник  The Guardian . \r\nПосланието от изборите за Швеция е очевидно. В момента има един доминиращ въпрос в политиката на Европа, а именно имиграцията. Той завладява  Италия и Германия. Управлява в Унгария и Австрия. Той управлява от Сърбия до Скандинавия. Той доминира на всяко заседание на лидерите на ЕС. Той обсеби Обединеното кралство чрез идеята за Брекзит, въпреки, че се крие в евфемизма за \"постигането на търговски споразумения с останалия свят\". \r\nВъзходът на крайната десница в Европа - или по-скоро скок в емоционалната ксенофобия - беше неизбежен от момента, в който Европейският съюз се обърна  към единния пазар през 80-те години, включително отворен пазар на труда на континента. От четирите свободи на движение - стоки, услуги, капитали и хора - първите, които се провалят, винаги ще бъдат хората. \r\nОткритата граница и Шенгенското споразумение за пътуване без паспорти дойдоха преди масовото движение на евтини работници от Източна Европа и преди младежката миграция от Азия и Африка. Тъй като географията превръща южната граница на Европа във врата, няма начин правителствата на Европа, демократични или авторитарни, вече да търпят свободни граници в рамките на ЕС. \r\nЕдинственото нещо, което ще бъде катастрофално, ще е да се твърди нещо друго. Организиран и расистки национализъм се е надигнал в Швеция, за да се противопостави на половин век либерализъм. Старата либерална заблуда - че благородните идеали в крайна сметка ще спечелят ума на мнозинството - се разпада на всички избори. Можем да поздравим морския капитан, който иска да прибере бежанците \"от човещина\", но не можем да наложим пътниците му на гражданите на Европа. Трябва да има общоевропейски режим, както за подпомагане на граничните държави да охраняват южната граница на Европа, така и да регулира и разпределя мигрантите, които се промъкват. Но такъв режим никога няма да бъде приет, ако отделните европейски държави не могат да възвърнат известен суверенитет над своето население. Всъщност всеки режим ще зависи от това. \r\nТрагично е, че резултатът от този дебат - по-голям европейски контрол на миграцията - със сигурност щеше да избегне Брекзит. В съзнанието на повечето британски избиратели миграцията няма нищо общо с икономиката или тарифите или регулирането на търговията. Това не е спор за търговията, а за хората, които могат да контролират характера и темповете на промяна на обществото. Можем да отхвърлим такъв контрол като явен фанатизъм и нетолерантност. Това обаче няма да спре хората да гласуват. За тях тези права са вик за самоуважение и ценности, които са скъпи за тях. \r\nТака или иначе, дебатът не може да бъде пренебрегнат. Но британското правителство все още не е разработило своята миграционна политика след  Брекзит, освен осезаемо \"враждебно посрещане\" на всички пришълци. Вместо това, Уестминстър се бори за тарифите, търговията и Борис Джонсън.", "date": "2018.09.11", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/09/11/2565594/gabrovo-tri-kvartala-v-grada-ostavat-bez-voda-poradi-avarii.html", "text": "Три квартала и няколко улици в Габрово остават без вода до 17.00 часа. Причината е извършване на аварийни ремонти на водопроводната мрежа в града, съобщиха за  Радио „Фокус“ – Велико Търново  от Община Габрово. Дейностите вече започнаха и се очаква да приключат в късния следобед. Те обхващат улиците „Баба Зара“, „Митко Палаузов“, „Слави Ангелов“, „Възход“, кв. „Етъра“, кв. „Варчовци“, кв. „Любово“, както и село Врабци. \r\nВъв връзка с отстраняване на авария в района на село Стойковци, селата Борики, Стефаново, Малини, Боженци, Кветовци и Съботковци ще са с нарушено водоподаване през целия ден. \r\nПродължава работата на основния ремонт на водопровода на ул. „Младост“ в Габрово, поради което е възможно нарушаване на водоподаването при аварийна ситуация. \r\nЛуиза ТРАНЧЕВА", "date": "2018.09.11", "title": "Габрово: Три квартала в града остават без вода поради аварии"}
{"url": "http://www.focus-news.net/news/2018/09/11/2565598/kmetat-na-stara-zagora-zhivko-todorov-shte-se-sreshtne-s-medalistite-ot-matematicheski-olimpiadi-tova-lyato.html", "text": "На 12 септември в 10.00 часа кметът на Стара Загора Живко Тодоров ще се срещне с осем старозагорски ученици, които спечелиха общо 9 медала от международни олимпиади по математика, проведени това лято в Сингапур (6 – 9 юли 2018), Сеул (13 – 17 юли 2018), Банкок – IJMO (27 – 31 юли 2018) и Хонг Конг (31 август- 3 септември 2018). Това съобщиха от пресцентъра на  Община Стара Загора . \r\nПетокласникът от Природоматематическата гимназия „Гео Милев“ Александър Данчев завоюва златен медал на проведената в Банкок младежка олимпиада по математика – International Junior Math Olympiad - IJMO (27 – 31 юли 2018). Златен медал от Hong Kong International Mathematical Olympiad – HKIMO, донесе и шестокласникът от същата гимназия Любен Карбанов.  Сребро от олимпиадата, която се проведе в Хонг Конг (31 август- 3 септември 2018) спечели и Пламен Желев, 6 клас, ПМГ „Гео Милев“, а  Атанас Вълчев, 6 клас, ПМГ „Гео Милев“, се окичи с бронзовия медал. Александър Данчев е бронзов медалист и от олимпиадата в Сеул. \r\nНай-малкият старозагорски математик, второкласникът Йоан Михайлов от СУ „Максим Горки“, е със сребърен медал от Singapore International Math Olympiad Challenge (SIMOC). \r\nОт Сеул, където се проведе World Mathematics Invitational, със сребърен медал се завърна и седмокласникът от Природоматематическата гимназия „Гео Милев“ Мирослав Минчев. Бронзови медалисти от математическото състезание са и осмокласникът Теодор Танков, който  вече ще учи в Американския колеж – София, Максим Танков, 3 клас, НУ „Димитър Благоев“ и Александър Данчев, 5 клас, ПМГ „Гео Милев“. \r\nВ срещата, която ще се проведе в общинската зала 203, ще участва и техният наставник и координатор на българското участие в математически състезания Любомир Любенов.", "date": "2018.09.11", "title": "Кметът на Стара Загора Живко Тодоров ще се срещне с медалистите от математически олимпиади това лято"}
{"url": "http://www.focus-news.net/news/2018/09/11/2565600/sport-natsionalniyat-otbor-na-kosovo-provede-parvi-ofitsialen-mach-na-domashen-stadion.html", "text": "Националният отбор на Косово победи Фарьорските острови с 2:0 като домакин в мач от новия турнир Лига на нациите. Косоварите изиграха първия си официален мач в своята страна. Срещата се проведе на стадион Фадил Вокри в Прищина. Арената бе реконструирана по програмата за подкрепа на европейската футболна централа „Хеттрик“ и събира 12 810 зрители. Преди това в продължение на година и половина Косово игра официалните си домакински мачове в Албания. След победата домакините излязоха начело в групата си с 4 точки, а в нея са още отборите на Азербайджан и Малта, които завършиха наравно 1:1.", "date": "2018.09.11", "title": "Спорт: Националният отбор на Косово проведе първи официален мач на домашен стадион"}
{"url": "http://www.focus-news.net/news/2018/09/11/2565595/smolyan-obshtinskiyat-savet-shte-provede-redovnoto-si-zasedanie.html", "text": "Общински съвет – Смолян ще проведе редовното си заседание на 11 септември, от 10.00 часа, съобщиха от пресцентъра на  Община Смолян . В дневния ред са включени 32 докладни записки и един отговор на питане на общински съветници.  Сред тях са предложение за удостояване на свещеник Димитър Михайлов Михайлов със званието „Почетен гражданин на Смолян” по повод неговата 70-годишнина, предложение за отличаване на Явор Севдалинов Говедаров със „ Значка на Смолян“ по повод неговата 70-годишнина. \r\nНа вниманието на общинските съветници ще бъде предложено приемане на окончателен план и отчет за изпълнението на бюджета и средствата от европейския съюз и отчет за състоянието на общинския дълг към 31 декември 2017 година на Община Смолян. и одобряване на промени в актуализираната средносрочна бюджетна прогноза на Община Смолян за периода 2019 – 2021 г., на постъпленията от местни приходи и на разходите за местна дейност. \r\nНа заседанието на Общински съвет – Смолян ще бъдат утвърдени паралелки и групи с брой на учениците и децата под определения минимум за учебната 2018/2019 година, предвиждат се приемане на Общинска програма за закрила на детето 2018-2020 г. и други важни за жителите на Общината теми.", "date": "2018.09.11", "title": "Смолян: Общинският съвет ще проведе редовното си заседание"}
{"url": "http://www.focus-news.net/news/2018/09/11/2565602/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от Планинската спасителна служба (ПСС) при БЧК. Температурите са от 3 до 12 градуса. По високата част на билото на Стара планина духа вятър и е мъгливо. От лифтовите съоръжения работят 1-ва, 2-ра и 4-та линия в Пампорово, времето там е хубаво. В движение са кабинковият и Ситняковският лифт в Боровец и Банско, но са започнали да се появяват облаци.  \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.11", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/11/2565599/api-vazstanoveno-e-dvizhenieto-v-izprevarvashtata-lenta-pri-km-20-na-avtomagistrala-trakiya-v-posoka-sofiya.html", "text": "Възстановено е движението в изпреварващата лента при км 20 на автомагистрала \"Тракия\" в посока София. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.09.11", "title": "АПИ: Възстановено е движението в изпреварващата лента при км 20 на автомагистрала \"Тракия\" в посока София"}
{"url": "http://www.focus-news.net/news/2018/09/11/2565605/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-septemvri.html", "text": "„Софийска вода” временно ще прекъсне водоснабдяването в някои части на столицата на 12 септември 2018 г. (сряда), съобщиха от пресцентъра на  дружеството . \r\nВъв връзка с ремонтни работи на ул. „Полк. Владимир Серафимов“, ж. к. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Филип Аврамов“, ул. „Владимир Сарафов“, ул. „Свето Преображение“ и  ул. „Жечо Гюмюшев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 346. \r\nВъв връзка с подмяна на сградно водопроводно отклонение в кв. „Център“, район „Средец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „Стефан Караджа\", от ул. „Георги С. Раковски\" до ул. „Дякон Игнатий\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кузман Шапкарев“, на ъгъла с ул. „Стефан Караджа“. \r\nВъв връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Христо Ботев“, ул. „Заводска“, ул. „Васил Левски“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“, на кръстовището с ул. „Христо Ботев“. \r\nВъв връзка с подмяна на сградно водопроводно отклонение на ул. „Милан Делчев“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Милан Делчев“; \r\n- ул. „Планинско цвете“ от ул. „Милан Делчев“ до ул. „Емборе“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“, на кръстовището с ул. „Милан Делчев“. \r\nВъв връзка с подмяна на сградно водопроводно отклонение в кв. „Република“2, се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. \"Салвия\" и ул. \"Живите камъчета\".  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Салвия\", на ъгъла с ул. \"Живите камъчета\". \r\nВъв връзка с изграждане на уличен водопровод на ул. „Проф. Иван Дуйчев“, ж. к. „Бъкстон“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на ул. „Проф. Иван Дуйчев“, между ул. „Симеон Радев“ и ул. „Витошко лале“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“, на кръстовището с ул. „Проф. Иван Дуйчев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.09.11", "title": "„Софийска вода” временно ще прекъсне водоснабдяването в някои части на столицата на 12 септември"}
{"url": "http://www.focus-news.net/news/2018/09/11/2565604/stara-zagora-na-16-septemvri-shte-se-provede-uchenicheski-skautski-praznik-v-park-artileriyski.html", "text": "На 16 септември ще се проведе ученически скаутски празник в парк „Артилерийски“. Това съобщиха от пресцентъра на  Общината . Клуб \"Роден за приключения\" и Община Стара Загора организират Ученически скаутски празник, по случай началото на учебната година и изпращане на лятото. Той ще се проведе на 16 септември (неделя), от 10 до 14 часа в парк „Артилерийски“. В него могат да участват всички желаещи деца от 1-7 клас. \r\nТе ще имат възможност да се включат в спускане по лифт, скаутска въртележка, Бой с възглавници, Лагерен огън, Футбол в надуваеми топки, Стрелба с лък и много други игри с приятели. \r\nВходът е свободен. \r\nСъбитието се осъществява с финансиране от Младежка Банка Стара Загора.", "date": "2018.09.11", "title": "Стара Загора: На 16 септември ще се проведе ученически скаутски празник в парк „Артилерийски“"}
{"url": "http://www.focus-news.net/news/2018/09/11/2565606/hristo-smolenov-ekspert-po-antiterorizam-atentatat-ot-11-septemvri-2001-g-beshe-opit-za-prevrat-sreshtu-prezidenta-bush.html", "text": "Атентатът от 11 септември 2001 г. беше опит за преврат срещу президента Буш. Това каза експертът по антитероризъм Христо Смоленов в интервю за  Агенция „Фокус“  по повод 17-ата годишнина от атентата от 11 септември, развитието на терористичните техники на атентаторите и манипулацията на тероризма върху развитието на света. Според него продължава да е загадка как се стигнало до тази мегапровокация. Тя е нещо повече от провокация, тя е диверсия - подривни действия за отвличане на вниманието, уточни Смоленов. „Според мен зад зрелищната диверсия се криеше нещо много повече. Опит за преврат срещу президента Буш. Опит за отнемането на властта от законно избрания тогава президент по повод на това, че се е случило нещо толкова чудовищно и той не е могъл да реагира. Той обаче излезе с форсаж от критичната ситуация, подписа така наречения патриотичен акт и с това започна една нова световна епоха – ерата на глобална война срещу тероризма“, коментира Смоленов. По думите му с нова острота възниква въпросът заплашва ли една подобна мегапровокация новото развитие на международната политика. „Възможно ли е дълбоката държава да се опитва чрез дестабилизацията на някои, например на сегашния американски президент, да тласне страната и света към една нова трагедия от рода на 11 септември? Лично аз смятам, че инстинктите за самосъхранение на тази велика нация, няма да го позволят. Не изключвам опити за мегадиверсия и машинации от либерално-троцкистки тип“, коментира Смоленов. По думите му проектът за глобално извращаване на света напоследък  е забуксувал, но това не означава, че кукловодите са мирясали, нито че дълбокото задкулисие е загубило хъс да дообърка и този и без това побъркан свят. „Чакат ни много опасни месеци и години“, допълни експертът по антитероризъм. \r\nДеница КИТАНОВА Пълния текст на интервюто четете по-късно в „Мнение”", "date": "2018.09.11", "title": "Христо Смоленов, експерт по антитероризъм: Атентатът от 11 септември 2001 г. беше опит за преврат срещу президента Буш"}
{"url": "http://www.focus-news.net/news/2018/09/11/2565607/blagoevgrad-lek-avtomobil-e-katastrofiral-na-glaven-pat-e-79-v-rayona-na-paten-vazel-v-posoka-selo-brezhani.html", "text": "Лек автомобил е катастрофирал на главен път Е-79 в района на пътен възел в посока село Брежани. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Сигналът за инцидента е получен в 08,18 часа тази сутрин. Водачът на автомобила е загубил контрол над управлението и е изхвърчал от пътя. Шофьорът не е пострадал сериозно, транспортиран е в болница и е със съмнения за счупена ръка. Движението в района се осъществява нормално. \r\nНатали СТЕФАНОВА", "date": "2018.09.11", "title": "Благоевград: Лек автомобил е катастрофирал на главен път Е-79 в района на пътен възел в посока село Брежани"}
{"url": "http://www.focus-news.net/news/2018/09/11/2565608/kathimerini-gartsiya-ankara-prizova-atina-da-prerazgleda-noviya-statut-na-myuftiite-v-belomorska-trakiya.html", "text": "Турция призова Гърция да „преразгледа“ решение, гласувано от парламента в Атина миналия месец, според което мюфтиите в гръцкия граничен регион Западна Тракия трябва да се пенсионират на възраст от 67 години, пише  електронното издание на Kathimerini . \r\nГоворителят на турското външно министерство Хами Аксой обвини Атина, че се опитва да отнеме автономния статут на мюфтийската институция, пише изданието. \r\n„Нашите родственици в Западна Тракия за загрижени заради проектозакона, който цели да отнеме автономния статут на институцията на мюфтиите, която произтича от международните споразумения“, заяви Аксой. \r\n„Очакваме тази поправка, отнасяща се до институцията на мюфтиите, които обслужват религиозните нужди на малцинствата, да бъде преразгледана в съответствие с обратната връзка и исканията на малцинствата“, добави говорителят на турското МВнР. \r\n„Катимерини“ уточнява, че мюфтиите са мюсюлмански съдии, които имат правото да отсъждат по религиозни въпроси. \r\nМеждувременно специалният пратеник на ООН за Кипър Джейн Хол Луте ще се срещне с министъра на външните работи на Гърция Никос Коцияс в Атина във вторник, като част от усилията за възобновяване на процеса на обединение на острова. \r\nВизитата на Луте се осъществява, след като в понеделник външния министър на Германия Хайко Маас заяви, че приемането на Турция в ЕС зависи от разрешаването на кипърския проблем. \r\nПревод и редакция:", "date": "2018.09.11", "title": "Kathimerini (Гърция) : Анкара призова Атина да преразгледа новия статут на мюфтиите в Беломорска Тракия"}
{"url": "http://www.focus-news.net/news/2018/09/11/2565609/varna-shofyor-e-postradal-v-katastrofa-do-parnata-tsentrala-na-bul-treti-mart-v-grada.html", "text": "Шофьор е с контузии на глава и на ръка след катастрофа, станала тази сутрин на бул. „Трети март“ във Варна, до парната централа. Това съобщиха за  Радио „Фокус“ – Варна  от „Пътна полиция“. По информация на шофьори пътното произшествие е предизвикало задръстване в района. Движението по булеварда е било затруднено.  \r\nТази сутрин в „Пътна полиция“ е постъпил и сигнал за пътен инцидент в района на Аксаковска панорама. Край пътя има обърнат автомобил. От полицията призовават водачите да преминават с повишено внимание. Пет произшествия са станали на територията на Варна през изминалото денонощие. В единия от инцидентите е загинал велосипедист. Водачът, причинил инцидента е избягал и още се издирва от полицията. \r\nДиана СТОЕВА", "date": "2018.09.11", "title": "Варна: Шофьор е пострадал в катастрофа до парната централа на бул. „Трети март“ в града"}
{"url": "http://www.focus-news.net/news/2018/09/11/2565610/yordan-yordanov-kmet-na-dobrich-obshtinata-e-podgotvila-pismo-do-ministerski-savet-s-iskane-za-dopalnitelno-finansirane-za-zavarshvane-na-stroitelstvoto-na-blok-dobrich.html", "text": "Община град Добрич е подготвила писмо до Министерски съвет с искане за допълнително финансиране за завършване на строителството на блок „Добрич“. Това съобщи кметът на Добрич Йордан Йорданов в предаването „Добро утро България“ на  Радио „Фокус” . Чрез писмото, което ще бъде изпратено днес, Община град Добрич се обръща към Министерство на финансите и Министерство на регионалното развитие и благоустройството с молба да бъде отпусната допълнителна сума в размер от 2 до 2.5 млн. лв. за решаване на наболелия за Добрич проблем през последните 35 години.  \r\n„Общината е готова да даде собствеността си, разбира се, това трябва да премине и през Общински съвет, но сме намерили законни процедури, които го позволяват, за крайно завършване на блока, само и само да се доведе до край. Работим в тази насока, очакваме и отговора от съответните държавни институции“, каза кметът на Добрич. Той допълни, че в следващите месеци ще стане ясен бюджетният излишък на държавата, което би дало възможност това искане на Общината да бъде удовлетворено.  \r\nЙордан Йорданов посочи също, че повече от 35 години блокът стои полуразрушен, а се намира на едно централните места в града. През изминалите месеци Общината, със съдействието на юристи, е разгледала случая и е намерено частично решение на проблема. Възможно е цялата общинска собственост да бъде предоставена на строителя за завършване на жилищния блок. Направени са подробни финансови разчет каква собственост притежава Общината. Направен е и финансов разчет колко би струвало завършването на блок „Добрич“. От 2 млн. лв. до 2.5 млн. лв. е обезпечението, което Общината има, като собственик. Разчетите за крайно завършване на сградата и въвеждането й в експлоатация е между 4 млн. лв. и 4.5 млн. лв. \r\nЖулиета НИКОЛОВА", "date": "2018.09.11", "title": "Йордан Йорданов, кмет на Добрич: Общината е подготвила писмо до Министерски съвет с искане за допълнително финансиране за завършване на строителството на блок „Добрич“"}
{"url": "http://www.focus-news.net/news/2018/09/11/2565612/kancho-stoychev-sotsiolog-bsp-ne-prosto-ne-haresvat-aktyorite-v-upravlenieto-te-iskat-smyana-na-tsyalata-piesa.html", "text": "БСП не просто не харесват „актьорите“ в управлението – те искат смяна на цялата „пиеса“. Така социологът Кънчо Стойчев коментира в сутрешния блок „Добро утро, България“ на  Радио „Фокус“  реакцията на Левицата срещу предложенията на ПП ГЕРБ за нови лица на местата на тримата министри в оставка. Той не се ангажира с мнение относно конкретните личности, преди да види начина им на работа поне за месец-два. Не е коректно да слагаме етикети на хора, предложени току що за министерските постове – трябва да съдим по резултатите им, уточни социологът.   \r\n„Възроптаването на БСП е напълно разбираемо. Критиката им по отношение на сегашното правителство отдавна се базира на дейността му. Левицата е радикален опонент на цялостното действие на правителството и на посоката, в която то движи страната. В този смисъл едва ли едно или друго име би променило отношението на БСП към управляващите – тази партия играе силно своята роля на парламентарна опозиция. Безспорно това е най-силната парламентарна опозиция, която имаме в последните десетилетия, но до какво ще доведе тази позиция е друг въпрос. И все пак позицията на БСП е консистентна и не е изненада, че и по казуса с трите министерски оставки реагира по този начин“, обясни Кънчо Стойчев. Не се създаде усещане за единност на вчерашния Коалиционен съвет ГЕРБ-Обединени патриоти, каза още. Различията остават, но работещ компромис в коалицията ще има, коментира социологът. Според него обаче големият проблем от последните дни е опозицията срещу действията на премиера Борисов не просто от коалиционните партньори от Обединените патриоти, но и в самата Парламентарна група в лицето на председателя на НС Цвета Караянчева и на ПГ - Цветан Цветанов. У българските граждани отсъства увереност, че управляващите имат ясен план за действие, а вместо това само замитат големите проблеми и решават само козметичните, допълни Кънчо Стойчев.", "date": "2018.09.11", "title": "Кънчо Стойчев, социолог: БСП не просто не харесват „актьорите“ в управлението – те искат смяна на цялата „пиеса“"}
{"url": "http://www.focus-news.net/news/2018/09/11/2565613/blagoevgrad-okolo-30-br-rasteniya-kanabis-s-obshto-teglo-303-kg-sa-otkriti-kray-petrichkoto-selo-borovichene.html", "text": "Около 30 бр. растения канабис, с общо тегло 303 кг са открити в местността „Крадалиица“ край петричкото село Боровичене. Това съобщиха от  ОДМВР-Благоевград . На 10 септември полицейски служители на РУ-Петрич са открили засадените тревисти растения. Засажданията са били подложени на полеви тест, като са реагирали положително на канабис. По случая е образувано досъдебно производство.", "date": "2018.09.11", "title": "Благоевград: Около 30 бр. растения канабис, с общо тегло 303 кг са открити край петричкото село Боровичене"}
{"url": "http://www.focus-news.net/news/2018/09/11/2565616/vidin-predimno-tezhkotovarni-avtomobili-se-dvizhat-po-pat-i-1-v-posoka-granichen-punkt-dunav-most-2.html", "text": "Предимно тежкотоварни автомобили се движат по път I-1 в посока граничен пункт „Дунав мост 2“, съобщиха за  Радио „Фокус“ – Видин  от Областно пътно управление - Видин. Най-натоварено е движението в участъка между Дунавци и Видин. Към другите два гранични пункта във Видинска област – „Връшка чука“ и „Брегово“, трафикът е спокоен.   \r\nДвижението по път III-114 Лом – Ружинци  е ограничено за автомобили над 12 т. поради ремонтни дейности. Срокът за ремонтните дейности е до 2 октомври.  \r\nВъв Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.09.11", "title": "Видин: Предимно тежкотоварни автомобили се движат по път I-1 в посока граничен пункт „Дунав мост 2“"}
{"url": "http://www.focus-news.net/news/2018/09/11/2565603/kancho-stoychev-sotsiolog-ministerskite-ostavki-shte-badat-prieti-problemite-v-darzhavata-i-upravlenieto-obache-shte-ostanat.html", "text": "Трите министерски оставки са различни – ще сбъркаме, ако ги третираме an bloc. Това каза за сутрешния блок „Добро утро, България“ на  Радио „Фокус“  социологът Кънчо Стойчев. Тримата министри в оставка ще бъдат сменени, но е наивно да мислим, че ще решат далеч по-дълбоките проблеми – както по линия на отношенията вътре в ПП ГЕРБ, така и по линията на отношенията им с „Обединени патриоти“, а също и между самите патриоти, коментира социологът. Не трябва да мислим и че Ивайло Московски, Валентин Радев и Николай Нанков си отиват по една и съща причина, а именно трагедията в Своге, уточни Кънчо Стойчев.  \r\n„Ивайло Московски претърпя сериозна лична драма – едва ли позицията му като министър в онзи момент е била удачна. Аз не бих свързал неговата оставка точно с инцидента. По същия начин стои въпросът с вътрешния министър в оставка - Валентин Радев – едва ли ще намерим здравомислещ българин, който да е доволен от работата на МВР. От там виждаме само претенции и недобре свършена работа. С инцидента е свързана единствено оставката на регионалния министър в оставка Николай Нанков, като това не е оценка за цялостната му дейност, а по-конкретно – с факта, че пет пъти се пише писмо към една институция като министерството да се предприемат необходимите действия. Нанков носи тази отговорност и правилно – отговорността е поета. Премиерът Борисов не сбърка като поиска тези оставки. Това е нормален начин да се продължи напред и да се поеме политическа отговорност“, коментира Кънчо Стойчев. Според социолога нито един от тримата министри в оставка няма да бъде спасен в четвъртък при гласуването в НС, тъй като това означава бламиране на премиера Борисов. Самият той винаги реагира бързо и често използва инструмента на оставката, където интуитивно усети, че има напрежение за изпускане. Общественото напрежение след тежкия инцидент край Своге обаче не е стихнало, каза още Стойчев, като уточни, че уж стабилното правителство получава подкрепата на по-малко от половината гласоподаватели.", "date": "2018.09.11", "title": "Кънчо Стойчев, социолог: Министерските оставки ще бъдат приети, проблемите в държавата и управлението обаче ще останат"}
{"url": "http://www.focus-news.net/news/2018/09/11/2565611/spetsializiraniyat-nakazatelen-sad-gleda-myarkata-na-valcho-arabadzhiev.html", "text": "Апелативният специализиран наказателен съд ще разгледа днес мярката за неотклонение на сина на Ветко и Маринела Арабаджиеви - Вълчо, предаде  БНР .  \r\nПреди седмица той бе пуснат от Специализирания наказателен съд под парична гаранция от 20 000 лева. Срещу него има повдигнато обвинение за пране на пари в големи размери. Заедно с Вълчо Арабаджиев под парични гаранции от по 20 000 лева бяха освободени и счетоводителките Ромелия Кирилова и Елена Караянева.  \r\nСпецакциите се проведоха в хотелите „Маринела“ в София и „Марица“ в Пловдив.  \r\nВетко и Маринела Арабаджиеви са обявени за международно издирване, след като прокуратурата им повдигна обвинение за укриване на данъци.", "date": "2018.09.11", "title": "Специализираният наказателен съд гледа мярката на Вълчо Арабаджиев"}
{"url": "http://www.focus-news.net/news/2018/09/11/2565614/kyustendil-obshtinskiyat-savet-v-dupnitsa-shte-provede-izvanredno-zasedanie.html", "text": "Общинският съвет в Дупница ще проведе извънредно заседание. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Съветниците трябва да одобрят предложение за безвъзмездно прехвърляне на правото на собственост върху язовири-публична общинска собственост, намиращи се на територията на Община Дупница, в полза на държавата, съгласно предоставената възможност, посочена в Закона за водите.  \r\nСъветниците трябва да разгледат и докладна записка от кмета на Община Дупница инж. Методи Чимев, касаеща утвърждаване и дофинансиране на паралелка в VIII клас с профил „Физическо възпитание и спорт“ в Средно училище „Свети Климент Охридски“. Ще бъде разгледана и докладна записка за поемане на общински дълг и даване на съгласие за получаване на кредити от „Фонд за органите на местно самоуправление в България – ФЛАГ”. Заемът е необходим за изпълнение на проекта за реконструкция на уличната мрежа, тротоарите, междублоковите пространства, съоръжения за игра на деца, съоръжения за младежи в най-големия жилищен комплекс – „Бистрица”. Трябва да бъде утвърдено и дофинансиране на самостоятелни паралелки с по-малко от 10 ученици в общински училища в Дупница. \r\nВенцеслав ИЛЧЕВ", "date": "2018.09.11", "title": "Кюстендил: Общинският съвет в Дупница ще проведе извънредно заседание"}
{"url": "http://www.focus-news.net/news/2018/09/11/2565601/tsvetan-tsvetanov-za-kandidatite-za-ministri-zalozhihme-na-profesionalizam-i-opit-za-opredeleniya-sektor-v-koyto-novite-ministri-shte-otgovaryat.html", "text": "Заложихме на професионализма и опита в определения сектор, в който новите министри ще отговарят. Това каза председателят на ПГ на ГЕРБ и заместник-председател на партията Цветан Цветанов в сутрешния блок по  БНТ  по повод кандидатурите за нови министри на транспорта, вътрешни работи и регионалното развитие. Той посочи, че инж. Петя Аврамова, кандидат за министър на регионалното развитие, е работила заедно с целия екип на регионалното министерство. „Тя е кандидат от Северозападна България и е свидетел на предизвикателствата в района,“ посочи той. По думите му Александър Манолев, предложен за министър на транспорта, е млад и амбициозен човек, които има сериозен опит в политиката и влизайки в транспортното министерство ще работи да се постигнат всички тези резултати, които се очакват от обществото. Цветанов каза, че Младен Маринов, който е кандидат да оглави МВР, е получил професионално развитие в различни правителства през последните 20 години. „Не виждам нищо лошо в това един висш професионалист да оглави вътрешното министерство“. По думите му Министерски съвет ще вземе решението, кой да застане на свободното вече място за главен секретар на МВР.", "date": "2018.09.11", "title": "Цветан Цветанов за кандидатите за министри: Заложихме на професионализъм и опит за определения сектор, в който новите министри ще отговарят"}
{"url": "http://www.focus-news.net/news/2018/09/11/2565617/veliko-tarnovo-zakrivat-lyatnata-politseyska-akademiya-v-selata-hotnitsa-samovodene-i-rusalya.html", "text": "С много игри и забавления закриват тазгодишното издание на лятната детска полицейска академия в селата Хотница, Самоводене и Русаля, предаде репортер на  Радио „Фокус“ – Велико Търново . Децата от центровете за работа с деца и младежи ще демонстрират наученото през лятото пред присъстващите в читалището в село Хотница. Тази година закриването на формата се случва по населени места, за да могат да участват всички деца и младежи, които през летните месеци усилено подготвят и програма.  През тази седмица предстои закриване и в селата Ресен, Леденик, Шемшево, Никюп, Присово и в град Дебелец. \r\nВ летните полицейски академии взимат участие стотици малчугани и младежи от Центровете за работа с деца и младежи  в региона. Под ръководството на своите ментори от полицията и пожарната служба те усвояват ценни знания за престъпленията и превенцията им, ограничаването на трафика на хора, безопасността на движението по пътищата, както и как да реагират при пожари и други бедствия. \r\nМария НЕДЕВА", "date": "2018.09.11", "title": "Велико Търново: Закриват лятната полицейска академия в селата Хотница, Самоводене и Русаля"}
{"url": "http://www.focus-news.net/news/2018/09/11/2565615/gazeta-express-kosovo-hashim-tachi-e-dovolen-ot-noviya-ekip-za-dialoga-sas-sarbiya.html", "text": "Президентът на Косово Хашим Тачи заяви, че е „много доволен“ от новия преговорен екип за диалога със Сърбия, избран от правителството и оглавяван от основния му политически опонент Фатмир Лимай, пише  базираното в Прищина албанско електронно издание Gazeta Express . \r\nОтношенията между Тачи и Лимай се влошиха, след като последния се отцепи от бившата партия на президента ПДК (Демократическата партия на Косово) и създаде свое политическо движение, но напоследък те започнаха да се подобряват и в понеделник Тачи сподели, че се доверява на политическия опит на бившия си сътрудник, който се превърна в основния му политически противник, коментира изданието. \r\nВ съобщение до медиите държавният глава изрази задоволство от екипа, който ще се присъедини към него, като главен преговарящ, в диалога със Сърбия с посредничеството на Европейския съюз. \r\n„Газета Експрес“ припомня, че миналата седмица косовския премиер Рамуш Харадинай формира преговорен екип, оглавяван от Лимай, в който влизат и неговите заместници, като това е опит за намаляване на влиянието на Тачи, който досега разполагаше с пълен контрол над преговорите с Белград. „Вярвам на господин Лимай и другата част от екипа и те ще подпомогнат диалога с техния опит“, заяви Тачи. \r\nПрезидентът коментира също и изявленията на сръбските официални лица, включително президента Александър Вучич, които обявиха, че няма да преговарят с Лимай в Брюксел. „Косовските институции правят назначенията, а не Белград“, подчерта държавният глава. След избирането на новия преговорен екип, Лимай заяви в интервю пред Т7, че той е формиран, за да намали правомощията на Тачи в диалога със Сърбия, отбелязва още прищинското издание. \r\nПревод и редакция:", "date": "2018.09.11", "title": "Gazeta Express (Косово): Хашим Тачи е „доволен“ от новия екип за диалога със Сърбия"}
{"url": "http://www.focus-news.net/news/2018/09/11/2565618/hristo-smolenov-ekspert-po-antiterorizam-studenata-voyna-vleze-v-protivorechie-s-globalnata-voyna-sreshtu-terora-ednata-pravi-drugata-nenuzhna.html", "text": "Студената война влезе в противоречие с глобалната война срещу терора - едната направи другата ненужна. Това каза експертът по антитероризъм Христо Смоленов в интервю за  Агенция „Фокус“  по повод 17-ата годишнина от атентата от 11 септември 2001 г. срещу Световния търговски център, развитието на терористичните техники на атентаторите и манипулацията на тероризма върху развитието на света. „Сценарият за Студена война беше подготвян от дълбоката международна общност, за която тя беше благоприятна среда за развихряне на хипер капитала. Той е конгломерат от наркопари, средства от трафик на хора. Той е всичко друго, но не и производителен капитал. Той е спекулативна стихия, за която се изисква максимално висок  риск и   напрежение в междудържавните отношения. За да процъфтява този мегабизнес, отношенията между държавите трябва да се характеризират с такова напрежение, каквото имаше по време на Студената война. Така се стига до очевидната за всеки здравомислещ и свободомислещ човек ситуация. Тези, които подготвят новата Студена война, на практика закрилят тероризма. И обратното – глобалното противодействие срещу терора, изключва истерията на Студената война. Тази истерия е хранителна среда за много сегашни и минали политически перверзии. Например създаването и подкрепата на ИДИЛ, метастазите, на която още не са разчистени“, обясни още Смоленов.  Според него всеки опит за дестабилизация ще налее вода в мелницата на глобалния тероризъм и връщането към рефлексите от Студената война. По думите му  тази истерия, която кълни и процъфтява на много места по света, всъщност е една услуга към глобалните терористи. „Светът още не е поумнял достатъчно, но съм убеден, че той няма време да се бави в това отношение. Всички ние, и журналисти, и аналитици, и хората, които въплъщават така наречената народна дипломация, са длъжни не просто да вземат отношение, но да виждат голямата алтернатива. Тя е Студена война, която подкрепя тероризма или борба срещу глобалния тероризъм, отхвърляйки парадигмите,  предубежденията и истерията на Студената война“, обясни експертът по антитероризъм.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.11", "title": "Христо Смоленов, експерт по антитероризъм: Студената война влезе в противоречие с глобалната война срещу терора - едната прави другата ненужна"}
{"url": "http://www.focus-news.net/news/2018/09/11/2565620/elka-dimova-zam-kmet-na-dobrich-obshtinata-prizovava-grazhdanite-koito-zhelayat-da-polzvat-obshtinski-zhilishta-da-podavat-zayavleniya-za-tova-do-30-septemvri.html", "text": "Община град Добрич призовава гражданите, които желаят да ползват общински жилища, да подават заявления за това до 30 септември. Това заяви зам.-кметът на Община Добрич с направление „Финанси и общинска собственост“ Елка Димова, предаде кореспондентът на  Радио „Фокус” – Варна . Общината е в процес на набиране на такива заявления. Съвсем съзнателно срокът е даден в летния период – от 1 юли до края на месеца, посочи зам.-кметът. Това е с цел облекчаване на нуждаещите се, като се предполага, че в този период те са в страната, ако евентуално работят зад граница. До момента са подадени 65 заявления. Община град Добрич отново ще напомни преди окончателното приключване на кампанията. 1331 са към момента общинските жилища в Добрич. 1281 от тях са за настаняване при установени жилищни нужди, 35 са резервните, каза Елка Димова. 7 от жилищата са продажба, замяна или обезщетение на собственици, чиито имоти са отчуждени за общински нужди. В такива жилища са настанени например граждани, които от 30 години очакват построяването на блок „Добрич“. От миналата година Общината е започнала проверка на актуалността на списъка на желаещи да бъдат настанени в общински жилища. 734 са фигуриращите в този списък към 1 септември 2018 г., отбеляза зам.-кметът. 693 са били гражданите, семействата и домакинствата към 1 юли. „Нашата идея беше да дадем един срок, в който всички тези граждани да презаявят и да предекларират своята нужда, за да актуализираме този списък. Той е създаден някъде през 90-те години и само допълва и допълва. И никой не е правил анализ на тези имена и доколко тези нужди са актуални“, каза Елка Димова. Тя сподели със съжаление, че кампанията на Общината с желанието за предеклариране на нуждите от настаняване в общинско жилище е претърпяло фиаско, защото има подадени по-малко от 20 декларации. Идеята е била неподаването на декларация да означава, че са отпаднали нуждите от настаняване в общинско жилище, което автоматично да изключва граждани, семейства и домакинства от списъка на нуждаещите се. Въпреки, че срокът за подаване на заявления е удължаван два пъти, до сега Общината не е посмяла да намали списъка от над 700 души на 20, посочи Елка Димова и допълни: „Може би е време нашият толеранс да се изчерпи вече и да покажем твърда ръка и в следващия срок, който за новата година е до края на март, ние просто ще приложим този регламент, който е разписан в наредбата, така че още веднъж призоваваме всички хора, които са включени в този списък, да имат добрината и да дойдат и заявят отново своята нужда от общински жилища, защото в противен случай ние действително ще решим, че те повече нямат нужда от такова жилище“. Формуляр за подаване на заявление може да се получи на 6-о работно място в Центъра за услуги и информация на Община град Добрич или да се изтегли от сайта на общинската администрация в рубриката „Новини“ от месец юли тази година.   \r\nЖулиета НИКОЛОВА", "date": "2018.09.11", "title": "Елка Димова, зам.-кмет на Добрич: Общината призовава гражданите, които желаят да ползват общински жилища, да подават заявления за това до 30 септември"}
{"url": "http://www.focus-news.net/news/2018/09/11/2565621/pregled-na-osnovnite-temi-vav-varnenskiya-pechat.html", "text": "„Бум на фалшивите сигнали за пожар“, е заглавие от първа страница в днешния брой на варненския вестник  „Черно море“ . 2 650 са сигналите, на които варненските огнеборци са реагирали през летния сезон. Това каза за тв „Черно море“ директорът на Регионална дирекция „Пожарна безопасност и защита на населениетоµ във Варна комисар Тихомир Тотев. По думите му няма рязка динамика в оперативната обстановка във Варна и областта в сравнение със същия период на миналата година, а в резултат от дъждовете през летния сезон се отчита намаление на горските пожари.  \r\n„Ремонтът на СУ „Найден Геров“ във Варна приключва до 2 седмици“, пише също изданието. Ремонтите в СУ „Найден Геров“ във Варна ще приключат най-късно до 2 седмици. Това съобщи кметът Иван Портних на първата копка на разширението на ДГ „Карамфилче“. Ремонтите в I ОУ в район „Вл. Варненчик“ ще приключат след 3 – 4 седмици, а тези в училище „Димчо Дебелянов“ – след около месец и половина, тъй като там се изграждат нов физкултурен салон, нов двор и паркова среда. Строителните дейности са мащабни, проблемът е, че като започнат, се появяват проблеми, които трябва да се отстраняват. Затова се получава закъснение в сроковете, поясни кметът.  \r\n„Започна разширението на ДГ „Карамфилче“, четем още броя. Започна строителството на нова сграда на територията на ДГ „Карамфилче“ във Варна. Тя ще бъде с капацитет 120 места и трябва да бъде завършена за 12 месеца, съобщи кметът Иван Портних. Стойността на обекта е 1,5 млн. лв. Строителството предвижда и изграждането на мултифункционален салон за спортни и занимателни цели.  \r\n„Свинефермите в патова ситуация заради чумата“, е друго издание в броя. Свинефермите във Варненска област са в патова ситуация заради разкритото огнище на африканска чума в село Тутраканци и последвалата забрана за транспортиране на животни в региона. Собствениците на индустриално отглеждани прасета вече започнаха да търпят загуби, въпреки че заразата е далеч от стопанствата им. Така например от свинеферма в село Слънчево всеки ден трябва 400 свине да се придвижват до кланицата. От седмица обаче това не се прави заради забраната. В същото време популацията на животните постоянно расте заради раждането на нови.  \r\n„Ситуацията е патова. Въпреки че са здрави, животните трябва да се умъртвяват по някакъв начин и да се дават на екарисажа, а екарисажът не може да поеме всичките тези животни.  \r\n„Димитър Маргаритов: Летният туристически сезон премина без драстични нарушения“, е друго заглавие в изданието. „Положителният извод, която можем да направим, е, че макар и да срещнахме отново нарушения, нямаше нещо драстично, нито „иновативни практикиµ, на които сме се натъквали в минали сезони, от рода на такса „празен стол“ или „игра на дете в заведение“. Така председателят на Комисията за защита на потребителите КЗП Димитър Маргаритов обобщи по Канал 3 резултатите от осъществения контрол през отминаващия летен сезон.", "date": "2018.09.11", "title": "Преглед на основните теми във варненския печат"}
{"url": "http://www.focus-news.net/news/2018/09/11/2565625/ruse-zhitelite-na-marten-protestiraha-poradi-chestite-tokovi-udari.html", "text": "Жителите на Мартен протестираха поради честите токови удари. Областният управител на област Русе Галин Григоров се срещна вчера с над 300 жители на града, които излязоха на протест и блокираха главния път между Русе и Силистра. Това съобщиха от  Областна администрация Русе . Причината за тези действия е постоянното прекъсване на електрозахранването в населеното място, което се случва без предупреждение и води до изгарянето и повредата на множество електроуреди. \r\nОбластният управител заяви, че още от днес поетапно ще започне подмяната на електрическата мрежа, а до края на месец ноември би трябвало да се изгради и новата подстанция, която ще захранва града. Обнадеждаващо е и, че техниката вече е доставена, а до няколко дена ще се подпише и договора за започване строителството на подстанцията. \r\nГригоров сподели с протестиращите, че самият той е потърпевш, тъй като живее в Мартен. \r\nМестните имат уверението и на кмета Димо Тонев, и на ръководството на електроразпределителното дружество, че проблемът ще бъде решен във възможно най-кратки срокове.  \r\nНапрежението ескалира и поради наближаващата зима, тъй като повечето от хората се отопляват на ток. Последният драстичен случай е от преди няколко дена, когато ел. захранването е прекъснало няколко десетки пъти.", "date": "2018.09.11", "title": "Русе: Жителите на Мартен протестираха поради честите токови удари"}
{"url": "http://www.focus-news.net/news/2018/09/11/2565622/sliven-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в Сливенска област, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г. \r\nВ град Сливен движението е натоварено.", "date": "2018.09.11", "title": "Сливен: Интензивен е трафикът по основните пътни артерии в областта"}
{"url": "http://www.focus-news.net/news/2018/09/11/2565624/varna-prodalzhavat-remontnite-deynosti-po-napravleniyata-devnya-suvorovo-i-valchi-dol-suvorovo.html", "text": "Сухи са пътните настилки по републиканската пътна мрежа на територията на Варненска област, предаде репортер на  Радио „Фокус“ – Варна . Времето е с разкъсана облачност, видимостта е добра. В областта трафикът е сравнително спокоен по основните направления за София, Добрич и Бургас. Движението в участък от пътя Кранево – Варна е ограничено за моторни превозни средства над 10 тона при км 83. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. \r\nДиана СТОЕВА", "date": "2018.09.11", "title": "Варна: Продължават ремонтните дейности по направленията Девня – Суворово и Вълчи дол – Суворово"}
{"url": "http://www.focus-news.net/news/2018/09/11/2565623/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.11", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/11/2565626/plovdiv-regionalnata-inspektsiya-po-okolnata-sreda-i-vodite-e-ustanovila-narusheniya-na-ekologichnoto-zakonodatelstvo-v-zavod-za-var-v-asenovgrad.html", "text": "Регионалната инспекция по околната среда и водите (РИОСВ) в Пловдив е извършила проверка по сигнали за замърсяване на въздуха от комин на варова пещ на завод за вар и варови разтвори в Асеновград. Това съобщиха за  Радио „Фокус“ – Пловдив  от РИОСВ - Пловдив. При проверката е установено, че е възникнал проблем с пречиствателното съоръжение към варова пещ. Поради високата температура на изходящите газове – около 160 градуса, подмяната на ръкавите към филтъра е извършена по-бавно. За възникналата авария операторът не е уведомил контролния орган, съгласно условие от комплексно разрешително. \r\n„На дружеството е издадено комплексно разрешително. Съгласно условие в него, на оператора са вменени задължения при аварийни ситуации незабавно да уведомява контролния орган. До момента на подаване на сигналите в инспекцията не е постъпило уведомление за настъпила авария“, обясниха от екоинспекцията в Пловдив. За установеното нарушение на дружеството ще бъде съставен акт за административно нарушение и ще му бъде наложена имуществена санкция. Санкцията според Закона за опазване на околната среда при подобни случаи е в размер от 10 000 до 500 000 лв. Регионалната инспекция по околната среда и водите ще продължи да осъществява засилен контрол на обекта. \r\nТони МИХАЙЛОВ", "date": "2018.09.11", "title": "Пловдив: Регионалната инспекция по околната среда и водите е установила нарушения на екологичното законодателство в завод за вар в Асеновград"}
{"url": "http://www.focus-news.net/news/2018/09/11/2565629/varna-stotitsi-abonati-v-kv-asparuhovo-sa-bez-vodopodavane-zaradi-stroitelno-montazhni-deynosti.html", "text": "Стотици абонати в кв. „Аспарухово“ във Варна са без водоподаване заради извършване на строително-монтажни дейности от фирма „Автомагистрали“. Това съобщиха за  Радио „Фокус“ – Варна  от дружеството „Водоснабдяване и канализация“ във Варна. Ремонтът ще засегне абонатите в района между улиците „Нарва“, „Найчо Цанов“, „Злетово“ и бул. „Народни Будители“. Спирането на водата ще продължи почти половин денонощие, като тя ще бъде пусната отново около 21.00 часа. \r\nДиана СТОЕВА", "date": "2018.09.11", "title": "Варна: Стотици абонати в кв. „Аспарухово“ са без водоподаване заради строително-монтажни дейности"}
{"url": "http://www.focus-news.net/news/2018/09/11/2565619/kyustendil-trima-voennosluzheshti-sa-spasili-sobstvenika-na-goryashtata-kashta-v-selo-piperkov-chiflik.html", "text": "Трима военнослужещи са спасили собственика на горящата къща в село Пиперков чифлик. Това съобщиха за  Радио „Фокус” – Кюстендил  от Бригадното командване към състава на Сухопътни войски. Тримата военно служещи – ефрейторите Десислав Йорданов и Евгени Георгиев, и редник Кристиян Георгиев, са пътували за работа, когато забелязали дима от горящата къща. Къщата е горяла от втория етаж, а на първия етаж е имало мъж, който викал за помощ. Военнослужещите са извадили мъжа от горящата къща, преместили са кола от двора, с цел минимизиране на щетите. Подаден е сигнал и на телефон 112. \r\nВенцеслав ИЛЧЕВ", "date": "2018.09.11", "title": "Кюстендил: Трима военнослужещи са спасили собственика на горящата къща в село Пиперков чифлик"}
{"url": "http://www.focus-news.net/news/2018/09/11/2565628/predsedatelyat-na-ns-tsveta-karayancheva-balgariya-shte-pomaga-na-sarbiya-za-da-mozhe-da-harmonizira-svoeto-zakonodatelstvo-s-evropeyskoto.html", "text": "България ще помага на Сърбия, за да може да хармонизира своето законодателство с европейското. Това каза председателят на Народното събрание Цвета Караянчева след среща с председателя на Народната скупщина на Сърбия Мая Гойкович, предаде репортер на  Агенция „Фокус“ . \r\n„България и Сърбия имат дълги отношения, които се развиват в много добра посока. С г-жа Гойкович разговаряхме на различни теми и аз изразих своята радост, че по време на Българското председателство на Съвета на ЕС бяха отворени две теми за евроинтеграция на Сърбия. Изразих своето желание да помагаме на сръбската страна, за да може да хармонизира своето законодателство с европейското, защото ние сме от 11 години в ЕС и имаме опит“, каза още Караянчева. \r\nТя посочи, че двете са разговаряли и за българското малцинство в Сърбия. „И съм убедена, че оттук нататък разговорите ще вървят във възходяща посока. Имаме обещанието, че проблемите се решават в посока образование, медии и вероизповедания на майчин език. Говорихме и за инфраструктурните проекти, които ще продължим да подкрепяме със съответните законодателни инициативи, които са необходими за тяхната реализация. Защото само свързаността между държавите на Балканския полуостров могат да повишат както икономическия растеж, така и туристическия растеж в двете страни“, каза Караянчева. \r\nЦветилена СИМЕОНОВА", "date": "2018.09.11", "title": "Председателят на НС Цвета Караянчева: България ще помага на Сърбия, за да може да хармонизира своето законодателство с европейското"}
{"url": "http://www.focus-news.net/news/2018/09/11/2565631/sport-wta-globi-serina-uilyams-sas-17-hilyadi-dolara-za-kradets-kam-sadiyata-na-izgubeniya-final-na-us-open.html", "text": "Американската тенисистка Серина Уилямс бе глобена от Женската тенис асоциация със 17 хиляди долара за непристойно поведение по време на финала на Откритото първенство на САЩ, който тя загуби от японката Наоми Осака с 2:6, 4:6. По време на двубоя тя на няколко пъти влезе в пререкания със съдията и дори го нарече „крадец“, за което още тогава тя бе наказана с точка за опонентката й.", "date": "2018.09.11", "title": "Спорт: WTA глоби Серина Уилямс със 17 хиляди долара за „крадец“ към съдията на изгубения финал на US Open"}
{"url": "http://www.focus-news.net/news/2018/09/11/2565627/dimitar-margaritov-kzp-narusheniyata-na-targovtsite-po-chernomorieto-namalyavat-kato-broy-no-ne-i-kato-vid.html", "text": "Нарушенията на търговците по Черноморието намаляват като брой, но не и като вид, предлагане и обслужване се разминават и този летен сезон. Това каза за сутрешния блок „Добро утро, България“ на  Радио „Фокус“  председателят на Комисията за защита на потребителите Димитър Маргаритов. По думите му повече са били извършените проверки по южното Черноморие, като притегателна дестинация за масовия турист. „Вследствие на сигнали от потребители и проведената кампания „Лято 2018“ са проверени над 1500 обекта. За да се повиши качеството на българския туристически продукт са нужни повече информационни кампании и стриктна превенция. Хората са били изкушени от някаква оферта, обикновено тя се предлага и в интернет. Там са публикувани интересни картинки, изкушаваща информация, атрактивни цени, а впоследствие се оказва, че не всичко това в комбинация може да бъде предоставени. Когато потребителите разглеждат такива оферти и установят или нереално ниска цена за това, което се обещава, или пък че са малко повече описаните услуги, отколкото традиционно могат да бъдат предоставени, да имат едно наум“, препоръча Димитър Маргаритов. Той добави, че най-добрият вариант за потребителя е да се свърже със съответния търговец, за да се установи „от първа ръка“ до каква степен предлаганите условия отговарят на истината. „Почивките „Аll Inclusive“ набират все по-широка популярност сред българите, но въпреки това да се наблюдават практики от нелоялни търговци за освобождаване от отговорност да се предостави описаното по закон“, уточни председателят на Комисията за защита на потребителите.", "date": "2018.09.11", "title": "Димитър Маргаритов, КЗП: Нарушенията на търговците по Черноморието намаляват като брой, но не и като вид"}
{"url": "http://www.focus-news.net/news/2018/09/11/2565634/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Премиерът на Косово Рамуш Харадинай заяви пред хърватската телевизия РТЛ, че изказването на сръбския президент Александър Вучич, в което той се говори позитивно за Слободан Милошевич не допринася за помиряването и установяването на добри отношения между Белград и Прищина, предава  скопското електронно издание „МКД“ . \r\n„В Косово не е добре дошъл нито един гост, който говори добро за Милошевич. Това не е правилно. Но Вучич спомена Милошевич. Затова казвам, че това не е нормално. Подобни изказвания не допринасят за помирението и изграждането на по-добри отношения между Косово и Сърбия, както и решаване на проблемите чрез признаване“, заяви Харадинай във връзка с посещението на Вучич в Косово и думите му, в които описа Милошевич като „голям лидер на Сърбия“. \r\nКосовският премиер оцени, че отношенията между Белград и Прищина „все още не са приятелски“. \r\nНа въпрос защо на Вучич му е позволено да влезе в Косово, Харадинай отговори, че иска страната да бъде отворена и че тя ще продължи да бъде, особено, защото „целта е бъде членка на Европейския съюз и НАТО“. \r\n„Заради това се придържаме към правилата, че всички са добре дошли, но посланията тук със сигурност са важни. Не може в Косово да се говори добро за Милошевич, това не е добър знак“, заяви Милошевич и отрече да е имало натиск от международната общност да позволи на сръбския президент да влезе. \r\nПо въпроса за евентуална размяна на територии, той подчерта, че това не е едно от възможните решения. \r\n„Тези граници не са най-добри, но с тези граници завършиха войните. Отварянето на границите би означавало нова война. Аз, като представител на Косово и албанците, не съм готов за нова война за територия“, посочи косвоският премиер. \r\nТой бе запитан и кога очаква Белград да признае независимостта на Прищина и отговори, че това вече се е случило, а доказателство за това, както заяви Харадинай, е и фактът, че за всяко посещение трябва да се иска позволение от косовските власти. \r\n„Отворени сме за двустранни отношения до признаването, а това би трябвало да се случи, колкото може по-бързо“, заяви Харадинай пред хърватската РТЛ. \r\n*** Президентът на Косово Хашим Тачи заяви, че е „много доволен“ от новия преговорен екип за диалога със Сърбия, избран от правителството и оглавяван от основния му политически опонент Фатмир Лимай, пише  базираното в Прищина албанско електронно издание Gazeta Express . \r\nОтношенията между Тачи и Лимай се влошиха, след като последния се отцепи от бившата партия на президента ПДК (Демократическата партия на Косово) и създаде свое политическо движение, но напоследък те започнаха да се подобряват и в понеделник Тачи сподели, че се доверява на политическия опит на бившия си сътрудник, който се превърна в основния му политически противник, коментира изданието. \r\nВ съобщение до медиите държавният глава изрази задоволство от екипа, който ще се присъедини към него, като главен преговарящ, в диалога със Сърбия с посредничеството на Европейския съюз. \r\n„Газета Експрес“ припомня, че миналата седмица косовския премиер Рамуш Харадинай формира преговорен екип, оглавяван от Лимай, в който влизат и неговите заместници, като това е опит за намаляване на влиянието на Тачи, който досега разполагаше с пълен контрол над преговорите с Белград. „Вярвам на господин Лимай и другата част от екипа и те ще подпомогнат диалога с техния опит“, заяви Тачи. \r\nПрезидентът коментира също и изявленията на сръбските официални лица, включително президента Александър Вучич, които обявиха, че няма да преговарят с Лимай в Брюксел. „Косовските институции правят назначенията, а не Белград“, подчерта държавният глава. След избирането на новия преговорен екип, Лимай заяви в интервю пред Т7, че той е формиран, за да намали правомощията на Тачи в диалога със Сърбия, отбелязва още прищинското издание. \r\n***  Президентът на Сърбия Александър Вучич заяви, че речта му в неделя в Косово, в рамките на която той спомена Слободан Милошевич, е била „фалшифицирана“ от много хора и те са я изкривили, както им изнася, а всъщност неговото изявление не е било в „прослава“ на последния югославски президент, а „сериозна и отговорна критика на политиката“, която е водила Сърбия, пише  електронното издание на белградския ежедневник Danas . \r\nНа пресконференцията след срещата си с американския сенатор Рон Джонсън Вучич заяви, че неговото изказване в Косово „е чуто от някои журналисти, а от други – не“. \r\n„Вчера (9 септември) говорих най-вече за нас – сърбите, за нашите заблуждения, нашите грешки и нашия път за в бъдеще. Говорих за необходимостта от установяване на различни отношения между сърби и албанци“ заяви Вучич. \r\n„Ще повторя: Милошевич имаше най-голяма подкрепа, беше велик лидер, но резултатите от неговото управление на Сърбия са много, много лоши“, обясни сръбският президент, като подчерта, че втората част на речта му е изпусната и забравена от някои. \r\nСръбският президент заяви, че не е искал да напада Милошевич от тази историческа дистанция за „някои глупости, за които други са го нападали“, като оценките дали неговата съпруга му е влияла, или какво е правил неговия син. \r\n„Това, което казах вчера не е прослава, а – напротив – сериозна и отговорна критика на политиката, която сме водили... И затова казах, че за нас е важно да не градим култ към гробовете, а култ към живите, не култ към миналото, а култ към бъдещето“, поясни още сръбският държавен глава. \r\nОсвен това той попита защо някои са предали само част от оценката за Милошевич, изваждайки я от контекста. \r\nВучич, без да посочва имена, оцени, че „това показва липса на готовност да се изправят“ срещу думите, които той „ясно е изрекъл, нито да се изправят срещу отговорен политик“. \r\n„Защото не могат да водят такава отговорна политика. Само ако имат лош Вучич и лоша Сърбия те могат да имат политика. А ако Сърбия предлага мир, ако Сърбия иска добри отношения  - е, това не е Сърбия, която искаме“, оцени сръбският президент. \r\n*** Турция призова Гърция да „преразгледа“ решение, гласувано от парламента в Атина миналия месец, според което мюфтиите в гръцкия граничен регион Западна Тракия трябва да се пенсионират на възраст от 67 години, пише  електронното издание на Kathimerini . \r\nГоворителят на турското външно министерство Хами Аксой обвини Атина, че се опитва да отнеме автономния статут на мюфтийската институция, пише изданието. \r\n„Нашите родственици в Западна Тракия за загрижени заради проектозакона, който цели да отнеме автономния статут на институцията на мюфтиите, която произтича от международните споразумения“, заяви Аксой. \r\n„Очакваме тази поправка, отнасяща се до институцията на мюфтиите, които обслужват религиозните нужди на малцинствата, да бъде преразгледана в съответствие с обратната връзка и исканията на малцинствата“, добави говорителят на турското МВнР. \r\n„Катимерини“ уточнява, че мюфтиите са мюсюлмански съдии, които имат правото да отсъждат по религиозни въпроси. \r\nМеждувременно специалният пратеник на ООН за Кипър Джейн Хол Луте ще се срещне с министъра на външните работи на Гърция Никос Коцияс в Атина във вторник, като част от усилията за възобновяване на процеса на обединение на острова. \r\nВизитата на Луте се осъществява, след като в понеделник външния министър на Германия Хайко Маас заяви, че приемането на Турция в ЕС зависи от разрешаването на кипърския проблем.", "date": "2018.09.11", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/09/11/2565632/predsedatelyat-na-narodnata-skupshtina-na-sarbiya-maya-goykovich-za-sarbiya-e-vazhno-da-pocherpi-opit-i-da-ne-pravi-greshkite-koito-e-pravila-balgariya-po-vreme-na-kandidatstvaneto-si-v-es.html", "text": "За Сърбия е важно да почерпи опит и да не прави грешките, които е правила България по време на кандидатстването си в ЕС. Това каза председателят на Народната скупщина на Сърбия Мая Гойкович след среща с председателя на Народното събрание Цвета Караянчева, предаде репортер на  Агенция „Фокус“ . \r\n„Искам да изкажа голямото си задоволство, че сътрудничество между двата парламента е много добро. Като представители на нашите два народа мога да кажа, че в нашите взаимоотношения вървят в чудесна посока – така, както трябва да бъде. През последните 3 години това е трето посещение, което се случва между двата парламента. Днес имахме много съдържателен разговор, като говорихме преди всичко за европейската интеграция на Сърбия“, каза Гойкович. \r\nТя посочи, че Сърбия е много благодарна на България, тъй като по време на своето Председателство на Съвета на ЕС България е направила всичко възможно за европейската интеграция на Западните Балкани. „Днес отново се съгласихме, че разширяването на ЕС със Западните Балкани е решаването на проблема, а не правене на проблем. Целта на Сърбия е пълноправното членство в ЕС“, каза още тя и посочи, че това е една цел, която не е недостижима. „За нас от много важно значение е да почерпим опит и да не правим грешките, които е правила България по време на кандидатстването си в ЕС. Така че сътрудничеството на съветите на двата парламента във всяко едно отношение е много важно за нас. Много важен въпрос нашите разговори е и как живее българското национално малцинство в Сърбия“, каза още Гойкович и посочи, че от тази учебна година има отпечатани учебници за българското малцинство. \r\nЦветилена СИМЕОНОВА", "date": "2018.09.11", "title": "Председателят на Народната скупщина на Сърбия Мая Гойкович: За Сърбия е важно да почерпи опит и да не прави грешките, които е правила България по време на кандидатстването си в ЕС"}
{"url": "http://www.focus-news.net/news/2018/09/11/2565633/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Как премина отбелязването на Съединението на Княжество България и Източна Румелия в Свищов? Това е един от въпросите, на които ще Ви отговорим в рамките на днешното издание на предаването „Добре дошли в Свищов“ на  Радио „Фокус“ – Велико Търново . Освен това ще Ви разкажем повече и за идеята на Община Свищов за поредна година да се включи в националната кампания „Да изчистим България“. И през тази година се очаква стотици доброволци да участват в почистването, а за реда, по който това може да се случи ще попитаме Стоян Парашкевов, директор Дирекция „Управление на проекти и европейски оси“ в Община Свищов. Втората част на предаването ще е посветена на ВиК ремонтите, които текат в Свищов през летните месеци. Какво бе направено до момента и какво предстои ще ни разкаже кметът на Свищов Генчо Генчев. Събеседник по темата ще бъде и управителят на ВиК дружеството, което отговаря за Свищов инж. Димитър Владов. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.09.11", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/09/11/2565637/shumen-2863-detsa-sa-zapisani-v-detskite-gradini-v-obshtinata.html", "text": "2863 деца са записани в детските градини в община Шумен. Това съобщи на брифинг Найден Косев, зам.-кмет на града, предаде репортер на  Радио Фокус - Шумен . Те са разпределени в 123 групи, 107 от които в града. Градините в Шумен могат да приемат още 74 деца. 262, 5 щатни бройки е педагогическият персонал,  който работи в 28- те детски градини в общината. Наетите охранителни са 32. \r\nИвелина ИВАНОВА", "date": "2018.09.11", "title": "Шумен: 2863 деца са записани в детските градини в общината"}
{"url": "http://www.focus-news.net/news/2018/09/11/2565630/danas-sarbiya-aleksandar-vuchich-tvardi-che-ne-e-vazhvalyaval-miloshevich-a-go-e-kritikuval.html", "text": "Президентът на Сърбия Александър Вучич заяви, че речта му в неделя в Косово, в рамките на която той спомена Слободан Милошевич, е била „фалшифицирана“ от много хора и те са я изкривили, както им изнася, а всъщност неговото изявление не е било в „прослава“ на последния югославски президент, а „сериозна и отговорна критика на политиката“, която е водила Сърбия, пише  електронното издание на белградския ежедневник Danas . \r\nНа пресконференцията след срещата си с американския сенатор Рон Джонсън Вучич заяви, че неговото изказване в Косово „е чуто от някои журналисти, а от други – не“. \r\n„Вчера (9 септември) говорих най-вече за нас – сърбите, за нашите заблуждения, нашите грешки и нашия път за в бъдеще. Говорих за необходимостта от установяване на различни отношения между сърби и албанци“ заяви Вучич. \r\n„Ще повторя: Милошевич имаше най-голяма подкрепа, беше велик лидер, но резултатите от неговото управление на Сърбия са много, много лоши“, обясни сръбският президент, като подчерта, че втората част на речта му е изпусната и забравена от някои. \r\nСръбският президент заяви, че не е искал да напада Милошевич от тази историческа дистанция за „някои глупости, за които други са го нападали“, като оценките дали неговата съпруга му е влияла, или какво е правил неговия син. \r\n„Това, което казах вчера не е прослава, а – напротив – сериозна и отговорна критика на политиката, която сме водили... И затова казах, че за нас е важно да не градим култ към гробовете, а култ към живите, не култ към миналото, а култ към бъдещето“, поясни още сръбският държавен глава. \r\nОсвен това той попита защо някои са предали само част от оценката за Милошевич, изваждайки я от контекста. \r\nВучич, без да посочва имена, оцени, че „това показва липса на готовност да се изправят“ срещу думите, които той „ясно е изрекъл, нито да се изправят срещу отговорен политик“. \r\n„Защото не могат да водят такава отговорна политика. Само ако имат лош Вучич и лоша Сърбия те могат да имат политика. А ако Сърбия предлага мир, ако Сърбия иска добри отношения  - е, това не е Сърбия, която искаме“, оцени сръбският президент. \r\nПревод и редакция:", "date": "2018.09.11", "title": "Danas (Сърбия): Александър Вучич твърди, че не е възхвалявал Милошевич, а го е критикувал"}
{"url": "http://www.focus-news.net/news/2018/09/11/2565635/elka-dimova-zam-kmet-na-dobrich-izpalnenieto-na-prihodnata-chast-na-byudzheta-kam-31-avgust-e-77.html", "text": "Изпълнението на приходната част на бюджета на Община град Добрич към 31 август при план 20 895 000 лв. е  16 112 000 лв. или 77,11%. Това съобщи зам.-кметът на Добрич с ресор „Финанси и общинска собственост“ Елка Димова, предаде кореспондентът на  Радио „Фокус” .  82% е изпълнението на данъчните приходи при план 7 140 000 лв. – 5 865 000 лв. При общинските такси изпълнението е 80% от годишния план, при план 7 400 000 лв. – 5 945 000 лв. Интересна по думите на зам.-кмета на Добрич е тенденцията при технически и административни услуги.  \r\n„Като цифри не са големи по принцип в бюджета, но са показателни като тенденция за намаляване на прихода от технически и административни услуги. Тенденцията е административно обусловена, знаете че е в ход инициативата за намаляване на данъчната и административна тежест върху гражданите за намаляване съответно и на финансовата тежест върху тях. Все повече и повече услуги, които Общината или местната власт предоставя на гражданите, минават под мотото „служебни дейности“, „служебни услуги“, т. е. - всякакви удостоверения се получават по служебен ред между отделните общински служби и лицата са освободени от ангажимента да представят такива удостоверения. Освободени са по този начин и от таксата за тяхното изготвяне“, каза Елка Димова и подчерта, че изготвянето на тези документи обаче не намалява разходите на Общината за подготовката им. В този контекст има още какво да се желае по отношение на електронното правителство, за да се случват нещата максимално бързо, допълни зам.-кметът.  \r\nЖулиета НИКОЛОВА", "date": "2018.09.11", "title": "Елка Димова, зам.-кмет на Добрич: Изпълнението на приходната част на бюджета към 31 август е 77%"}
{"url": "http://www.focus-news.net/news/2018/09/11/2565636/ria-novosti-mateo-salvini-anonsira-prerazglezhdane-na-otnosheniyata-s-rusiya.html", "text": "Вицепремиерът и министър на вътрешните работи на Италия Матео Салвини заяви в интервю пред телевизия Russia Today, че Европа ще има възможност да преразгледа отношенията си с Русия, предава  РИА Новости . \r\n„През май догодина ще има историческа възможност най-накрая да се промени разположението на силите в Европа“, заяви Салвини, очевидно визирайки предстоящите избори за Европейски парламент в края на май 2019 година. \r\nОсвен това той добави, че не вижда „никакъв политически, социален и културен смисъл“ от антируските санкции. \r\n„Постоянно обръщам внимание на правителствата за загубите и ще продължавам да го правя“, заключи италианският вицепремиер. \r\nРИА припомня, че Салвини редовно критикува антуруските санкции. През юли той обеща Италия да стане една от първите страни, която ще се обяви за отмяна на икономическите ограничения на ЕС. По-рано министърът заяви, че е готов да обсужда статутът на Крим и допусна, че правителството ще наложи вето на продължаването на санкциите, свързани с присъединяването на полуострова към Русия. Той също обеляза, че Москва е значим партньор на Рим в търговията и енергетиката, затова той трябва да изхожда от принципа на добросъседство. \r\nПревод и редакция:", "date": "2018.09.11", "title": "РИА Новости: Матео Салвини анонсира преразглеждане на отношенията с Русия"}
{"url": "http://www.focus-news.net/news/2018/09/11/2565639/dobrich-psihiatrichno-bolen-mazh-ot-turski-proizhod-e-potroshil-myusyulmanskite-nadgrobni-plochi-v-chastta-na-turskite-grobishta-v-grada.html", "text": "Психиатрично болен мъж от турски произход е потрошил мюсюлманските надгробни плочи в частта на турските гробища в града, научи  Агенция „Фокус“ . Случаят, станал навръх Деня на Съединението на княжество България с Източна Румелия, бе причина от Главното мюфтийство да излезе с декларация, в която осъжда ислямофобията и призова държавните институции трябва да предприемат адекватни и незабавни действия по задържането и наказването на извършителите на вандалския акт. \r\nОбвиненият за престъплението мъж е психиатрично болен и случаят не е свързан с противопоставяне между религиите. Извършителят на вандалския акт е настанен в лечебно заведение, където ще бъде изследван.", "date": "2018.09.11", "title": "Добрич: Психиатрично болен мъж от турски произход е потрошил мюсюлманските надгробни плочи в частта на турските гробища в града"}
{"url": "http://www.focus-news.net/news/2018/09/11/2565638/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  „Здравей, Пещера“ днес ще чуете повече за  ремонта на съществуващите тротоари в Пещера и изграждането на нови през последните месеци. Ще разберем повече и за дейността на Центъра за услуги на граждани към община Пещера, който започва работа днес. Събеседник по темата ще бъде Веселен Джелатов, експерт в общинската администрация. Ще отделим време и за готовността на учебните заведения на територията на родопската община за началото на учебната година. В предаването ще научим и на какъв етап е подготовката за Националния фестивал на кешкека и народните умения, който ще се проведе в село Радилово на 22 и 23 септември. Телефоните за връзка със студиото са 0885 606692 и 034 420020.", "date": "2018.09.11", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/09/11/2565642/prof-nikolay-ovcharov-shte-obyavi-finala-na-arheologicheskite-razkopki-na-perperikon-za-sezon-2018-i-shte-predstavi-napravenite-otkritiya.html", "text": "Проф. Николай Овчаров ще обяви финала на археологическите разкопки на Перперикон за Сезон 2018 и ще представи направените открития. Това ще се случи на специална пресконференция от 10.30 часа на 12 септември, сряда, на Перперикон, съобщи за  Агенция „Фокус“  самият проф. Николай Овчаров. \r\nНа пресконференцията ще бъдат представени разкритите по време на изминалите 3 месеца структури. Заедно с откритите основни находки ще бъде показан и цял средновековен квартал от времето на Иван Александър от 14 в. в южния квартал на скалния град. Утре на Перперикон предстои и нещо много интересно - две новооткрити раннохристиянски гробници ще бъдат отворени в последния ден на проучванията.", "date": "2018.09.11", "title": "Проф. Николай Овчаров ще обяви финала на археологическите разкопки на Перперикон за Сезон 2018 и ще представи направените открития"}
{"url": "http://www.focus-news.net/news/2018/09/11/2565640/api-zapochva-rehabilitatsiyata-na-36-km-ot-pat-iii-866-krichim-mihalkovo.html", "text": "Стартира рехабилитацията и реконструкцията на над 36 км от третокласния път III-866 Кричим - Михалково – Смолян. Това съобщиха от пресцентъра на  Агенция \"Пътна инфраструктура\"  (АПИ). Проектът ще се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. Инвестицията е за над 49,5 млн. лв. Третокласният път е основна пътна връзка за жителите на Михалково, Кричим и Девин с град Смолян и к. к. „Пампорово“. Пътният участък осигурява и бърз достъп до път І-8 Пазарджик - Пловдив. Целият участък е разделен на два лота - 22 и 23.  \r\nЛот 22 започва от кръстовището за стената на яз. „Цанков камък“ при Михалково и преминава покрай язовир „Въча“ (от км 66+857 до км 88+050). Този участък е с дължина 21,1 км и в него е предвидена подмяна на пътната настилка, подобряване на отводняването, нова маркировка, пътни знаци и ограничителни системи. Ще се ремонтира мостът над река Чурековска в село Михалково. Проектът включва и изграждане на 10 подпорни стени с различна височина от 2 до 6 метра. В някои участъци от пътя ще бъдат монтирани високоякостни мрежи за предотвратяване свличането на камъни и земни маси.  \r\nВ лот 23 е участъкът от изхода на Кричим до яз. „Въча“ (от км 88+050 до км 103+341). С изпълнението на проекта ще се подобрят технико-експлоатационните характеристики на третокласния път и ще се постигане еднородност на пътната настилка. Основните дейности, които ще бъдат изпълнени са изграждане на нова асфалтова настилка, подобряване на отводняването на пътя, нова хоризонтална маркировка, пътни знаци и ограничителни системи. Предвидено е и изграждането на подпорни и укрепителни стени с различна височина, както и укрепване на откосите с високоякостни мрежи. В този участък ще бъдат ремонтирани 4 големи мостови съоръжения и тунела „Кричим”, с дължина 130 м. Тунел „Кричим“ е изграден през 1963 г., като от тогава досега не е ремонтиран. Предвижда се изграждането на хидроизолационна и дренажна система, нова пътна настилка, тротоари, енергоефективна осветителна система и др.  \r\nСрокът за изпълнение и на двата лота е 15 месеца. \r\nСтроително-монтажните работи за лот 22 са възложени на „ИСА 2000“ ЕООД, а на лот 23 на „АВТОМАГИСТРАЛИ ЧЕРНО МОРЕ“ АД, с подизпълнител „ИСА 2000“ ЕООД. Строителният надзор и на двата лота ще осъществи „ПЪТКОНСУЛТ 2000“ ЕООД, а авторският надзор ще бъде от „ИЛИЯ БУРДА“ ЕООД.  \r\nОбщата стойност на проекта BG16RFOP001-7.001-0023-С01 Лот 23 „Път III-866 Граница ОПУ Пловдив - Кричим от км 88+050 до км 103+341, с обща дължина 15.291 км, Област Пловдив и Област Смолян“, е 24 422 831,60 лв. Финансирането от Европейския съюз е 85% - 20 759 406.86 лв. с ДДС. Националното съфинансиране е 15% - 3 663 424.74 лв. с ДДС. \r\nОбщата стойност на проекта BG16RFOP001-7.001-0022 Лот 22 „Път III-866 Михалково - Граница ОПУ Смолян от км 66+857 до км 88+050, с обща дължина 21.193 км, област Смолян“ е 30 536 739,74 лв. с ДДС. Финансирането от Европейския съюз е 85% - 25 956 228,78 лв. с ДДС. Националното съфинансиране е 15% - 4 580 510,96 лв. с ДДС.", "date": "2018.09.11", "title": "АПИ: Започва рехабилитацията на 36 км от път III-866 Кричим - Михалково"}
{"url": "http://www.focus-news.net/news/2018/09/11/2565641/vidin-kartoneni-opakovki-za-1-milion-kutii-tsigari-imitirashti-izvestna-markasa-zadarzhali-mitnicheski-sluzhiteli-v-rayona-na-dunav-most-2.html", "text": "На 8 септември 2018 г., около 21.00 часа, мобилен екип на Митница \"Лом\", работещ в района на ГКПП \"Дунав мост 2\", е спрял за проверка товарен автомобил с българска регистрация, който е превозвал медикаменти за страна от Европейския съюз. Това съобщиха от пресцентъра на  Агенция \"Митници\" . При извършения контрол, зад палетата с лекарства са открити други палети, съдържащи изрязани картонени опаковки за цигари с логото на защитена търговска марка. Общото количество на откритите опаковки е 16 палета с тегло 5 тона. Всяко пале съдържа по 63 000 кутии, като от цялата пратка могат да бъдат произведени над 1 000 000 кутии цигари. Уведомени са правопритежателите на търговската марка, а опаковките са задържани.", "date": "2018.09.11", "title": "Видин: Картонени опаковки за 1 милион кутии цигари, имитиращи известна марка,са задържали митнически служители в района на Дунав мост 2"}
{"url": "http://www.focus-news.net/news/2018/09/11/2565643/ministar-rumen-porozhanov-shte-otkrie-grozdobera-v-selo-mogilovo-na-13-septemvri.html", "text": "На 13 септември (четвъртък), министърът на земеделието, храните и горите Румен Порожанов ще открие гроздобера в село Могилово, община Чирпан, област Стара Загора. Това съобщиха от пресцентъра на  министерството . Церемонията ще започне в 11.30 ч. в лозовия масив на винарска изба „Мидалидаре Естейт“.", "date": "2018.09.11", "title": "Министър Румен Порожанов ще открие гроздобера в село Могилово на 13 септември"}
{"url": "http://www.focus-news.net/news/2018/09/11/2565644/premierat-boyko-borisov-ot-1-yanuari-2019-godina-uvelichavame-zaplatite-v-darzhavnata-administratsiya-s-10.html", "text": "От 1 януари 2019 година заплатите на служителите в държавния сектор ще бъдат увеличени с 10%.  Това каза пред журналисти във Варна министър-председателят Бойко Борисов, предаде репортер на  Радио „Фокус“ - Варна . Според премиера увеличението на заплатите в целия държавен сектор ще повлече всички останали сфери, които са на бюджетна издръжка. „Защото така, на парче - 150 млн. за полицаи, за военни, за съдебна охрана и учители, тук -там винаги остават определени сектори, които все едно не са важни. Затова  ще увеличим заплатите с 10%. Утре въпросът ще бъде обсъден на Министерски съвет“, заяви премиерът. Бойко Борисов посочи, че въпросът за увеличение на заплатите в държавния сектор от догодина е обсъждан от известно време с финансовия министър Владислав Горанов. \r\nДиана СТОЕВА", "date": "2018.09.11", "title": "Премиерът Бойко Борисов: От 1 януари 2019 година увеличаваме заплатите в държавната администрация с 10%"}
{"url": "http://www.focus-news.net/news/2018/09/11/2565645/kucheta-na-op-ekoravnovesie-shte-vzemat-uchastie-v-mezhdunarodnata-initsiativa-parking-day.html", "text": "За първи път част от кучетата на ОП „Екоравновесие“ ще вземат участие в международната инициатива PARK(ing) Day, която ще се състои в петък, 14 септември. Животните ще бъдат включени в информационна инсталация, която ще бъде разположена в синята зона на пл. „Св. Алескандър Невски“ между 11.00 и 16.00 часа, и ще бъде насочена към ползите от осиновяването на безстопанствени кучета от общинските приюти. Това съобщиха от пресцентъра на Столична община. Екипът на общинското предприятие е подсигурил възможност за осиновяване на място, така че всеки, който си хареса кученце по време на събитието, може само срещу лична карта, напълно безплатно, да си го вземе вкъщи. \r\nВсички животни, които се отглеждат в общинските приюти в Столична община са обезпаразитени, ваксинирани, кастрирани и чипирани, което ги прави подходящи за отглеждане в домашна среда и сред деца. \r\nМеждународната инициатива PARK(ing) DAY обединява граждани, бизнеси и институции по целия сват за трансформация на паркоместа във временни зелени пространства. Столична община е партньор на инициативата в България.", "date": "2018.09.11", "title": "Кучета на ОП „Екоравновесие“ ще вземат участие в международната инициатива PARK(ing) Day"}
{"url": "http://www.focus-news.net/news/2018/09/11/2565649/sport-balgariya-e-dala-5-miliona-dolara-za-organizatsiyata-na-svetovnoto-po-voleybol.html", "text": "Премиерът Бойко Борисов се срещна с националния ни отбор по волейбол в Двореца на културата и спорта във Варна, където на 9 септември бе дадено началото на Световното първенство, което ще продъжли до края на месеца. Правителството отпусна нови 500 хиляди долара за организирането на форума, с което общата сума нарасна до 5 милиона долара в периода 2016-2018 година. Освен това министър-председателят изрази задоволство от пълните зали.", "date": "2018.09.11", "title": "Спорт: България е дала 5 милиона долара за организацията на Световното по волейбол"}
{"url": "http://www.focus-news.net/news/2018/09/11/2565647/targovishte-27-godishen-mazh-ot-varna-e-zadarzhan-za-otglezhdaneto-na-kanabis-kray-selo-makariopolsko.html", "text": "27-годишен мъж от Варна е задържан за отглеждането на канабис край село Макариополско. На 10 септември около 15.00 часа в РУ-Търговище е установено, че в землището на с. Макариополско, община Търговище, 27-годишният Д. Б. от  Варна отглежда 26 броя растения, които при извършен полеви наркотест реагират на наркотичното вещество марихуана. Това съобщиха от ОДМВР-Търговище. Растенията са отглеждани в лозов масив, и всяко е с височина 2-2,5 м. При извършени последващи действия по разследването е установено, че мъжът съхранява в обитаван от него дом в друго търговищко село суха зелена тревиста маса с тегло 16,2 грама, която при извършен полеви наркотест реагира на наркотичното вещество марихуана, както и 0,6 грама бяло прахообразно вещество, реагиращо при извършения наркотест на метамфетамин. Д.Б. е задържан в РУ-Търговище на основание чл. 72, ал. 1, т. 1 от Закона за МВР. По случая е образувано досъдебно производство по чл. 354а от Наказателния кодекс описа на РУ-Търговище.", "date": "2018.09.11", "title": "Търговище: 27-годишен мъж от Варна е задържан за отглеждането на канабис край село Макариополско"}
{"url": "http://www.focus-news.net/news/2018/09/11/2565646/dobrich-konsultativnata-komisiya-za-nominirane-na-nositelya-na-natsionalna-literaturna-nagrada-dora-gabe-predlaga-kandidaturata-na-kameliya-kondova.html", "text": "На свое заседание на 10 септември 2018 г. в изпълнение на Заповед № 1014/05.09.2018 г. на кмета на Община град Добрич Консултативната комисия за номиниране на носителя на Национална литературна награда „Дора Габе“ – 2018 гласува и избра да предложи кандидатурата на Камелия Кондова. Това съобщиха от пресцентъра на  Общината . За носител на Отличието за принос в изследването и популяризирането на творчеството на Дора Габе е предложен Драгни Драгнев. Тази година сред номинираните за наградата бе и Магдалена Борисова, а за отличието – и Рада Въртунинска.  \r\nНационална литературна награда „Дора Габе\" (НЛН) е учредена от Общински съвет град Добрич с Решение № 45-24/25.06.2002 година по повод 115-годишнината от рождението на Дора Габе. НЛН „Дора Габе\" се присъжда на 5 (пет) години на тържествена церемония по време на Националните литературни празници „Дора Габе\" на автор за значителни художествени постижения в духа на посланията на Дора Габе и принос в националната литература.  \r\nНационална литературна награда „Дора Габе\" може да бъде съпътствана от следните отличия:  \r\n- за принос в научното изследване и популяризиране на творчеството на Дора Габе;  \r\n- за принос в превода на художествени произведения.  \r\nМатериален израз на НЛН „Дора Габе\" са: почетен знак, грамота и парична сума от 2 000 (две хиляди) лева, а за отличията: почетен знак, грамота и парична сума от 1 500 (хиляда и петстотин) лева, които Общински съвет на град Добрич актуализира в годината на връчване на наградата и отличията.", "date": "2018.09.11", "title": "Добрич: Консултативната комисия за номиниране на носителя на Национална литературна награда „Дора Габе“ предлага кандидатурата на Камелия Кондова"}
{"url": "http://www.focus-news.net/news/2018/09/11/2565650/sastoyanie-na-sayuza-predsedatelyat-na-ek-zhan-klod-yunker-shte-proiznese-svoyata-rech-pred-evrodeputatite.html", "text": "На 12 септември, сряда, председателят на Европейската комисия Жан-Клод Юнкер ще произнесе своята четвърта реч за състоянието на Съюза в Европейския парламент в Страсбург, съобщава  пресслужбата на Европейската комисия . \r\nТазгодишната реч ще бъде придружена от нови предложения, които превръщат незабавно думите в дела. Председателят ще представи законодателни инициативи, благодарение на които могат да бъдат постигнати положителни резултати за гражданите до срещата на върха на лидерите от ЕС в град Сибиу, Румъния на 9 май 2019 г. и които ще проправят пътя за широк дебат в навечерието на изборите за Европейски парламент догодина. \r\nПо този повод Представителството на Европейската комисия и Бюрото на Европейския парламент в България имат удоволствието да Ви поканят на публична дискусия в София относно обръщението на председателя Юнкер.   \r\nЩе бъде излъчена пряко от Страсбург речта за състоянието на Европейския съюз. В последваща дискусия с публиката в залата ще участват ръководителят на Представителството на Европейската комисия в България Огнян Златев и министърът за Българското председателство на Съвета на ЕС 2018 Лиляна Павлова.  \r\nЗаповядайте в сряда, 12 септември от 9:30 ч. в залата на Дома на Европа в София, ул. „Г. С. Раковски“ № 124. Нужна е предварителна регистрация. Молим желаещите да присъстват да се регистрират през следния линк: http://bit.ly/SOTEU2018  \r\nКонтекст \r\nС речта за състоянието на Съюза се поставя началото на диалога с Европейския парламент и Съвета за подготовка на годишната работна програма на Комисията. Залегналата в Договора от Лисабон реч за състоянието на Съюза е включена в Рамковото споразумение от 2010 г. за отношенията между Европейския парламент и Европейската комисия, в което е посочено изискването председателят и първият заместник-председател да изпратят писмо за намеренията до председателя на Европейския парламент и до председателството на Съвета, представящо подробно действията, които Европейската комисия възнамерява да предприеме посредством законодателни и други инициативи. След речта за състоянието на Съюза се провежда разискване в пленарната зала с членовете на Европейския парламент. Първата реч за състоянието на Съюза беше произнесена през 2010 г. след влизането в сила на Договора от Лисабон. \r\nПодготовката на председателя Юнкер за речта за състоянието на Съюза започва през юли. Информацията се събира от цялата Комисия — членовете на Комисията, кабинетите, генералните директори и посланиците на ЕС. След това председателят Юнкер провежда двудневен семинар с колегиума на членовете на Комисията в края на август, за да се обсъдят предизвикателствата и приоритетите за предстоящата година. При изготвянето на речта председателят Юнкер се допитва активно и до външни за институцията страни, като разговаря с лидери от цяла Европа и извън нея, с Председателския съвет и политическите групи на Европейския парламент, както и с посланиците към ЕС и постоянните представители и с водещите европейски мозъчни тръстове. \r\nЗа събитието \r\nОчаква се обръщението на председателя Юнкер пред членовете на ЕП да започне в 10:00ч българско време и да продължи между 45 и 60 минути. То може да бъде гледано на живо с превод на български език по сателитния канал Ebs и на Фейсбук страницата на Представителството на Европейската комисия в България тук. \r\nМожете да следите речта онлайн в реално време и в Туитър чрез хаштаг #SOTEU", "date": "2018.09.11", "title": "Състояние на Съюза: председателят на ЕК Жан-Клод Юнкер ще произнесе своята реч пред евродепутатите"}
{"url": "http://www.focus-news.net/news/2018/09/11/2565651/predstavitelstvo-na-ek-v-balgariya-predsedatelyat-na-evropeyskata-komisiya-zhan-klod-yunker-shte-proiznese-svoyata-chetvarta-rech-za-sastoyanieto-na-sayuza-v-evropeyskiya-parlament-na-12-septemvri.html", "text": "На 12 септември, сряда, председателят на Европейската комисия (ЕК) Жан-Клод Юнкер ще произнесе своята четвърта реч за състоянието на Съюза в Европейския парламент в Страсбург. Това съобщиха от  Представителството на ЕК в България .  \r\nТазгодишната реч ще бъде придружена от нови предложения, които превръщат незабавно думите в дела. Председателят ще представи законодателни инициативи, благодарение на които могат да бъдат постигнати положителни резултати за гражданите до срещата на върха на лидерите от ЕС в град Сибиу, Румъния на 9 май 2019 г. и които ще проправят пътя за широк дебат в навечерието на изборите за Европейски парламент догодина. \r\nПо този повод Представителството на Европейската комисия и Бюрото на Европейския парламент в България имат удоволствието да Ви поканят на публична дискусия в София относно обръщението на председателя Юнкер.   \r\nЩе бъде   от Страсбург  . В последваща дискусия с публиката в залата ще участват ръководителят на Представителството на Европейската комисия в България Огнян Златев и министърът за Българското председателство на Съвета на ЕС 2018 Лиляна Павлова.  \r\nЗаповядайте в сряда, 12 септември от 9:30 ч. в залата на Дома на Европа в София, ул. „Г. С. Раковски“ № 124. Нужна е предварителна регистрация. Молим желаещите да присъстват да се регистрират  \r\nС речта за състоянието на Съюза се поставя началото на диалога с Европейския парламент и Съвета за подготовка на годишната работна програма на Комисията. Залегналата в Договора от Лисабон реч за състоянието на Съюза е включена в Рамковото споразумение от 2010 г. за отношенията между Европейския парламент и Европейската комисия, в което е посочено изискването председателят и първият заместник-председател да изпратят писмо за намеренията до председателя на Европейския парламент и до председателството на Съвета, представящо подробно действията, които Европейската комисия възнамерява да предприеме посредством законодателни и други инициативи. След речта за състоянието на Съюза се провежда разискване в пленарната зала с членовете на Европейския парламент. Първата реч за състоянието на Съюза беше произнесена през 2010 г. след влизането в сила на Договора от Лисабон. \r\nПодготовката на председателя Юнкер за речта за състоянието на Съюза започва през юли. Информацията се събира от цялата Комисия — членовете на Комисията, кабинетите, генералните директори и посланиците на ЕС. След това председателят Юнкер провежда двудневен семинар с колегиума на членовете на Комисията в края на август, за да се обсъдят предизвикателствата и приоритетите за предстоящата година. При изготвянето на речта председателят Юнкер се допитва активно и до външни за институцията страни, като разговаря с лидери от цяла Европа и извън нея, с Председателския съвет и политическите групи на Европейския парламент, както и с посланиците към ЕС и постоянните представители и с водещите европейски мозъчни тръстове. \r\nОчаква се обръщението на председателя Юнкер пред членовете на ЕП да започне в 10:00ч българско време и да продължи между 45 и 60 минути. То може да бъде гледано на живо с превод на български език по сателитния канал   и на Фейсбук страницата на Представителството на Европейската комисия в България  . \r\nМожете да следите речта онлайн в реално време и в Туитър чрез хаштаг  .", "date": "2018.09.11", "title": "Представителство на ЕК в България: Председателят на Европейската комисия Жан-Клод Юнкер ще произнесе своята четвърта реч за състоянието на Съюза в Европейския парламент на 12 септември"}
{"url": "http://www.focus-news.net/news/2018/09/11/2565652/ustanoviha-nerednosti-v-edna-ot-stolichnite-avtoshkoli.html", "text": "ГД „Национална полиция“, НАП и Изпълнителна агенция „Автомобилна администрация“ извършиха съвместна проверка в автошколи в София. В хода на предприетите съвместни действия, в една от столичните автошколи са установени редица нередности, сред които - липса на първични счетоводни документи, както и липса на касова наличност. Това съобщиха от пресцентъра на  МВР . Изяснено е, че курсистите се записвали за обучение в чрез интернет-платформа на търговско дружество. Плащанията се извършвали на място в офиса на дружеството, срещу които те получавали касов бон или квитанции на името на автошколата. След това събраната сума се носела на ръка лично от управителя на дружество с ограничена отговорност на съответната автошкола.   \r\nЕкспертите от НАП са съставили протокол за констатираното нарушение, предприети са допълнителни проверки на автошколата от компетентните институции. Същевременно служители на ИААА са връчили на управителя на търговското дружество принудителна административна мярка, свързана с предишна проверка, извършена в средата на месец юли.", "date": "2018.09.11", "title": "Установиха нередности в една от столичните автошколи"}
{"url": "http://www.focus-news.net/news/2018/09/11/2565655/varna-administrativniyat-sad-v-grada-otlaga-gledaneto-na-deloto-otnosno-zakonosaobraznostta-na-referenduma-v-suvorovo-za-izgrazhdaneto-na-depo-za-neopasni-otpadatsi.html", "text": "Административен съд – Варна на свое закрито заседание по адм. дело № 1962/2017 г. разгледа и прие молбата на вещото лице Д.С.З., с която се иска разрешение за включване на ново вещо лице и удължаване на срока за изготвяне на допуснатата повторна комплексна съдебно-техническа експертиза. Това съобщиха от пресцентъра на  съда . Включването на още едно вещо лице в експертизата се обосновава с необходимостта от специалист в областта на Географските информационни системи (ГИС). Според Д.С.З. новото вещо лице ще допринесе в голяма степен за даване на обоснован отговор на поставените по делото въпроси. Поради големия обем на работата и нейната специфична сложност при създаването на ГИС база данни за района, който е обект на делото и изготвянето на обосновано експертно заключение, вещото лице иска удължаване  срока на експертизата с 2 месеца. Съдът отлага откритото заседание, насрочено за 20 септември 2018 г.  Следващото заседание по делото е на 29 ноември 2018 г. от 14.30 ч.  \r\nПрипомням, че на предходното открито съдебно заседание на 7 юни 2018 г., поради оспорване от представителя на „Солвей соди“ АД на части от заключението на вещото лице, съдът допусна извършването на повторна комплексна съдебно-техническа експертиза.  \r\nАдм. дело 1962/2017 г. е образувано по жалба на Стоян Пасев – областен управител на област с Административен център – Варна, като с жалбата се оспорва законосъобразността на решението на общинския съвет в гр. Суворово, относно провеждането на местен референдум, свързан с  изграждането на депо за неопасни отпадъци, генерирани от дейността на „Девен“ АД в землището на с. Чернево.", "date": "2018.09.11", "title": "Варна: Административният съд в града отлага гледането на делото относно законосъобразността на референдума в Суворово за изграждането на депо за неопасни отпадъци"}
{"url": "http://www.focus-news.net/news/2018/09/11/2565656/reuters-mezhdunarodniyat-kriminalen-sad-ne-se-pritesnyava-ot-zaplahite-na-sasht-za-sanktsii.html", "text": "Международният криминален съд (МКС) съобщи във вторник, че „ще продължи да върши работата си без да се притеснява“, един ден, след като съветникът по национална сигурност на Белия Дом Джон Болтън заплаши със санкции трибунала, ако той си позволи да разследва действията на САЩ в Афганистан, предава  Reuters . \r\nБазираният в Хага съд подчерта в съобщението си, че е независима и безпристрастна институция, която има подкрепата на 123 страни. \r\n„МКС, като съд, ще продължи да върши работата си без да се притеснява, в съответствие с тези принципи и общата идея за върховенството на закона“, се казва в заявлението на съдилището. \r\nПревод и редакция:", "date": "2018.09.11", "title": "Reuters: Международният криминален съд не се притеснява от заплахите на САЩ за санкции"}
{"url": "http://www.focus-news.net/news/2018/09/11/2565654/plovdiv-apelativniyat-sad-otmeni-parichnata-garantsiya-i-postanovi-zadarzhane-pod-strazha-na-nadziratelya-ot-zatvora-v-pazardzhik-prichinil-smartta-na-16-godishno-momche-pri-paten-intsident.html", "text": "Пловдивският апелативен съд отмени определението  на Пазарджишкия окръжен съд, с което е взета мярка за неотклонение парична гаранция от 10 000 лева спрямо Г. Д. обвинен в предизвикване на катастрофа след употреба на алкохол при, която загина 16-годишно момче и му наложи мярка „задържане под стража“. Това съобщиха от  Съдебна пяалата - Пловдив . Апелативните магистрати прецениха, че от събраните по делото до този момент доказателства може да се направи обосновано подозрение, че  Г.Д. е извършил деянието, в което е обвинен. Съдът прие, че при друга по-лека мярка за неотклонение има опасност той да извърши престъпление, защото отново може да употреби алкохол и да кара автомобил. \r\nОбвиняемият беше задържан в съдебната зала веднага след произнасяне на определението на Апелативния съд, което  е окончателно и влиза в сила веднага. \r\nГ.Д. е обвинен в това, че на  30.08.2018 г. около 20.30 ч. на общински път, пътен участък между с. Сарая и с. Ивайло, при управление на МПС – лек автомобил „Опел Астра“ , негова собственост, след като е нарушил правилата за движение /чл. 20, ал. 1 от ЗДвП/ по непредпазливост, в пияно състояние, с концентрация на алкохол в кръвта си 1.58 на хиляди, установено по надлежния ред с техническо средство алкотест с дрегер, е причинил смъртта на 16-годишен велосипедист от с. Ивайло.", "date": "2018.09.11", "title": "Пловдив: Апелативният съд отмени паричната гаранция и постанови задържане под стража на надзирателя от затвора в Пазарджик, причинил смъртта на 16-годишно момче при пътен инцидент"}
{"url": "http://www.focus-news.net/news/2018/09/11/2565657/ep-gratskiyat-premier-aleksis-tsipras-s-izyavlenie-pred-mediite-v-1345-ch-balgarsko-vreme-sled-debata-za-badeshteto-na-evropa-v-ep.html", "text": "Тази сутрин гръцкият премиер Алексис Ципрас участва в дебат относно бъдещето на Европа в Европейския парламент. Той е деветият лидер на ЕС, който обсъжда бъдещето на Европа с евродепутатите и председателя на ЕК Жан-Клод Юнкер, съобщава  пресслужбата на Европейския парламент .  \r\nПредседателят на ЕП Антонио Таяни и г-н Ципрас ще участват в съвместно изявление пред медиите след дебата, в 13.45 ч. българско време, в протоколната зона в ЕП.  \r\nМожете да следите дебата чрез EP Live и  EbS+.  \r\nДебат: вторник, 11 септември \r\nПроцедура: Дебат относно бъдещето на Европа, без резолюция \r\nИзявление пред медиите: вторник, 11 септември, 13:45 ч. българско време", "date": "2018.09.11", "title": "ЕП: Гръцкият премиер Алексис Ципрас с изявление пред медиите в 13:45 ч. българско време, след дебата за бъдещето на Европа в ЕП"}
{"url": "http://www.focus-news.net/news/2018/09/11/2565658/premierat-boyko-borisov-nad-350-miliona-leva-sa-investirani-v-izgrazhdaneto-i-remontiraneto-na-sportni-zali-v-stranata.html", "text": "Над 350 милиона лева са инвестирани в изграждането и ремонтирането на спортни зали в страната. Това каза пред журналисти министър-председателят Бойко Борисов след среща с националния отбор по волейбол в Двореца на спорта във Варна, предаде репортер на  Радио „Фокус“ - Варна . Той заяви, че правителството ще продължи да инвестира в масовия спорт. „Изградихме десетки, стотици игрища, физкултурни салони. Заварихме България без спортни зали. Имаше една във Варна, която беше в лошо състояние. Вместо да се подпира на колоните, тя висеше във въздуха, отдолу имаше 9 метра вода, Господ ни е спасил да не се срути и да загинат хиляди хора. Сега тази зала е най-красивата. Инвестираха се много пари, много воля трябваше да се полага. Започнахме от София с „Арена Армеец“, Фестивална, в Русе, Пловдив, Стара Загора, Шумен, Ботевград, Сливница, Свиленград - това са години строителство, ремонти, спортни деятели, които да се преборят световните първенства да са тук“, допълни Бойко Борисов. „В момента правим три световни първенства едновременно - по волейбол, художествена гимнастика и гребане. Шефовете на световните асоциации са тук, олимпийския комитет“, заяви премиерът Бойко Борисов пред българските волейболисти и им пожела успех. „Единственото, което искам е - имайте предвид, че ви гледат децата - ставате символи и пример за подражание и сте изключително важни“, каза още той. \r\nЗа ремонта на зала „Конгресна“ в Двореца на спорта във Варна през 2015 година правителството отпусна 12 800 000 лева. Тя разполага с 5100 седящи места и игрално поле с максимален размер 45 м дължина и 26,5 м широчина, което позволява да се провеждат световни и европейски първенства. 500 000 долара даде Министерски съвет за провеждането на световно първенство по волейбол у нас. Общата сума на изплатените от правителството средства за провеждането на първенството в периода 2016-2018 година е 5 000 000 долара.  \r\nДиана СТОЕВА", "date": "2018.09.11", "title": "Премиерът Бойко Борисов: Над 350 милиона лева са инвестирани в изграждането и ремонтирането на спортни зали в страната"}
{"url": "http://www.focus-news.net/news/2018/09/11/2565648/premierat-boyko-borisov-za-glasuvaneto-na-ostavkite-na-trimata-ministri-iznenadi-mozhe-da-ima-samo-ako-az-poiskam.html", "text": "Министър-председателят Бойко Борисов не очаква изненади при предстоящото гласуване на оставките на тримата министри - на вътрешните работи, на транспорта и на регионалното развитие. Това стана ясно от думите му по време на посещението му във Варна, предаде репортер на  Радио „Фокус“ - Варна . „Изненади може да има само ако аз искам”, добави той. На мен ми е най-мъчно, че сменям тримата министри, защото съм ги отгледал от деца в партията. Той даде за пример Ивайло Московски и Николай Нанков. Премиерът посочи, че има прекрасни отношения и с двамата. „Но такава е ситуацията, ние не сме от БСП”, добави той. На въпрос дали е преодоляна външната и вътрешната съпротива от ГЕРБ и коалиционните партньори, премиерът отговори, че никога не е имало такава. „Това е, че някой си казва мнението и в една такава коалиция всеки има мнение и е прав за себе си. Нали виждате как синхронизирано се говори от няколко места - от БСП и от президентството. По една и съща тема с едни и същи думи. „Това е чул Волен или това мисли - това е казал”, каза още премиерът. \r\nДиана СТОЕВА", "date": "2018.09.11", "title": "Премиерът Бойко Борисов за гласуването на оставките на тримата министри: Изненади може да има само ако аз поискам"}
{"url": "http://www.focus-news.net/news/2018/09/11/2565653/poslanikat-na-rusiya-v-belgrad-kosovo-tryabva-da-bade-varnato-na-sarbiya.html", "text": "Посланикът на Русия в Белград Александър Чепурин заяви, че Косово е сръбска земя и трябва да бъде върната на Сърбия, предава  македонският електронен портал „АКО“ . \r\n„Косово е сръбска люлка, сръбска земя и светиня и трябва да се върне в държавни и правни рамки на Сърбия, в съответствие с международното право“, е заявил Чепурин пред официалния печатен орган на Московския държавен институт за международни отношения (МГИМО) при Министерството на външните работи на Русия. \r\nТой е направил сравнение с Крим, който е „руска земя, която си върнахме“, както е заявил дипломатът. \r\nНа 8 и 9 септември президентът на Сърбия Александър Вучич беше на посещение в сръбските общности в Косово, което предизвика множество коментари, отбелязва порталът. Министрите в правителството на Сърбия заявиха, че държавният глава е бил на посещение в района, който е част от Сърбия и това трябва да е ясно на всички. \r\nПосещението на сръбския президент бе съпроводено от протести и затваряне на някои пътища от страна на ветераните от АОК (Армията за освобождение на Косово). \r\nИначе, констатира „АКО“, визитата на Вучич премина без значителни инциденти. \r\nПревод и редакция:", "date": "2018.09.11", "title": "Посланикът на Русия в Белград: Косово трябва да бъде върнато на Сърбия"}
{"url": "http://www.focus-news.net/news/2018/09/11/2565660/sds-predostavi-na-darzhavna-agentsiya-arhivi-arhiva-na-partiyata-za-sahranenie-i-digitalizirane.html", "text": "СДС предостави на Държавна агенция „Архиви“ архива на партията за съхранение и дигитализиране , предаде репортер на  Агенция „Фокус“ . В СДС постъпи писмо от Държавна агенция „Архиви“ за предоставяне на документацията на партията. Ръководството единодушно е взело решение, обработеният до този момент архив (1989 г. – 2009 г.) да бъде предаден. Официалното събитие се проведе в централата на партията на ул. „Г. С. Раковски“ 134, ет. 5. На него присъстваха председателят на Държавна агенция „Архиви“ доц. д-р Михаил Груев, председателят на СДС Румен Христов и членове на ръководството на партията. \r\nДаяна ДЮЛГЕРОВА", "date": "2018.09.11", "title": "СДС предостави на Държавна агенция „Архиви“ архива на партията за съхранение и дигитализиране"}
{"url": "http://www.focus-news.net/news/2018/09/11/2565659/ria-novosti-putin-opredeli-otnosheniyata-mezhdu-moskva-i-pekin-kato-doveritelni.html", "text": "Русия и Китай са развили доверителни отношения в сферата на политиката, сигурността и отбраната, заяви руският президент Владимир Путин, цитиран от  РИА Новости . \r\n„Знам, че вие лично отделяте голямо внимание на развитието на руско-китайските отношения. Ние с вас сме в редовен контакт. Радвам се, че имам възможността да ви приема в Русия“, заяви руският лидер на срещата с президента на Китай Си Дзинпин във Владивосток. \r\nПутин отбеляза, че през тази година стокооборота между двете страни може да премине границата от 100 милиарда долара. „Ръстът е от 30% ежегодно“, уточни той. \r\nКитайският лидер, на свой ред, подчерта, че Пекин и Москва се намират в постоянен контакт. „Готов съм и днес, и в бъдеще да водя с вас обмен на мнения и да бъда в тясна координация“, отбеляза Си Дзинпин. \r\nПредседателят на Китайската народна република за първи път взима участие в работата на Източния икономически форум (ИИФ). Във вторник той се срещна с Путин, отбелязва руската агенция. \r\nПревод и редакция:", "date": "2018.09.11", "title": "РИА Новости: Путин определи отношенията между Москва и Пекин като доверителни"}
{"url": "http://www.focus-news.net/news/2018/09/11/2565665/dobrich-oblastniyat-savet-na-bchk-i-asotsiatsiyata-na-zarnoproizvoditelite-v-general-toshevo-daryavat-600-hlyaba-na-mira-na-diabetno-bolni-v-regiona.html", "text": "Областният съвет на Български червен кръст (ОС на БЧК) в Добрич и Асоциацията на зърнопроизводителите в Генерал Тошево даряват 600 „Хляба на мира“ на диабетно болни в региона, предаде кореспондентът на  Радио „Фокус” – Варна . Символична церемония по повод съвместната инициатива се състоя в сградата на БЧК в Добрич. Ръженият хляб от реколта 2017/2018 г., отгледана в плодородните полета на Добруджа, вече пътува към всичките осем добруджански общини на областта, за да зарадва диабетно болни граждани, съобщи директорът на ОС на БЧК д-р Артюн Еринозов. Инициативата „Хляб на мира“ започва през 2013 г., когато в 12 държави членки на ЕС от Централна и Източна Европа са засети семена от ръж, добити от полето около Помирителната църква в Берлин (мястото на някогашната Берлинска стена). Част от получената реколта страните-участнички изпращат обратно в Берлин и тя е използвана за символичното замесване и изпичане на „Хляба на мира“. Националната асоциация на зърнопроизводителите (НАЗ) в България използва добитата ръж от реколтата с благотворителни цели. Тази година жестът на добра воля е насочен към добруджанци. Преди няколко години Асоциацията на зърнопроизводителите е подпомогнала като партньор ОС на БЧК, когато част от Добрич беше наводнен и много жители бедстваха, припомни д-р Артюн Еринозов. По думите му не е важно количеството на добротворчеството, я това да го има и да е направено от сърце. Социално-помощната дейност е водеща в работата на БЧК, подчерта д-р Еринозов, защото все още има много хора, които се нуждаят от подкрепа и подпомагане и да не остават сами. Асоциацията на зърнопроизводителите в Тошево тази година е национален домакин на инициативата „Хляб на мира“. Реколтата е предоставена на добруджански производители на хляб и вече дарена под формата на ръжен хляб, каза Стелиян Стоянов, член на УС на Националната асоциация на зърнопроизводителите. Със съдействието на домашните социални патронажи и представители на диабетни сдружения, по един брой ръжен хляб ще получат хора със специални хранителни потребности. \r\nЖулиета НИКОЛОВА", "date": "2018.09.11", "title": "Добрич: Областният съвет на БЧК и Асоциацията на зърнопроизводителите в Генерал Тошево даряват 600 „Хляба на мира“ на диабетно болни в региона"}
{"url": "http://www.focus-news.net/news/2018/09/11/2565663/plovdiv-zhitelite-na-osem-sela-na-teritoriyata-na-oblastta-sa-s-narusheno-vodopodavane-zaradi-avarii.html", "text": "Жителите на осем села на територията на Пловдивска област са с нарушено водоподаване заради аварии по водопроводната мрежа. Това съобщиха за  Радио „Фокус“ – Пловдив  от ВиК - Пловдив. Без вода са населените места Добростан, Куртово Конаре, Борец, Любен, Песнопой, Калояново и Маноле. Частично нарушено е водоподаването към домакинствата в село Старосел. Не е посочен краен срок за възстановяване на нормалното водоподаване в засегнатите населени места. \r\nЕкипите отстраняват авария на водопровод също на ул. „Свобода“ в град Асеновград, като без вода са живущите западно от река Чая. Нарушено е водоподаването и на територията на град Куклен, заради превключване на водопроводни отклонения към нов водопровод. Без вода заради аварии са също живущите в района на улиците „Нестор Иванов“, „Свети Горазд“ и „Васил Петлешков“ в град Пловдив. \r\nТони МИХАЙЛОВ", "date": "2018.09.11", "title": "Пловдив: Жителите на осем села на територията на областта са с нарушено водоподаване заради аварии"}
{"url": "http://www.focus-news.net/news/2018/09/11/2565661/premierat-boyko-borisov-dogodina-pravitelstvoto-mozhe-da-otpusne-stotina-miliona-leva-za-nov-stadion-na-koyto-da-igrae-balgarskiyat-natsionalen-otbor-po-futbol.html", "text": "Догодина правителството може да отпусне стотина милиона лева за нов стадион, на който да играе българският национален отбор по футбол. Това стана ясно от думите на министър-председателя Бойко Борисов по време на посещението му във Варна, предаде репортер на  Радио „Фокус“ - Варна . „Ако продължат така и се класират, мисля, че догодина може едно кокетно ново стадионче да им направим. Ама да е така - като при волейболистите. Първо да зарадват народа, да има желаещи да ходят. Мисля, че стотина милиона могат да се отделят за един нов стадион да им направим, но да има защо“, заяви Борисов и добави, че на националния стадион „Васил Левски“ са правени два ремонта. \r\n„На „Васил Левски“ нали му правиха ремонт. Вие много забравяте. Нали го избушиха, откраднаха парите, не му направиха ни козирка, ни зали, нищо, протече. Правихме му наново ремонт“, коментира той. \r\nДиана СТОЕВА", "date": "2018.09.11", "title": "Премиерът Бойко Борисов: Догодина правителството може да отпусне стотина милиона лева за нов стадион, на който да играе българският национален отбор по футбол"}
{"url": "http://www.focus-news.net/news/2018/09/11/2565667/dimitar-vladov-upravitel-vik-svishtov-problemat-s-kachestvoto-na-vodata-v-grada-mozhe-da-bade-reshen-s-izgrazhdaneto-na-nova-prechistvatelna-stantsiya-za-piteyna-voda.html", "text": "Проблемът с качеството на водата в Свищов може да бъде решен с изграждането на нова пречиствателна станция за питейна вода. Това заяви в предаването „Добре дошли в Свищов“ на  Радио „Фокус“ – Велико Търново  инж. Димитър Владов, управител на ВиК - Свищов. Той коментира, че Свищовска община не е единствената в страната, която „страда“ от некачествена вода. „ВиК секторът в страната е подценен  през годините. Тръбите са изградени преди повече от 50-6о години, състоянието им е лошо. Качеството на водата се влияе много от водоизточните, от санитарно охранителните зони и от преносната система. Полагат се усилия, но не може да се реши пречистването на водата за община Свищов, ако не се изгради модерна пречиствателна станция“, обясни инж. Владов.  \r\nТой припомни, че от началото на август цената на водата в областта бе повишена от 1.28 лв. на 1.42 лв. „Мотивите за увеличението са, че в последните 10 години не сме кандидатствали за нова цена на водата пред Комисията за енергийно и водно регулиране. Разходите ни, които се влияят от повишението на минимална работна заплата, електроенергия и други консумативи,  правят невъзможно с наличната техника и персонал да поддържаме качествено водопроносната мрежа, за която отговаряме“, допълни експертът. Той уточни и, че до края на годината предстоят инвестиции в мрежата в още няколко населени места от Свищовска община. \r\nЛуиза ТРАНЧЕВА", "date": "2018.09.11", "title": "Димитър Владов, управител ВиК-Свищов: Проблемът с качеството на водата в града може да бъде решен с изграждането на нова пречиствателна станция за питейна вода"}
{"url": "http://www.focus-news.net/news/2018/09/11/2565668/zapochvat-savmestni-poleti-green-bridge-2018-na-voennovazdushnite-sili-na-balgariya-i-gartsiya.html", "text": "Екипажи на самолети МиГ-29 от състава на авиобаза Граф Игнатиево и самолети F-16 от състава на авиобаза Неа Анхиалос, Република Гърция, започват от днес участието си в съвместни полети „Green Bridge 2018”. Това съобщиха от  Министерство на отбраната . \r\nОсновните цели на българо-гръцките тренировъчни полети са свързани с постигане на по-добра координация и оперативна съвместимост при провеждането на презгранични операции при контрол над въздухоплаването и охраната на въздушното пространство, както и повишаване подготовката на екипажите по точното изпълнение на съгласувани по време и място полетни задачи във въздушното пространство на двете страни. Съгласно сценария на съвместните полети, се извършва и реално приемане и предаване на управлението на екипажите от съответните национални Центрове за управление и докладване. \r\nПървата съвместна летателна тренировка с гръцките Военновъздушни сили (ВВС) в изпълнение на мисията по охрана на въздушното пространство на двете страни в системата на ПВО и ПРО на НАТО се проведе през 2013 г. под наименованието „DACT – 2013”.", "date": "2018.09.11", "title": "Започват съвместни полети „Green Bridge 2018” на Военновъздушните сили на България и Гърция"}
{"url": "http://www.focus-news.net/news/2018/09/11/2565670/insp-inzh-georgi-sarafov-rspbzn-blagoevgrad-pozharite-prez-letniya-sezon-2018-godina-v-oblastta-sa-2-pati-po-malko-ot-tezi-prez-minalata-godina.html", "text": "Пожарите през летния сезон 2018 година в област Благоевград са 2 пъти по-малко от тези през миналата година. Това каза за  Радио „Фокус“ - Пирин  инспектор инж. Георги Сарафов от Районна служба „Пожарна безопасност и защита на населението“ (РСПБЗН)-Благоевград. Той обясни, че това се дължи на факта, че тази година летния сезон се е характеризирал с повече дни с превалявания и с температури, по-ниски от типичните летни стойност.  \r\n„По-голямата част от тези пожари са без материални загуби и са в земеделски земи. Тези пожари останаха без загуби най-вече благодарение на пожарните екипи, които се намесваха сравнително бързо и това попречи тези пожари да се разрастват до мащаби, които могат да донесат загуби. Иначе ако става въпрос за пожари с материални загуби – типични такива пожари се наблюдават в малките населени места, където възрастни хора предприемат почиствания около имота си или палят огън за приготвяне на зимнина“, коментира инж. Сарафов.  \r\nТой уточни, че обикновено огнищата, които хората правят, се намират в близост до горими материали или в близост до къщите и това води до разпространение на горенето, хората изпускат контрола над огъня, настъпва паника, те започват да гасят, но не могат да се справят със ситуацията. По думи на инсп. Сарафов подобни причини дори са довели до един смъртен случай през тази година. \r\nНатали СТЕФАНОВА", "date": "2018.09.11", "title": "Инсп. инж. Георги Сарафов, РСПБЗН-Благоевград: Пожарите през летния сезон 2018 година в областта са 2 пъти по-малко от тези през миналата година"}
{"url": "http://www.focus-news.net/news/2018/09/11/2565669/bozhidar-donkov-izpalnitelna-agentsiya-po-lozata-i-vinoto-blagoevgrad-na-mesta-porazheniyata-ot-gradushkite-sa-dostignali-do-100.html", "text": "На места пораженията от градушките са достигнали до 100%. Това каза за  Радио „Фокус“-Пирин  Божидар Донков, Изпълнителна агенция по лозата и виното-Благоевград. По думите му някои стопани са приключили доста рано третиранията на лозовите насаждения и там цялата реколта е компрометирана, и едва ли ще може да бъде предлагана на пазара. „Градушки имаше на доста населени места. Районът на село Кулата беше едно от тях и на два пъти падаха валежи. Поражения има и в района на селата Марикостиново, Капатово, Кромидово. Там, където стопаните имаха възможността веднага да третират насажденията, успяха да опазят реколтата, която остана незасегната“, каза още Донков.  \r\nПо думите му в района на Илинденци, Струмяни и Сандански също има щети по лозята. „Като цяло най-големият проблем тази година беше заразяването със същинска мана. Обилните непрекъснати валежи по време на развитие на лозата преди, по време и след цъфтежа, особено, които в комбинация с високите температури, доведоха до един устойчив темп на растеж, което доведе до зашумяване там, където не успяха да приложат съответните операции на производителите и се създаде условия за развитие на болести, като общо взето здравната картина е доста противоречива в района“, каза още Донков. По думите му има лозя в много добро състояние и към момента и други, на които маната е оказала доста съществено редуциране на очакваните добиви и намаляване на качеството на гроздето. Голяма част от продукцията на тези лозя няма да достигне до пазара, но ще бъде преработена за собствена консумация, тъй като няма търговски вид, но качеството отговаря на изискванията. \r\nЛора КАЛЧЕВА", "date": "2018.09.11", "title": "Божидар Донков, Изпълнителна агенция по лозата и виното-Благоевград: На места пораженията от градушките са достигнали до 100%"}
{"url": "http://www.focus-news.net/news/2018/09/11/2565671/sport-ofitsialo-kimi-raykonen-i-ferari-se-razdelyat.html", "text": "Ферари официално обяви, че от следващия сезон финландеца Кими Райконен повече няма да бъде пилот на отбора. Неговата позиция ще бъде заета от младия Шарл Льоклер. 39-годишният състезател е последният пилот на „Черните кончета“, който спечели титлата, като това се случи през 2007 година. Райконен е решил да не се отказва от спорта и съобщи в „Инстаграм“, че е подписал двугодишен договор с отбора на „Заубер“.", "date": "2018.09.11", "title": "Спорт: Официало: Кими Райконен и Ферари се разделят"}
{"url": "http://www.focus-news.net/news/2018/09/11/2565664/the-american-conservative-treta-amerikanska-ataka-sreshtu-siriya-shte-bade-nezakonna-tochno-kakto-i-predhodnite-dve.html", "text": "Трета атака на САЩ срещу Сирия ще бъде незаконна – точно както и предходните две, пише Даниел Ларсън в авторска статия за изданието  The American Conservative , която  Агенция „Фокус“  представя без редакторска намеса. \r\nАдминистрацията на президента Тръмп още веднъж заплашва да започне атака срещу сирийското правителство: \r\nЗа трети път САЩ заплашват да атакуват режима на сирийския президент Башар Асад, ако бъдат употребени химически оръжия в кампанията в северозападната провинция Идлиб. Това е значителна промяна в стратегията след месеци на индикации, че САЩ скоро ще изтеглят от конфликта. \r\nВ най-изричното предупреждение към днешна дата, съветникът на американския президент  по националната сигурност Джон Болтън заяви в понеделник, че САЩ и техните британски и френски съюзници са постигнали съгласие, че използването на химическо оръжие от страна на сирийското правителство ще доведе до значителна ескалация, в сравнение с предишни удари. \r\n„Опитахме се да им предадем съобщението в последните дни, че ако има трета употреба на химическо оръжие, отговорът ще бъде много по-силен\", заяви Болтън след изнасянето на политическа реч във Вашингтон. \r\nПрез последните две години САЩ атакуваха сирийското правителство два пъти в отговор на неговата употребата на химическо оръжие. И двете атаки бяха напълно незаконни според Конституцията на САЩ и Хартата на ООН. Трета атака ще бъде просто незаконна. Фактът, че се налага САЩ да продължават да застрашават и да заплашват сирийското правителство, ни говори, че предишните удари са били неефективни. А това означава, че допълнителни удари вероятно няма да са по-добри. \r\nИзявлението на Болтън загатва, че тази трета атака ще бъде значително по-мащабна от предходните две. Ако случаят е такъв, то тогава съществува още по-голям риск да допринесе за разширяването на конфликт със Сирия, Иран и Русия. Опасността при всяка нова атака е, че нашите лидери могат да допуснат грешка при преценката за нежеланието на сирийското правителство и неговите съюзници да отговорят на удара. Затова всеки път, когато режимът и неговите покровители не реагират на атака, нашите лидери погрешно предполагат, че може да продължат да нападат без последствия. Някой път те ще се сбъркат, а САЩ ще се окажат затънали в по-голям конфликт, отколкото са подготвени да влязат. САЩ нямат нищо заложено в Сирия, което да оправдава този риск. \r\nПравителството на САЩ не е отговорно за управлението на сирийската гражданска война. Нашите военни нямат работа в Сирия. Атакуването на сирийското правителство излага американските сили в Сирия на потенциални репресии и не служи на американските интереси в областта на сигурността. Администрацията на Тръмп няма правна обосновка за това, което е направила в миналото, и затова отказва да обясни пред Конгреса защо според нея предишните атаки срещу Сирия са оправдани. Администрацията на Тръмп ще сгреши, ако нанесе нови въздушни удари срещу сирийското правителство и няма абсолютно никакви правомощия да го прави - съгласно Конституцията. Също така няма оправдание за предприемане на военни действия срещу сирийското правителство, когато те съвсем не са свързани със самозащита. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.09.11", "title": "The American Conservative: Трета американска атака срещу Сирия ще бъде незаконна – точно както и предходните две"}
{"url": "http://www.focus-news.net/news/2018/09/11/2565673/veliko-tarnovo-16-mln-lv-vlaga-obshtina-svishtov-v-podmyanata-na-blizo-9-hil-metra-vodoprovod.html", "text": "1.6 млн. лв. влага Община Свищов в подмяната на близо 9 хил. метра водопровод. Това съобщи в предаването „Добре дошли в Свищов“ на  Радио „Фокус“ – Велико Търново  кметът Генчо Генчев. Той изказа благодарност на ВиК разпределителното дружество за положените усилия и оказаната помощ през изминалата година. Подчерта и, че направеното до момента не е никак малко и допълни, че основните ремонти тепърва предстоят. „Община Свищов ще инвестира близо 1.6 млн. лв. във ВиК сектора. Това са около 9 000 метра нов водопровод, което ще повлияе върху проблемите с водоподаването, но с времето ще окаже влияние и върху самото качество на водата, защото ще бъде премахнат интернита, както и металната тръба. Ще бъдат положени полиетиленови тръби, които ще подобрят качеството на водата“, допълни кметът. Като основен проблем той посочи наличието на манган и утайките от него, но увери, че се работи и в тази насока – за изграждане на пречиствателни съоръжения. Освен това поднесе и извинения към всички граждани за неудобствата, които им създават ремонтите, но бе категоричен, че всичко се прави за подобряване качеството на живота на населението. \r\nЛуиза ТРАНЧЕВА", "date": "2018.09.11", "title": "Велико Търново: 1.6 млн. лв. влага Община Свищов в подмяната на близо 9 хил. метра водопровод"}
{"url": "http://www.focus-news.net/news/2018/09/11/2565674/rumen-hristov-sds-e-partiya-koyato-tvori-istoriya.html", "text": "СДС е партия, която твори история. Това каза председателят на СДС Румен Христов по време на предоставянето на архива на партията за съхранение и дигитализациране на Държавна агенция „Архиви“, предаде репортер на  Агенция „Фокус“ . Христов обясни, че ръководството на СДС единодушно е решило да предостави архивите на партията на Държавна агенция „Архиви“. „За нас фактът, че самият архив се иска, означава, че СДС е партия, която твори история и от към тази гледна точка е породен този голям интерес към изминалите години“, коментира той. \r\nПредаденият масив е от 1989 г. до 2009г. и е обработен. Председателят на партията Румен Христов обясни, че след предаването на архива към Държавната агенция, масивът ще стане обществено достъпен.   \r\nДаяна ДЮЛГЕРОВА", "date": "2018.09.11", "title": "Румен Христов: СДС е партия, която твори история"}
{"url": "http://www.focus-news.net/news/2018/09/11/2565666/anadolskata-agentsiya-erdogan-prizova-mezhdunarodnata-obshtnost-da-predotvrati-napadenieto-sreshtu-idlib.html", "text": "Турският президент в понеделник призова международната общност да осъзнае своите отговорности в Сирия, в момент, когато се подготвя офанзива срещу Идлиб, предава  „Анадолската агенция“ . \r\nРеджеп Тайип Ердоган оцени последните събития в северозападната сирийска провинция Идлиб и позицията на Турция по въпроса в статия, която написа за американския ежедневник  The Wall Street Journal. \r\n\"Всички членове на международната общност трябва да разберат своите отговорности, докато нападението над Идлиб се подготвя. Последствията от бездействието са огромни,\"написа Ердоган в статия, озаглавена\" Светът трябва да спре Асад\". \r\nЕрдоган също каза, че сирийският народ не може да бъде оставен на милостта на режима на Башар ал-Асад. \r\n\"Нападение на режима (в Идлиб) също би създало сериозни хуманитарни рискове и рискове за сигурността на Турция, останалата част от Европа и извън нея\", добави той. \r\nТурският лидери припомни престъпните действия на режима –избирателни арести, системни изтезания, екзекуции, касетъчни бомби, химически и конвенционални оръжия - които целенасочено използва срещу сирийския народ в продължение на седем години. \r\n\"В резултат от сирийската гражданска война, която Съветът по правата на човека на ООН нарича \"най-лошото направено от човека бедствие след Втората световна война \", милиони невинни хора са станали бежанци или са вътрешно разселени\", заяви той. \r\nЕрдоган също така припомни ролята на Турция в защитата на сирийския народ, тъй като е приела най-много бежанци в света - 3,5 милиона души. \r\nПрезидентът посочи, че въпреки, че е цел на терористичните групировки „Ислямска държава“ и „Работническата партия на Кюрдистан“ (ПКК), Турция не е загубила решимостта си да помогне на сирийците. \r\n\"Ние доведохме сирийската опозиция на масата за преговори в Женева и стартирахме процеса Астана заедно с Русия и Иран\", поясни  Ердоган и добави, че Турция е успяла \"да посредничи за примирието, създаването на зони на деескалация и да евакуира цивилни граждани от районите под атака на режима\" , Асад започва мащабна офанзива \r\nЕрдоган предупреди, че режима на Асад се готви да започне \"масирана офанзива срещу провинция Идлиб\", където живеят около 3 милиона души и която е една от малкото убежища за вътрешно разселените сирийци. \r\n\"В опит да предотврати нападението, моето правителство допринесе за създаването на зона на деескалация и постави 12 наблюдателни поста за нарушения на примирието и съобщаване за нарушаването му\", обясни турският президент. \r\nПосочвайки, че сирийският режим се опитва да легитимира неговото евентуално нападение под претекст за борба с тероризма, Ердоган заяви, че нито една държава не би оценила необходимостта от борба с тероризма по-добре, отколкото в Турция, тъй като тя е била обект на терористични атаки от началото на сирийския конфликт. \r\nТурският лидер отбеляза, че САЩ, които се фокусираха върху химическите атаки от режима на Асад, трябваше \"да отхвърлят произволната си йерархия на смъртта“ \r\n\"Конвенционалните оръжия са причина за много повече смъртни случаи\", констатира Ердоган. \r\nТой също така каза, че спирането на \"бъдещите кръвопролитията\" в Сирия не е само задължение на Запада, но и на партньорите на Турция в мирния процес в Астана - Русия и Иран – които също са отговорни за предотвратяване на \"хуманитарна катастрофа\". \r\nЕрдоган призова за \"по-всеобхватна международна операция за борба с тероризма\", за да се изкоренят терористите и екстремистите в Идлиб, като посочи, че някои определени терористични групи са били активни в района. \r\n\"Идлиб е последният шанс преди разливането. Ако международната общност, включително и в Европа и САЩ, не успяват да се предприемат действия сега, не само невинни сирийци, но и целия свят ще плати цената“. \r\n\"Турция направи всичко по силите си, за да спре кръвопролитията в съседната страна. За да се гарантира, че ще успеем, останалата част от света трябва да остави настрана тесните лични интереси и да се включат в проектите за политическо решение\", обясни турският президент. \r\nПревод и редакция:", "date": "2018.09.11", "title": "„Анадолската агенция“: Ердоган призова международната общност да предотврати нападението срещу Идлиб"}
{"url": "http://www.focus-news.net/news/2018/09/11/2565675/veliko-tarnovo-do-14-septemvri-se-podavat-zayavki-za-uchastie-v-kampaniyata-da-izchistim-balgariya-v-svishtov.html", "text": "И през тази година Община Свищов няма да изневери на традицията и ще се включи в националната кампания „Да изчистим България“. Инициативата ще се проведе на 15 септември на територията на цялата страна, каза в предаването „Добре дошли в Свищов“ на  Радио „Фокус“ – Велико Търново  Стоян Парашкевов, директор на Дирекция „Управление на проекти и европейски оси“ в Общината. Той уточни, че вече има подадени заявки от различни институции като училища, детски градини и отделни групи от доброволци, които искат да помогнат за почистването на Свищов и останалите населени места в общината.  \r\n„Поставили сме на гражданите и институциите един срок – до 14 септември, за да заявяват бройката на хората, които ще се включат в кампанията, както и местата, които желаят да почистят. Към този момент са появили желание три кметства от общината, три средни училища, една детска градина, три инициативни групи граждани и по желание служители на Община Свищов също ще се включат“, обясни Стоян Парашкевов . Той допълни, че местната администрация има готовност да осигури чували за смет, ръкавици, както и техника за извозване на отпадъците за всички доброволци. Всеки, който иска да се включи в кампанията, може да даде предварителна заявка  на посочените телефони, които са поместени на сайта на Община Свищов. \r\n„Идеята на кампанията „Да изчистим България“ е гражданите сами да си осигурят по-добра жизнена околна среда. Това е и основната цел – сами да почистим мястото, на което живеем, където прекарваме ежедневието си или свободното си време“, коментира Парашкевов. Той уточни, че през настоящата година в инициативата освен хора от град, ще се включат и жители на останалите населени места в общината. „Към този момент няма информация за участъци, които са много мръсни и се нуждаят от незабавно почистване. Сигурно има такива, но поне при нас не е постъпвала информация. На такива сигнали се отзовава общинско предприятие „Чистота“.  Идеята ни е общността-гражданите да се включат в кампанията, да осигурят по-добра жизнена околна среда на пространствата , в които живеят“, коментира Стоян Парашкевов. През настоящата година служителите от Община Свищов ще почистват брега на река Дунав. Кампанията ще се проведе в събота, 15 септември. \r\nЛуиза ТРАНЧЕВА", "date": "2018.09.11", "title": "Велико Търново: До 14 септември се подават заявки за участие в кампанията „Да изчистим България“ в Свищов"}
{"url": "http://www.focus-news.net/news/2018/09/11/2565676/hristo-smolenov-ekspert-po-antiterorizam-tova-koeto-ni-se-obyasnyava-za-borbata-sreshtu-terora-nyama-obshto-s-finansovoto-protivodeystvie-na-kapitalite-mu.html", "text": "Това, което ни се обяснява за борбата срещу терора, е по-скоро дрънкане на оръжие и няма общо с финансовото противодействие на капиталите му. Това каза експертът по антитероризъм Христо Смоленов в интервю за  Агенция „Фокус“  по повод 17-ата годишнина от атентата от 11 септември, развитието на терористичните техники на атентаторите и манипулацията на тероризма върху развитието на света. \r\n„Финансирането като че ли винаги намира своите пътища. Винаги се намират не просто дарители, филантропи, които финансират тероризма, но и такива, които чрез своята филантропска дейност по света, включително и у нас, перат парите от терористичния бизнес. Дали всички пари, дадени за филантропия, за одобрените от международната общност цели, са от чист произход? Или някои от тях са резултат от препирането на пари от наркобизнес, пари от трафик на хора – пари, които хранят и поддържат тероризма, като една непресъхваща система. Хипер капиталът, спекулативният капитал, за който говорех, е едно голямо зло, което много сили по тази земя, включително и агенции, натоварени със специални функции, гледат като свой ресурс, като своя сфера на действие“, каза още Смоленов. По думите му наркопарите, парите от трафика на хора и то в многомилионен мащаб са нескончаем източник на финансиране на диверсии, включително за терористични организации. „Тук нещата няма да свършат с победата над „Ислямска държава“ на териториално ниво, тук нещата са обвързани в една глобална мрежа, която е оплела континенти. Тя не може да бъде прерязана на едно място, защото за мрежите е характерно, че се възпроизвеждат и съумяват да коригират щетите“, каза експертът по антитероризъм. По думите му това, което ни се говори на обикновените, добронамерени хора за това как се води борбата срещу тероризма, е по-скоро дрънкане на оръжие и няма нищо общо с финансовото противодействие с капиталите на терора.  \r\nДеница КИТАНОВА Пълния текст на интервюто четете в „Мнение”", "date": "2018.09.11", "title": "Христо Смоленов, експерт по антитероризъм: Това, което ни се обяснява за борбата срещу терора, няма общо с финансовото противодействие на капиталите му"}
{"url": "http://www.focus-news.net/news/2018/09/11/2565678/reuters-kim-chen-un-poiska-nova-sreshta-s-donald-tramp-v-mnogo-toplo-pismo.html", "text": "Президентът на САЩ Доналд Тръмп е получил „много топло, много позитивно“ писмо от лидера на Северна Корея Ким Чен-ун, в което е поискал втора среща и Белият Дом вече разглежда възможността за организирането на такава, заяви говорителят на американската администрация Сара Сандърс в понеделник, предава  Reuters . \r\nВсе още не е ясно кога може да бъде проведена такава среща, уточняват от американската агенция. \r\n„Ройтерс“ припомня, че президентът на Южна Корея Мун Дже-ин ще проведе третата си среща с Ким следващата седмица в Пхенян и неговото правителство иска тристранна среща на върха, в която да се включи и американският президент, а целта и да бъде постигането на съгласие за обща декларация за прекратяване на Корейската война от 1950-1953 година.  \r\nПревод и редакция:", "date": "2018.09.11", "title": "Reuters: Ким Чен-ун поиска нова среща с Доналд Тръмп в „много топло“ писмо"}
{"url": "http://www.focus-news.net/news/2018/09/11/2565677/smolyan-obshtinskiyat-savet-udostoi-sas-zvanieto-pocheten-grazhdanin-na-smolyan-sveshtenik-dimitar-mihaylov-koyto-e-i-parviyat-demokratichno-izbran-kmet-na-grada.html", "text": "Общински съвет – Смолян удостои редовното си заседание със званието „Почетен гражданин на Смолян“ свещеник Димитър Михайлов, който е и първият демократично избран кмет на града, предаде репортер на  Радио „Фокус“ – Смолян . За взимането на решение бе сформирана комисия от трима общински съветници. От 24 гласували, 22-ма бяха „за“, като имаше и два празни плика. Отличието се дава по повод 70-годишнината на Михайлов и ще се връчи при подходящ случай и ще бъде вписано в Почетната книга на община Смолян. \r\nДимитър Михайлов е завършил „Богословие“ в Духовна академия „Св. Климент Охридски“. 18 години той е музеен специалист в Регионален исторически музей „Стою Шишков“ – Смолян. завършва курсове по музейно дело и архивистика. Под ръководството на проф. Димитър Овчаров участва в разкопки на Велики Преслав. През 2006 г. е ръкоположен за свещеник. В продължение на 4 години е главен организатор на строителството на храм „Св. Висарион Смоленски“ в Смолян. автор е на пет книги. От 12 години и в момента е свещеник в катедралния храм в Смолян, като обслужва и други православни храмове в общината. Свещеник Димитър Михайлов се ползва с доказан и заслужен обществен авторитет. Той е щедър дарител, горещ родолюбец и достолепен духовник. Като кмет на община Смолян от 1991 до 1995 г,  Михайлов има значителен принос в развитието на града и общината в първите години на прехода.   По време на неговия мандат е запазена политическата толерантност. След продължително прекъсване по негово време със собствени средства на Общината е възстановен съборът на Рожен. По повод 80-годишнината от Освобождението на Родопите през 1992 г. е открит паметника на полковник Владимир Серафимов Балканската война. В тези година са съхранени много културни и образователни институции, проведени са много българо-гръцки срещи и разговори. Подписани са първите договори за побратимяване на Смолян с израелския град Ейлат и гръцкия Ксанти. За болницата в Смолян е осигурен и първият скенер. Заради неговите заслуги, активната му дейност и обществения му авторитет Димитър Михайлов бе предложен за удостояване с почетното звание. \r\nПреди началото на заседанието на Общинския съвет в Сесийната зала на Общината на близките на доц. Христо Гиневски бе връчено званието „Почетен гражданин на Смолян“. Той бе удостоен с признанието си посмъртно, а наградата получиха съпругата и дъщерята на видния местен общественик и историк. Доцент Христо Гиневски загина преди година при автомобилна катастрофа. Пред близките на доцента, общинските съветници и граждани, кметът на Смолян Николай Мелемов заяви: „Това е голяма загуба за Смолян, Христо Гиневски беше достоен човек, с който винаги ще се гордеем“. Съпругата и дъщерята на доц. Гиневски заявиха през сълзи, че ще дарят паричната премия от наградата за възстановяване на първото класно училище към църквата „Св. Никола“ в Устово. \r\nНели ГЕРГЬОВСКА", "date": "2018.09.11", "title": "Смолян: Общинският съвет удостои със званието „Почетен гражданин на Смолян“ свещеник Димитър Михайлов, който е и първият демократично избран кмет на града"}
{"url": "http://www.focus-news.net/news/2018/09/11/2565672/rumen-hristov-sds-ne-uchastvame-v-zadkulisni-shemi-za-svalyane-na-pravitelstvoto.html", "text": "Не участваме в задкулисни схеми за сваляне на правителството, не коментирам Волен Сидеров, не съм разговарял с Валери Симеонов. Това каза председателят на СДС Румен Христов в отговор на журналистически въпрос дали СДС участва в схеми за сваляне на сегашното управление, защото по думите на Волен Сидеров има подобни съмнения между реформаторското дясно и председателят на НФСБ Валери Симеонов, предаде репортер на  Агенция „Фокус“ . Според него СДС може да бъде алтернатива в рамките на истинското дясно, но това ще се реши от гласоподавателите. „Ние имаме своите почитатели, те са определено десни и ние ще защитаваме техните интереси“, каза председателят на партията.  \r\nДаяна ДЮЛГЕРОВА", "date": "2018.09.11", "title": "Румен Христов, СДС: Не участваме в задкулисни схеми за сваляне на правителството"}
{"url": "http://www.focus-news.net/news/2018/09/11/2565679/dots-d-r-mihail-gruev-da-arhivi-arhivat-na-sds-e-beztsenen-izvor-na-savremennata-balgarska-istoriya-s-razmerite-na-10-etazhen-blok.html", "text": "Архивът на СДС е безценен извор на съвременната българска история, с размерите на 10-етажен блок. Това каза председателят на Държавната агенция „Архиви“ доц. д-р Михаил Груев по време на предоставянето на архива на политическата партия СДС за съхранение и дигитализация, предаде репортер на  Агенция „Фокус“ . Според него страната ни има много малко материали, за да бъде реконструирана историята на българския преход и масивът на СДС променя сериозно състоянието на изворовата база на историята на страната. Доц. Груев посочи, че архивът на партията е 33 линейни метра, което се равнява на 10-етажен блок. „Ценното е, че той е и обработен и това ще даде възможност за сравнително бързо оформяне, след което ще може свободно да се използва“, обясни той. По думите му всеки, които се интересува от ранната история на партията, ще може да се запознае с нея в началото на 2019 г., като посети читалнята на Държавна агенция „Архиви“.  \r\nДоц. д-р Михаил Груев уточни, че от години се водят преговори със СДС за предаване на архива.  \r\nДаяна ДЮЛГЕРОВА", "date": "2018.09.11", "title": "Доц. д-р Михаил Груев, ДА „Архиви“: Архивът на СДС е безценен извор на съвременната българска история, с размерите на 10-етажен блок"}
{"url": "http://www.focus-news.net/news/2018/09/11/2565683/kyustendil-kmetove-na-sela-i-politsai-shte-obsadyat-problema-s-dvizhenieto-na-karutsi-v-malkite-naseleni-mesta.html", "text": "Кметове на села и полицаи ще обсъдят проблема с движението на каруци в малките населени места. Това съобщи за  Радио „Фокус” – Кюстендил  кметът на село Таваличево Даниела Точева. Срещата ще се проведе от 14.00 часа в залата на Възрожденското училище в Кюстендил. На нея ще присъстват кметове на села и представители на Районно управление на МВР – Кюстендил. Основният проблем е движението на каруци по пътищата в селата, сред земеделските имоти и овощни насаждения. Кметовете ще поискат съдействие от страна на органите на МВР за по-голям контрол върху превозните средства с животинска тяга. \r\nВенцеслав ИЛЧЕВ", "date": "2018.09.11", "title": "Кюстендил: Кметове на села и полицаи ще обсъдят проблема с движението на каруци в малките населени места"}
{"url": "http://www.focus-news.net/news/2018/09/11/2565680/predsedatelyat-na-ns-tsveta-karayancheva-v-otnosheniyata-mezhdu-balgariya-i-sarbiya-ima-izklyuchitelno-dinamichen-dialog-mnogo-dobro-dvustranno-satrudnichestvo-i-vzaimodeystvie-po-razlichni-temi.html", "text": "В отношенията между България и Сърбия има изключително динамичен диалог, много добро двустранно сътрудничество и взаимодействие по различни теми. Това заяви председателят на Народното събрание Цвета Караянчева в интервю за  Агенция „Фокус“ . \r\nПрез последните години двете държави демонстрират най-добри политически отношения на всички нива: България постави акцент по време на Председателството на Съвета на ЕС на интеграцията на Западните Балкани, проведени бяха срещи мужду министър-председателите на двете държави - Бойко Борисов и Ана Барнабич. Президентът Румен Радев също бе на посещение в Сърбия. По думите на Караянчева, отношенита между парламентите на България и Сърбия също на добро ниво.  \r\n„Като парламенти се подкрепяме изключително много и искам да дам пример с работата на двете парламетарни групи за приятелство, посещението на г-н Вигенин в Сърбия през март месец 2018 г., когато той води със себе си парламентарна делегация, и разбира се – есента на 2017 г., когато беше официалното посещение на моя предшественик г-н Димитър Главчев, който изнесе първото по рода си слово пред сръбския парламент. Беше приет от президента и премиера на Сърбия и се срещна с общинското ръководство на Димитровград и Ниш, както и с представители на българското национално малцинство. Двустранните срещи, които се осъществяват през последните две години са изключително важни за затвърждаването на отношенията между двете ни страни. Може би трябва да отбележим също, че проведената среща в София на Европейски съюз – Западни Балкани придоби важно значение за всяка една от страните. Благодаря на президента на Република Сърбия г-н Вучич за ползотворното участие. Разбира се, участие имаше и в парламентарното измерение на българското европердседателство на  делегации от Сърбия и те бяха много високо оценени от нас през февруари на Интерпарламентараната конференция по обща външна политика и сигурост и в Заключителния форум на измерението“, обясни председателят на НС.  \r\nТереза ГЕРОВА *Пълното интервю с Цвета Караянчева четете по-късно в рубриката \"Мнения\". Агенция \"Фокус\" отправи идентични въпроси и към Мая Гойкович, председател на Народната Скупщина на Република Сърбия, която е на двудневно посещение в България.", "date": "2018.09.11", "title": "Председателят на НС Цвета Караянчева: В отношенията между България и Сърбия има изключително динамичен диалог, много добро двустранно сътрудничество и взаимодействие по различни теми"}
{"url": "http://www.focus-news.net/news/2018/09/11/2565682/ministar-nikolina-angelkova-shte-se-sreshtne-dnes-v-burgas-s-predstaviteli-na-kontrolnite-organi-turisticheskiya-bransh-i-mestnata-vlast.html", "text": "Министърът на туризма Николина Ангелкова ще проведе работна среща с представители на туристическия бранш, местната власт и контролните органи в Бургас днес, 11 септември 2018 г. (вторник). Това съобщиха от пресцентъра на Министерство на туризма.  \r\nПо време на дискусията ще бъдат обсъдени резултатите от летния сезон в региона и страната до момента, както и подготовката за лято 2019-а. \r\nСред края на дискусията министър Ангелкова ще даде брифинг за медиите около 16.15 часа в заседателната зала на община Бургас.", "date": "2018.09.11", "title": "Министър Николина Ангелкова ще се срещне днес в Бургас с представители на контролните органи, туристическия бранш и местната власт"}
{"url": "http://www.focus-news.net/news/2018/09/11/2565688/ginche-karaminova-gerb-pazardzhik-vklyuchvame-se-vav-vsichki-chestvaniya-na-praznitsi-i-organizirame-razlichni-interesni-initsiativi.html", "text": "ГЕРБ-Пазарджик се включва във всички чествания на празници и организира различни интересни инициативи, в които се включват много хора. Това каза пред  Радио „Фокус“-Пазарджик  Гинче Караминова, общински председател на ГЕРБ-Пазарджик. „Отбелязахме Съединението на България, предстои на 15 септември ще се включим в инициативата „Да изчистим България“, ще поздравим за първия учебен ден учители и ученици. Традиционно ще отбележим Деня на  българската Независимост, събирайки се цялата структура на паметния знак на Независимостта в Градската градина поставен по идея на общински съветници от ГЕРБ Пазарджик“, коментира Караминова. По отношение на организираните интересни инициативи, тя обясни, че последната е конкурса за най-красива градина или балкон, в който са се включили хора от цялата община Пазарджик, а чрез гласуване в социалната мрежа са определени победителите. „Средствата за закупуване на наградите бяха осигурени от общинските съветници от ГЕРБ-Пазарджик“, допълни Караминова. \r\nВаня НИКОЛОВА", "date": "2018.09.11", "title": "Гинче Караминова, ГЕРБ-Пазарджик: Включваме се във всички чествания на празници и организираме различни интересни инициативи"}
{"url": "http://www.focus-news.net/news/2018/09/11/2565685/ukrepvane-na-dve-svlachishta-se-osashtestvyava-na-teritoriyata-na-oblast-sliven.html", "text": "Укрепване на две свлачища се осъществява на територията на област Сливен, съобщиха за  Радио „Фокус“ - Сливен  от Областно пътно управление - Сливен. Едното свлачище е в община Котел, а другото  – в Твърдица. В Котел по пътя между общинския  център и село Градец се укрепва откос от около 40 метра. Ремонтите трябва да приключат до края на месец  септември. \r\nОбщина Твърдица работи по проект за  укрепване на свлачище до село Бяла Паланка. На мястото ще бъде изградено инженерно съоръжение, което ще предпази пътя към селото. За целта Областна управа Сливен е сключила договор  за безвъзмездно прехвърляне на собствеността върху два имота, частна държавна собственост  с кмета на община Твърдица Атанас Атанасов. Те са от двете страни на пътя и са  с площ от 1600 и 500 кв.м. \r\nСвлачището до Бяла паланка е образувано преди 15 години и е вписано в регистъра на Министерството на регионалното развитие и благоустройството на 10 май 2005 година. Било е изследвано на два пъти от „Геозащита“ – Варна. \r\nПрез пролетта на 2015 г. се е активирало в резултат на проливни дъждове. \r\nПрез март 2016 г. е пропаднала  част от пътя между селата Бяла паланка и Градско.  Това е довело до стесняването му в района на пропадането. Движението не е спирано, пътят е използваем.  Компрометираният участък с дължина около 80 метра, трябва да бъде укрепен за да се предотвратят бъдещи рискове.", "date": "2018.09.11", "title": "Укрепване на две свлачища се осъществява на територията на област Сливен"}
{"url": "http://www.focus-news.net/news/2018/09/11/2565681/kyustendil-kaso-saedinenie-e-prichina-za-pozhara-v-kashta-v-selo-piperkov-chiflik.html", "text": "Късо съединение е причина за възникналия пожар в къща в село Пиперков чифлик, съобщиха от пресцентъра на  Областна дирекция на МВР – Кюстендил . При пожара са унищожени 140 кв. м покривна конструкция, стълбищна клетка, опушени са 200 кв.м стени. Пожарът е причинен от късо съединение, противопожарните екипи са спасили от унищожение 200 кв. м от жилищната сграда, която е на 2 етажа. Екип на Центъра за спешна медицинска помощ – Кюстендил е оказал помощ на собственика на къщата, той отказал хоспитализация и се прибрал в селото си.", "date": "2018.09.11", "title": "Кюстендил: Късо съединение е причина за пожара в къща в село Пиперков чифлик"}
{"url": "http://www.focus-news.net/news/2018/09/11/2565689/tass-vladimir-putin-i-si-dzinpin-sa-obsadili-razvitieto-na-voenno-tehnicheskoto-satrudnichestvo-mezhdu-moskva-i-pekin.html", "text": "Президентът на Русия Владимир Путин заяви по време на откриването на руско-китайските преговори в разширен състав, че на срещата с председателя на Китай Си Дзинпин двамата са обсъдили редица въпроси, сред които и въпроси от военно-техническото сътрудничество, предава  ТАСС . \r\n„Току що ние с нашия голям приятел, с председателя Си Дзинпин, поговорихме в тесен състав за развитието на руско-китайските отношения и засегнахме практически всички направления от нашето взаимодействие: това се отнася до икономиката, социалната сфера, хуманитарните връзки и военно-техническото сътрудничество“, отбеляза Путин. \r\nТой добави, че страните са отбелязали значителното нарастване на стокооборота и интереса към развитието на научно-техническите връзки между двете страни. „Всичко това е много важно, много перспективно, всичко е разчетено за десетилетия напред“, подчерта руският държавен глава. \r\nПревод и редакция:", "date": "2018.09.11", "title": "ТАСС: Владимир Путин и Си Дзинпин са обсъдили развитието на военно-техническото сътрудничество между Москва и Пекин"}
{"url": "http://www.focus-news.net/news/2018/09/11/2565684/senator-ron-dzhonsan-nyamame-namerenie-da-nalagame-reshenie-na-belgrad-i-prishtina-davame-svoboda-na-aleksandar-vuchich.html", "text": "Американският сенатор Рон Джонсън заяви, че САЩ няма да налагат решение за статута на Косово и посочи, че всички официални лица от САЩ, сред които и президентът Доналд Тръмп и вицепрезидентът Майк Пенс, искат решение на проблема с Косово, предава  македонската агенция „Макфакс“ . \r\n„Искам да кажа на сръбския народ, че Америка иска да види Сърбия успешна, ние искаме мир и сигурност. Искаме стабилност и просперитет. Няма да налагаме никакво решение. Искаме да подкрепим Вучич и да му дадем простор да намери решение. Имате смел лидер. Той иска това, което е най-добро за вашия народ“, заяви Джонсън след срещата със сръбския президент в Белград. \r\nДжонсън благодари за гостоприемството и поздрави Сърбия за икономическия й прогрес. \r\nАмериканският сенатор заяви, че винаги съществува възможност президентът на САЩ да посети Сърбия и че той ще се застъпи за такава визита. \r\nПревод и редакция:", "date": "2018.09.11", "title": "Сенатор Рон Джонсън: Нямаме намерение да налагаме решение на Белград и Прищина, даваме свобода на Александър Вучич"}
{"url": "http://www.focus-news.net/news/2018/09/11/2565686/korneliya-ninova-bsp-do-kraya-na-dekemvri-shte-stapim-vav-vsyaka-balgarska-obshtina-za-viziya-za-balgariya-tya-e-razgovor-za-badeshteto-a-ne-partiyna-svada-za-nastoyashteto.html", "text": "До края на декември ще стъпим във всяка българска община за „Визия за България“, тя е разговор за бъдещето, а не партийна свада за настоящето. Това каза лидерът на БСП Корнелия Нинова по време на брифинг пред кметството на село Баня, Община Разлог, предаде репортер на  Агенция „Фокус“ . „Обявихме, че тръгваме на срещи, разговори в цялата страна с амбициозната задача да се срещнем с максимално много български граждани - всеки, който с каквото може да ни помогне за окончателното изготвяне на нашия проект „Визия за България“. Това е разговор с всички българи за бъдещето, а не партийна свада за настоящето. Няма нужда да обясняваме на хората, че живеят зле, че има корупция, че здравеопазването се разпада. Оттук нататък е какво след ГЕРБ и Патриотите“, каза Нинова.  \r\nТя припомни отново, че 20 депутати от БСП ще бъдат в парламента а останалите народни представители от левицата тръгват на  срещи в страната, разпределени по график. „Решението ни е цялата група да отива в една област, разделена на по четири-пет човека, за да обхване всяка една община“, заяви Нинова. Тя уточни, че по ключови моменти в работата на парламента, групата ще се връща в пленарната зала. Като примери лидерът на БСП изброи ветото на държавния глава по АПК, гласуването на новите министри, обсъждането на бюджета и предложенията на БСП по него, както и Закона за пътищата. „Поставихме си времеви хоризонт – до края на декември да може да стъпим във всяка българска община да обсъдим с максимално много хора нашите идеи“, каза Нинова и каза, че очаква да дойдат най-добрите идеи по визията. „В края на декември обобщаваме, конкретизираме около кои от тези идеи има национално съгласие. Имаме нужда от национално съгласие около няколко ключови неща“, заяви Нинова.  \r\nЛидерът на БСП отхвърли тезата, че 20 депутати от БСПще стоят в Народното събрание, за да пазят кворума и уточни: „Кворумът в България е 121 гласа, управляващите имат на разположение с 161. Нямат нужда от тези гласове. Тези хора ще отстояват наши предложения, позиции“, допълни Нинова.   \r\nДеница КИТАНОВА", "date": "2018.09.11", "title": "Корнелия Нинова, БСП: До края на декември ще стъпим във всяка българска община за „Визия за България“, тя  е разговор за бъдещето, а не партийна свада за настоящето"}
{"url": "http://www.focus-news.net/news/2018/09/11/2565687/predsedatelyat-na-ns-tsveta-karayancheva-gotovi-sme-da-podkrepim-republika-sarbiya-za-otkrivaneto-na-novi-glavi-ot-pregovorniya-protses-za-chlenstvo-v-es.html", "text": "Готови сме да подкрепим Република Сърбия за откриването на нови глави от преговорния процес за членство в ЕС. Това заяви председателят на Народното събрание Цвета Караянчева в интервю за  Агенция „Фокус“ . \r\n„Оттук нататък нашето парламентарно сътрудничество (между България и Сърбия) ще се задълбочава, защото ние, като страна-членка на ЕС, сме готови да подкрепим Република Сърбия за откриването на нови преговорни глави, готови сме да предоставим нашия опит на Сърбия по хармонизирането на националното законодателство с това на ЕС, защото ние имаме над 11-годишен стаж вече като членове на ЕС, а и минахме едно председателство, за което спокойно мога да кажа, без да преувеличавам, че се справихме много добре и оценките, които получихме, също бяха много положителни“, подчерта председателят на НС. \r\nКараянчева припомни, че две от преговорните глави за сръбското членство в ЕС бяха отворенипо време на българското европердседателство – глава „Финанси и бюджет“ и „Рибарство“. „Много се радваме, че Сърбия вече разполага с ясна времева перспектива – 2025 г. и тя е амбициозна цел, чието изпълнение изисква решителни реформи. Разбира се, реформите са най-трудното нещо, но когато има кой да ти помогне процесите се случват“, допълни Караянчева. \r\nПо думите й, освен в парламентарно измерение, България и Сърбия може да развиват отношения в различни сфери на обществения и икономически живот. В тази връзка тя припомни за „изключителната динамика в отношенията между правителствата на България и Сърбия“.  \r\nКараянчева отбеляза, че страните ни може да бъдат полезни една на друга в сферата на туризма, като припомни, че се наблюдава ръст на броя на туристите - както на тези, които посещават България, така и на тези, които избират Сърбия. \r\nТереза ГЕРОВА *Пълното интервю с Цвета Караянчева четете по-късно в рубриката \"Мнения\". Агенция \"Фокус\" отправи идентични въпроси и към Мая Гойкович, председател на Народната Скупщина на Република Сърбия, която е на двудневно посещение в България.", "date": "2018.09.11", "title": "Председателят на НС Цвета Караянчева: Готови сме да подкрепим Република Сърбия за откриването на нови глави от преговорния процес за членство в ЕС"}
{"url": "http://www.focus-news.net/news/2018/09/11/2565692/predsedatelyat-na-ns-tsveta-karayancheva-parlamentat-podkrepya-usiliyata-na-pravitelstvoto-v-usiliyata-za-podobryavane-na-infrastrukturata-mezhdu-balgariya-i-sarbiya.html", "text": "Парламентът подкрепя усилията на правителството в усилията за подобряване на инфраструктурата между България и Сърбия. Това заяви председателят на Народното събрание Цвета Караянчева в интервю за  Агенция „Фокус“  по повод посещението на председателя на Народната Скупщина на Сърбия Мая Гойкович в София. \r\n„Една добра свързваща инфраструктура води до повишаване и на търговския обмен, и на туристическия. Разбира се, ние като парламент подкрепяме правителството на България, уверена съм, че и колегите от Скупщината в Сърбия правят същото по отношение реализирането на магистралата София – Ниш, междусистемната газова връзка София – Димитровград – Ниш, разбира се, и високоскоростната железопътна вразка. Тези средства, които ще се инвестират от Светавната банка, са точно, за да се подобри свързаността и да се премахне това разделение между отделните държави. Разбира се, много важни за нас са и интензивният културен и образователен обмен, както и оказването на помощ в процеса на интеграция на Република Сърбия. И понеже знам, че премиерът на Сърбия е определил три основни приоритета – образование, икономическо развитие и дигитализация, ще отбележа, че ние, като водеща политическа сила в управленската колаиция в България, сме заложили в управленската си програмата също на точно тези приоритети, защото без образование, няма силна икономика“, подчерта председателят на НС.  \r\nТереза ГЕРОВА *Пълното интервю с Цвета Караянчева четете по-късно в рубриката \"Мнения\". Агенция \"Фокус\" отправи идентични въпроси и към Мая Гойкович, председател на Народната Скупщина на Република Сърбия, която е на двудневно посещение в България.", "date": "2018.09.11", "title": "Председателят на НС Цвета Караянчева: Парламентът подкрепя усилията на правителството в усилията за подобряване на инфраструктурата между България и Сърбия"}
{"url": "http://www.focus-news.net/news/2018/09/11/2565691/bozhidar-donkov-izpalnitelna-agentsiya-po-lozata-i-vinoto-blagoevgrad-lozyata-uzryaha-prezhdevremenno-i-zapochna-grozdoberat-s-dve-sedmitsi-po-rano.html", "text": "Лозята узряха преждевременно и започна гроздоберът с две седмици по-рано. Това каза за  Радио „Фокус“-Пирин  Божидар Донков, Изпълнителна агенция по лозата и виното-Благоевград. „След обилните валежи и пораженията нанесени върху лозите, а след това настъпи дългоочакваното лято, малко по- късно от нормалното, тези продължителни високи температури и сухо време, оказаха също неблагоприятно влияние върху гроздето“, посочи още Донков. По думите му там, където са запазени лозята, поради редуцирания нисък добив, са започнали доста по-рано да натрупват захари в гроздето. Стопаните са започнали да прибират ранно и средно зреещите сортове още август , което досега не се е случвало досега, освен при ранните бели сортове. „Стопаните започнаха да прибират мерлото още през август, като цяло гроздоберът върви вече от десетина дни. Сега масово върви гроздоберът в целия санданско-петрички регион. Започна прибирането на белите сортове в община Рила. Можем да кажем, че гроздоберът е масов“, заяви също Донков. \r\n„Доста е богата палитрата от сортове, които засаждат винопроизводителите в областта“, отбеляза Донков. По думите му от белите сортове са мускат отонел, сандански мискет, ркацители - от старите сортове, а в района на Благоевград - алиготе от новите сортове грозде, които са създадени през последните години 10-15 години. „Доста е богата палитрата от сортове, които засаждат винопроизводителите, но основно са шардоне, вионие, пино гри, тамянка, совиньон блан - от белите“, каза още Донков. Според него от червените сортове най-силно застъпеният сорт е широка мелнишка лоза в района на Сандански, Петрич, Струмяни и Кресна, заедно с ранна мелнишка и каберне совиньон. „От новите сортови насаждения, които са създадени през последните десетилетия, са застъпени сортовете сира, каберне фран, пти вердо, небиоло - доста богата сортова структура“, каза още Донков. \r\nЛора КАЛЧЕВА", "date": "2018.09.11", "title": "Божидар Донков, Изпълнителна агенция по лозата и виното-Благоевград: Лозята узряха преждевременно и започна гроздоберът с две седмици по-рано"}
{"url": "http://www.focus-news.net/news/2018/09/11/2565694/pazardzhik-razkrit-e-administrativen-tsentar-za-uslugi-za-grazhdani-kam-obshtina-peshtera.html", "text": "Разкрит е административен център за услуги за граждани към Община Пещера, съобщи за  Радио „Фокус“ – Пазарджик  Веселин Джелатов, директор на Дирекция „Европейски фондове, стратегическо планиране и обществени поръчки“ в Общината. Общо 15 са гишетата за обслужване на граждани, като идеята е 99% от предлаганите от Община Пещера административни услуги да бъдат концентрирани на едно място за удобство на хората. „Там вече са отделите „Деловодство“, „ГРАО“, „Местни данъци и такси“, „Кадастъра“ и ТСУ, като също има и каса за общо плащане на услуги. На входа на центъра е поставено и информационно табло, което указва кое гише каква услуга обслужва“, уточни Джелатов. Той допълни, че сградата е обновена и пригодена за работа с граждани. Гишетата работят без прекъсване всеки работен ден. \r\nАлбена ЖИЛЕКОВА", "date": "2018.09.11", "title": "Пазарджик: Разкрит е административен център за услуги за граждани към Община Пещера"}
{"url": "http://www.focus-news.net/news/2018/09/11/2565696/rumen-petkov-abv-razvitieto-na-sluchaya-skripal-mi-dava-osnovaniya-da-ochakvam-eskalatsiya-na-naprezhenieto-v-siriya.html", "text": "Отказът на Великобритания да поиска съдействие от Русия за депортирането на двамата мъже, които бяха обявени за извършители на атентата срещу семейство Скрипал, е поредното грубо посегателство върху ценностната система на ЕС и Европа като цяло. Това становище защити в ефира на БТВ председателят на АБВ Румен Петков, съобщиха от пресцентъра на  ПП АБВ . Според него с поредните си лишени от всякаква здрава логика заключения и действия разследващите инцидента и правителството на Великобритания отново показват неадекватно и политически преднамерено отношение към случая. „Когато имаш престъпление се води разследване, разкриват се извършителите и има съдебно наказание. А тук какво имаме? Тук Великобритания каза, че се отказва от съдебното преследване  и за нея случаят е приключен. Какви аргументи посочиха преди това? Първо, че става дума за руснаци. Второ, незнайно защо решиха, че те са шпиони на службите. Като трето посочиха, че са били в Женева няколко пъти и че са се разхождали из Лондон“, заяви Петков. По думите му след като са гостували на Острова и са пристигнали там по общоприетите за всички хора правила, въпросните двама мъже би следвало да са с напълно изяснена самоличност. Той посочи още, че на фона на тези неясноти в разследването се подготвя  и следваща стъпка на необоснована атака срещу Русия, като на най-високо международно ниво се поставя въпрос за химическата програма на Руската федерация, въпреки че самата организация за забрана на този тип въоръжение към ООН отдавна и излязла със становище, че Русия е унищожила химическите си оръжия. „Т.е. сега като продължение на този скандал очаквам агресия в Сирия. Агресия каквато Тони Блеър с една много брутална лъжа  предизвика преди години в Ирак и която  доведе до избиването на десетки хиляди души. След това Блеър се извини публично за тази брутална лъжа. Но все пак за мен той постъпи така защото е един умен лъжец. Не мисля, че днес във Великобритания случаят е такъв. Днес там имаме просто един лъжец“. \r\nПредседателят на АБВ отговори и на въпроси, свързани с вътрешнополитическата обстановка в страната. Той определи действията на ръководството на БСП, което реши по-голяма част депутатите на партията да не присъстват на заседанията на парламента, като будещи съжаление и дори присмех у хората. „Какво  означава, че ще оставят 20 депутати в зала, а другите ще тръгнат из страната? Че те къде бяха досега? В чужбина ли? Когато се избира народно представителство е абсолютно ясно, че по Конституция то представлява целия народ и трябва да е в Народното събрание. Оставям настрани факта, че практически голяма част от депутатите са два дни в парламента – сряда и четвъртък. Явно в парламентарната група на БСП има проблем. Щом сега ще тръгват из народа, явно са прекалявали с присъствието си в чужбина“. \r\nПо отношение на номинацията на Младен Маринов за вътрешен министър Румен Петков заяви: „Такъв беше случаят преди години и с генерал Бонев. Тогава човек от кариерата пое ръководството на МВР. Сега очевидно се отива към същата стъпка. Още повече, че господин Маринов явно има подкрепата и на ДПС, и на БСП, и на ГЕРБ, и на президента Радев. Защо смятам така? Защото по времето на правителството на Орешарски бе неговия голям професионален старт. Президентът Радев му пописа указ за назначаване на поста Главен секретар на МВР. Очаквам това назначение да донесе усещане за спокойствие в системата и за професионална перспектива“. \r\nПетков бе призован за коментар и по отношение на скандала с имотите на Симеон Сакскобургготски, като посочи, че без съмнение този въпрос е политически и че именно хората, които днес искат имотите му да бъдат отнети, са тези, които преди години най-много са искали той да се върне у България, за да управлява. „Всички, които преди викаха: „Царю честити, ела да ни помогнеш да се оправим“, днес явно ще направят една подписка да съберат пари да го сложат в двустайка в „Младост 3”. Какво например ни гарантира, че утре някой адвокат и нотариус няма да участват от името на държавата в продажбата на тези имоти, които да бъдат закупени от мастити бизнесмени? Подходът на държавата по този казус според мен е много неиздържан. Изпуснат е момента, в който държавата е трябвало да се намеси и да не злепоставя институционално България пред нашето общество първо, а после и пред Европа и света“.", "date": "2018.09.11", "title": "Румен Петков, АБВ: Развитието на случая „Скрипал“ ми дава основания да очаквам ескалация на напрежението в Сирия"}
{"url": "http://www.focus-news.net/news/2018/09/11/2565697/ria-novosti-na-ucheniyata-vostok-2018-za-parvi-pat-se-izpolzvat-saedineniya-na-vdv-ot-nov-tip.html", "text": "На маневрите „Восток-2018“ ще бъдат показани принципно нови съединения на въздушно-десантните войски (ВДВ), съобщиха от Департамента за информация и масови комуникации на руското Министерство на отбраната, предава  РИА Новости. \r\n„В хода на маневрите „Восток-2018“ с личния състав на една от десантно-щурмовите бригади на ВДВ ще бъде проведен експеримент по използването на десантно-щурмови подразделения от ‚нов тип‘“, уточни командващият ВДВ генерал-полковник Андрей Сердюков. \r\nОсновният етап на практическите действия на войските ще се проведе на полигон „Цугол“. Именно там се планира да бъдат отработени аеромобилните действия в състава на новото десантно-щурмово съединение. То има експериментална организационна структура и е снабдено с интегрирани автоматизирани системи за управления на войските, най-съвременно въоръжение и техника. \r\nКомандващият ВДВ отбеляза, че експериментът се провежда за първи път и „ще бъде определящ за бъдещото усъвършенстване на тактиката на действие на личния състав и развитието на ВДВ, като цяло“. \r\nРИА отбелязва, че на ученията „Восток-2018“ ВДВ ще бъдат представени от оперативно-тактическа групировка, в чийто състав влизат подразделенията на три десантно-щурмови съединения – от Уляновск, Бурятия и Приморието. Освен това в манверите ще вземе участие личният състав и специалната техника на отделния свързочен полк на ВДВ от Подмосковието. \r\nУченията се провеждат от 11 до 17 септември в Далечни Изток на Русия и в прилежащата акватория на Тихия океан под ръководството на министъра на отбраната армейски генерал Сергей Шойгу. Те ще бъдат най-големите в Русия от 37 години. В маневрите ще бъдат задействани близо 300 хиляди военнослужещи, десетки хиляди бронирани машини, хеликоптери, самолети и дронове. На един от етапите към руските военно ще се присъединят техни колеги от Китай и Монголия. \r\nПревод и редакция:", "date": "2018.09.11", "title": "РИА Новости: На ученията „Восток-2018“ за първи път се използват съединения на ВДВ от нов тип"}
{"url": "http://www.focus-news.net/news/2018/09/11/2565695/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Русия Владимир Путин заяви по време на откриването на руско-китайските преговори в разширен състав, че на срещата с председателя на Китай Си Дзинпин двамата са обсъдили редица въпроси, сред които и въпроси от военно-техническото сътрудничество, предава  ТАСС . \r\n„Току що ние с нашия голям приятел, с председателя Си Дзинпин, поговорихме в тесен състав за развитието на руско-китайските отношения и засегнахме практически всички направления от нашето взаимодействие: това се отнася до икономиката, социалната сфера, хуманитарните връзки и военно-техническото сътрудничество“, отбеляза Путин. \r\nТой добави, че страните са отбелязали значителното нарастване на стокооборота и интереса към развитието на научно-техническите връзки между двете страни. „Всичко това е много важно, много перспективно, всичко е разчетено за десетилетия напред“, подчерта руският държавен глава. \r\n***  Американският сенатор Рон Джонсън заяви, че САЩ няма да налагат решение за статута на Косово и посочи, че всички официални лица от САЩ, сред които и президентът Доналд Тръмп и вицепрезидентът Майк Пенс, искат решение на проблема с Косово, предава  македонската агенция „Макфакс“ . \r\n„Искам да кажа на сръбския народ, че Америка иска да види Сърбия успешна, ние искаме мир и сигурност. Искаме стабилност и просперитет. Няма да налагаме никакво решение. Искаме да подкрепим Вучич и да му дадем простор да намери решение. Имате смел лидер. Той иска това, което е най-добро за вашия народ“, заяви Джонсън след срещата със сръбския президент в Белград. \r\nДжонсън благодари за гостоприемството и поздрави Сърбия за икономическия й прогрес. \r\nАмериканският сенатор заяви, че винаги съществува възможност президентът на САЩ да посети Сърбия и че той ще се застъпи за такава визита. \r\n*** Президентът на САЩ Доналд Тръмп е получил „много топло, много позитивно“ писмо от лидера на Северна Корея Ким Чен-ун, в което е поискал втора среща и Белият Дом вече разглежда възможността за организирането на такава, заяви говорителят на американската администрация Сара Сандърс в понеделник, предава  Reuters . \r\nВсе още не е ясно кога може да бъде проведена такава среща, уточняват от американската агенция. \r\n„Ройтерс“ припомня, че президентът на Южна Корея Мун Дже-ин ще проведе третата си среща с Ким следващата седмица в Пхенян и неговото правителство иска тристранна среща на върха, в която да се включи и американският президент, а целта и да бъде постигането на съгласие за обща декларация за прекратяване на Корейската война от 1950-1953 година. \r\n*** Турският президент в понеделник призова международната общност да осъзнае своите отговорности в Сирия, в момент, когато се подготвя офанзива срещу Идлиб, предава  „Анадолската агенция“ . \r\nРеджеп Тайип Ердоган оцени последните събития в северозападната сирийска провинция Идлиб и позицията на Турция по въпроса в статия, която написа за американския ежедневник  The Wall Street Journal. \r\n\"Всички членове на международната общност трябва да разберат своите отговорности, докато нападението над Идлиб се подготвя. Последствията от бездействието са огромни,\"написа Ердоган в статия, озаглавена\" Светът трябва да спре Асад\". \r\nЕрдоган също каза, че сирийският народ не може да бъде оставен на милостта на режима на Башар ал-Асад. \r\n\"Нападение на режима (в Идлиб) също би създало сериозни хуманитарни рискове и рискове за сигурността на Турция, останалата част от Европа и извън нея\", добави той. \r\nТурският лидери припомни престъпните действия на режима –избирателни арести, системни изтезания, екзекуции, касетъчни бомби, химически и конвенционални оръжия - които целенасочено използва срещу сирийския народ в продължение на седем години. \r\n\"В резултат от сирийската гражданска война, която Съветът по правата на човека на ООН нарича \"най-лошото направено от човека бедствие след Втората световна война \", милиони невинни хора са станали бежанци или са вътрешно разселени\", заяви той. \r\nЕрдоган също така припомни ролята на Турция в защитата на сирийския народ, тъй като е приела най-много бежанци в света - 3,5 милиона души. \r\nПрезидентът посочи, че въпреки, че е цел на терористичните групировки „Ислямска държава“ и „Работническата партия на Кюрдистан“ (ПКК), Турция не е загубила решимостта си да помогне на сирийците. \r\n\"Ние доведохме сирийската опозиция на масата за преговори в Женева и стартирахме процеса Астана заедно с Русия и Иран\", поясни  Ердоган и добави, че Турция е успяла \"да посредничи за примирието, създаването на зони на деескалация и да евакуира цивилни граждани от районите под атака на режима\" , Асад започва мащабна офанзива \r\nЕрдоган предупреди, че режима на Асад се готви да започне \"масирана офанзива срещу провинция Идлиб\", където живеят около 3 милиона души и която е една от малкото убежища за вътрешно разселените сирийци. \r\n\"В опит да предотврати нападението, моето правителство допринесе за създаването на зона на деескалация и постави 12 наблюдателни поста за нарушения на примирието и съобщаване за нарушаването му\", обясни турският президент. \r\nПосочвайки, че сирийският режим се опитва да легитимира неговото евентуално нападение под претекст за борба с тероризма, Ердоган заяви, че нито една държава не би оценила необходимостта от борба с тероризма по-добре, отколкото в Турция, тъй като тя е била обект на терористични атаки от началото на сирийския конфликт. \r\nТурският лидер отбеляза, че САЩ, които се фокусираха върху химическите атаки от режима на Асад, трябваше \"да отхвърлят произволната си йерархия на смъртта“ \r\n\"Конвенционалните оръжия са причина за много повече смъртни случаи\", констатира Ердоган. \r\nТой също така каза, че спирането на \"бъдещите кръвопролитията\" в Сирия не е само задължение на Запада, но и на партньорите на Турция в мирния процес в Астана - Русия и Иран – които също са отговорни за предотвратяване на \"хуманитарна катастрофа\". \r\nЕрдоган призова за \"по-всеобхватна международна операция за борба с тероризма\", за да се изкоренят терористите и екстремистите в Идлиб, като посочи, че някои определени терористични групи са били активни в района. \r\n\"Идлиб е последният шанс преди разливането. Ако международната общност, включително и в Европа и САЩ, не успяват да се предприемат действия сега, не само невинни сирийци, но и целия свят ще плати цената“. \r\n\"Турция направи всичко по силите си, за да спре кръвопролитията в съседната страна. За да се гарантира, че ще успеем, останалата част от света трябва да остави настрана тесните лични интереси и да се включат в проектите за политическо решение\", обясни турският президент. \r\n*** Русия и Китай са развили доверителни отношения в сферата на политиката, сигурността и отбраната, заяви руският президент Владимир Путин, цитиран от  РИА Новости . \r\n„Знам, че вие лично отделяте голямо внимание на развитието на руско-китайските отношения. Ние с вас сме в редовен контакт. Радвам се, че имам възможността да ви приема в Русия“, заяви руският лидер на срещата с президента на Китай Си Дзинпин във Владивосток. \r\nПутин отбеляза, че през тази година стокооборота между двете страни може да премине границата от 100 милиарда долара. „Ръстът е от 30% ежегодно“, уточни той. \r\nКитайският лидер, на свой ред, подчерта, че Пекин и Москва се намират в постоянен контакт. „Готов съм и днес, и в бъдеще да водя с вас обмен на мнения и да бъда в тясна координация“, отбеляза Си Дзинпин. \r\nПредседателят на Китайската народна република за първи път взима участие в работата на Източния икономически форум (ИИФ). Във вторник той се срещна с Путин, отбелязва руската агенция. \r\n*** Международният криминален съд (МКС) съобщи във вторник, че „ще продължи да върши работата си без да се притеснява“, един ден, след като съветникът по национална сигурност на Белия Дом Джон Болтън заплаши със санкции трибунала, ако той си позволи да разследва действията на САЩ в Афганистан, предава  Reuters . \r\nБазираният в Хага съд подчерта в съобщението си, че е независима и безпристрастна институция, която има подкрепата на 123 страни. \r\n„МКС, като съд, ще продължи да върши работата си без да се притеснява, в съответствие с тези принципи и общата идея за върховенството на закона“, се казва в заявлението на съдилището. \r\n***  Посланикът на Русия в Белград Александър Чепурин заяви, че Косово е сръбска земя и трябва да бъде върната на Сърбия, предава  македонският електронен портал „АКО“ . \r\n„Косово е сръбска люлка, сръбска земя и светиня и трябва да се върне в държавни и правни рамки на Сърбия, в съответствие с международното право“, е заявил Чепурин пред официалния печатен орган на Московския държавен институт за международни отношения (МГИМО) при Министерството на външните работи на Русия. \r\nТой е направил сравнение с Крим, който е „руска земя, която си върнахме“, както е заявил дипломатът. \r\nНа 8 и 9 септември президентът на Сърбия Александър Вучич беше на посещение в сръбските общности в Косово, което предизвика множество коментари, отбелязва порталът. Министрите в правителството на Сърбия заявиха, че държавният глава е бил на посещение в района, който е част от Сърбия и това трябва да е ясно на всички. \r\nПосещението на сръбския президент бе съпроводено от протести и затваряне на някои пътища от страна на ветераните от АОК (Армията за освобождение на Косово). \r\nИначе, констатира „АКО“, визитата на Вучич премина без значителни инциденти. \r\n***  Президентът на Сърбия Александър Вучич заяви, че речта му в неделя в Косово, в рамките на която той спомена Слободан Милошевич, е била „фалшифицирана“ от много хора и те са я изкривили, както им изнася, а всъщност неговото изявление не е било в „прослава“ на последния югославски президент, а „сериозна и отговорна критика на политиката“, която е водила Сърбия, пише  електронното издание на белградския ежедневник Danas . \r\nНа пресконференцията след срещата си с американския сенатор Рон Джонсън Вучич заяви, че неговото изказване в Косово „е чуто от някои журналисти, а от други – не“. \r\n„Вчера (9 септември) говорих най-вече за нас – сърбите, за нашите заблуждения, нашите грешки и нашия път за в бъдеще. Говорих за необходимостта от установяване на различни отношения между сърби и албанци“ заяви Вучич. \r\n„Ще повторя: Милошевич имаше най-голяма подкрепа, беше велик лидер, но резултатите от неговото управление на Сърбия са много, много лоши“, обясни сръбският президент, като подчерта, че втората част на речта му е изпусната и забравена от някои. \r\nСръбският президент заяви, че не е искал да напада Милошевич от тази историческа дистанция за „някои глупости, за които други са го нападали“, като оценките дали неговата съпруга му е влияла, или какво е правил неговия син. \r\n„Това, което казах вчера не е прослава, а – напротив – сериозна и отговорна критика на политиката, която сме водили... И затова казах, че за нас е важно да не градим култ към гробовете, а култ към живите, не култ към миналото, а култ към бъдещето“, поясни още сръбският държавен глава. \r\nОсвен това той попита защо някои са предали само част от оценката за Милошевич, изваждайки я от контекста. \r\nВучич, без да посочва имена, оцени, че „това показва липса на готовност да се изправят“ срещу думите, които той „ясно е изрекъл, нито да се изправят срещу отговорен политик“. \r\n„Защото не могат да водят такава отговорна политика. Само ако имат лош Вучич и лоша Сърбия те могат да имат политика. А ако Сърбия предлага мир, ако Сърбия иска добри отношения  - е, това не е Сърбия, която искаме“, оцени сръбският президент. \r\n*** Президентът на Косово Хашим Тачи заяви, че е „много доволен“ от новия преговорен екип за диалога със Сърбия, избран от правителството и оглавяван от основния му политически опонент Фатмир Лимай, пише  базираното в Прищина албанско електронно издание Gazeta Express . \r\nОтношенията между Тачи и Лимай се влошиха, след като последния се отцепи от бившата партия на президента ПДК (Демократическата партия на Косово) и създаде свое политическо движение, но напоследък те започнаха да се подобряват и в понеделник Тачи сподели, че се доверява на политическия опит на бившия си сътрудник, който се превърна в основния му политически противник, коментира изданието. \r\nВ съобщение до медиите държавният глава изрази задоволство от екипа, който ще се присъедини към него, като главен преговарящ, в диалога със Сърбия с посредничеството на Европейския съюз. \r\n„Газета Експрес“ припомня, че миналата седмица косовския премиер Рамуш Харадинай формира преговорен екип, оглавяван от Лимай, в който влизат и неговите заместници, като това е опит за намаляване на влиянието на Тачи, който досега разполагаше с пълен контрол над преговорите с Белград. „Вярвам на господин Лимай и другата част от екипа и те ще подпомогнат диалога с техния опит“, заяви Тачи. \r\nПрезидентът коментира също и изявленията на сръбските официални лица, включително президента Александър Вучич, които обявиха, че няма да преговарят с Лимай в Брюксел. „Косовските институции правят назначенията, а не Белград“, подчерта държавният глава. След избирането на новия преговорен екип, Лимай заяви в интервю пред Т7, че той е формиран, за да намали правомощията на Тачи в диалога със Сърбия, отбелязва още прищинското издание. \r\n*** Турция призова Гърция да „преразгледа“ решение, гласувано от парламента в Атина миналия месец, според което мюфтиите в гръцкия граничен регион Западна Тракия трябва да се пенсионират на възраст от 67 години, пише  електронното издание на Kathimerini . \r\nГоворителят на турското външно министерство Хами Аксой обвини Атина, че се опитва да отнеме автономния статут на мюфтийската институция, пише изданието. \r\n„Нашите родственици в Западна Тракия за загрижени заради проектозакона, който цели да отнеме автономния статут на институцията на мюфтиите, която произтича от международните споразумения“, заяви Аксой. \r\n„Очакваме тази поправка, отнасяща се до институцията на мюфтиите, които обслужват религиозните нужди на малцинствата, да бъде преразгледана в съответствие с обратната връзка и исканията на малцинствата“, добави говорителят на турското МВнР. \r\n„Катимерини“ уточнява, че мюфтиите са мюсюлмански съдии, които имат правото да отсъждат по религиозни въпроси. \r\nМеждувременно специалният пратеник на ООН за Кипър Джейн Хол Луте ще се срещне с министъра на външните работи на Гърция Никос Коцияс в Атина във вторник, като част от усилията за възобновяване на процеса на обединение на острова. \r\nВизитата на Луте се осъществява, след като в понеделник външния министър на Германия Хайко Маас заяви, че приемането на Турция в ЕС зависи от разрешаването на кипърския проблем. \r\n*** Премиерът на Косово Рамуш Харадинай заяви пред хърватската телевизия РТЛ, че изказването на сръбския президент Александър Вучич, в което той се говори позитивно за Слободан Милошевич не допринася за помиряването и установяването на добри отношения между Белград и Прищина, предава  скопското електронно издание „МКД“ . \r\n„В Косово не е добре дошъл нито един гост, който говори добро за Милошевич. Това не е правилно. Но Вучич спомена Милошевич. Затова казвам, че това не е нормално. Подобни изказвания не допринасят за помирението и изграждането на по-добри отношения между Косово и Сърбия, както и решаване на проблемите чрез признаване“, заяви Харадинай във връзка с посещението на Вучич в Косово и думите му, в които описа Милошевич като „голям лидер на Сърбия“. \r\nКосовският премиер оцени, че отношенията между Белград и Прищина „все още не са приятелски“. \r\nНа въпрос защо на Вучич му е позволено да влезе в Косово, Харадинай отговори, че иска страната да бъде отворена и че тя ще продължи да бъде, особено, защото „целта е бъде членка на Европейския съюз и НАТО“. \r\n„Заради това се придържаме към правилата, че всички са добре дошли, но посланията тук със сигурност са важни. Не може в Косово да се говори добро за Милошевич, това не е добър знак“, заяви Милошевич и отрече да е имало натиск от международната общност да позволи на сръбския президент да влезе. \r\nПо въпроса за евентуална размяна на територии, той подчерта, че това не е едно от възможните решения. \r\n„Тези граници не са най-добри, но с тези граници завършиха войните. Отварянето на границите би означавало нова война. Аз, като представител на Косово и албанците, не съм готов за нова война за територия“, посочи косвоският премиер. \r\nТой бе запитан и кога очаква Белград да признае независимостта на Прищина и отговори, че това вече се е случило, а доказателство за това, както заяви Харадинай, е и фактът, че за всяко посещение трябва да се иска позволение от косовските власти. \r\n„Отворени сме за двустранни отношения до признаването, а това би трябвало да се случи, колкото може по-бързо“, заяви Харадинай пред хърватската РТЛ. \r\n*** Южнокорейският президент призова за смели решения на бъдещата среща между Доналд Тръмп и Ким Чен-ун, предава  AFP . \r\nЮжнокорейският президент Мун Джей-ин призова за \"смело решение\" на американския президент Доналд Тръмп и на севернокорейския лидер Ким Ченг Он, за денуклеаризацията на Корейския полуостров  във вторник, след  като от Белият дом съобщиха, че се планира още една среща на върха с Пхенян. \r\n\"Пълната денуклеаризация на Корейския полуостров е въпрос, който основно трябва да бъде решен между САЩ и Северна Корея чрез преговори\", каза Мун на заседание на кабинета. \r\n\"Но докато разговорите и комуникацията между Северна Корея и САЩ станат по-активни, ние можем да работим, за да посредничим между тях\", каза той, добавяйки: \"Президентът Тръмп и председателят Ким очакват аз да играя тази роля\". \r\nМун, който допринесе за историческата среща на върха в Сингапур между Тръмп и Ким, ще лети до Пхенян на следващата седмица за третата си среща със севернокорейския лидер тази година. \r\n\"Голяма визия и смело решение между лидерите на Северна Корея и САЩ са необходими отново, за да се премине към по-високо ниво при премахването на съществуващите ядрени оръжия на Пхенян\", каза Мун. \r\n*** Русия започва най-големите военни учения в съвременната си история, предава  TACC . \r\nНай-мащабното военно учение в съвременната руска история \"Изток-2018\" ще се проведе с участието на 300 хиляди войници. Маневрите започнаха във вторник в Източния военен окръг , заяви пред репортери пресслужбата на Министерството на отбраната. \r\n\"В Далечния изток на Русия започнаха маневрите \" Изток 2018 \", - се казва в съобщението от руското Министерство на отбраната. \r\n„В учението участват около 300 хиляди руски войници, повече от хиляда самолети, хеликоптери и безпилотни летателни апарати, до 36 хиляди танкове, бронетранспортьори и други превозни средства, 80 кораби и други плавателни средства“- добавят от Министерството на отбраната. Учението се наблюдава от руския министър на отбраната Сергей Шойгу. \r\nПодобни по мащаб маневри не са провеждани от 1981 г. насам, когато на територията на Беларус, прибалтийските републики и Киевския военен окръг, както и в Балтийско море в СССР се проведе учението \"Запад-81\" с участието на около 100 хиляди души. \r\nВ учението ще вземат участие военни от Китай и Монголия. \r\n*** Руският президент Владимир Путин и китайският му колега Си Дзинпин ще обсъдят международни проблеми, включително ситуацията в Сирия в кулоарите на Източния икономически форум във Владивосток, предава  TACC . \r\nПо думите на руския посланик в Китай Андрей Денисов , лидерите на двете страни никога не са се ограничили да обсъждат определени теми. \"Сирия, както и редица други проблеми са  на масата [на преговорите]. \r\nКакто посочи посланикът, в Сирия, въпреки огромните трудности, е налице процес на военно-политическо уреждане. \"Сега, може би, е по-близо до края, отколкото когато и да било, - каза Денисов. - В близко бъдеще въпросът за възстановяване на Сирия ще се изправи в целия си ръст.\" \r\n\"Освен това, страната се нуждае от хуманитарна помощ, тя все още не  е в състояние да си осигури най-важните средства за съществуване.\", - добави той. \r\nДипломатът изрази мнение, че Русия и Китай едва ли ще се състезават в икономическото възстановяване на Сирия. \r\n\"Като цяло, аз не бих говорил за конкуренция, - каза дипломатът -. Има въпроси, по които китайските колеги особено се открояват, като строителството на инфраструктурни съоръжения. Обемът  на възстановителни работи е такъв, че има място за всички. Освен това, нашата страна, и Китай няма да се затворят. Напротив, ние активно ще насърчаваме всички страни да участват в реконструкцията на разрушената сирийска икономиката и на социалната сфера .\" - заяви посланика.", "date": "2018.09.11", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/09/11/2565690/korneliya-ninova-bsp-priehme-zakonodatelnata-programa-na-parlamentarnata-grupa-i-oshte-tazi-sedmitsa-shte-vnesem-zakonoproekti-koito-kasayat-zhivota-na-mnogo-balgari.html", "text": "Приехме законодателната програма на парламентарната група и още тази седмица ще внесем законопроекти, които касаят живота на много българи. Това каза лидерът на БСП Корнелия Нинова по време на брифинг в село Баня, Община Разлог, където се проведе двудневневен семинар на ПГ на „БСП за България“, предаде репортер на  Агенция „Фокус“ . „Първият е законопроектът срещу двойните стандарти на храните. Много се изговори за това. Имаше кампании – български и европейска. Заедно с Националното сдружението на земеделските кооперации, в което членуват 400 кооперации, изработихме този законопроект. Внасяме го, надявайки се, че ще решим законодателно проблема“, заяви Нинова. Тя поясни, че втората законодателна инициатива на опозицията е за българско производство и търговски вериги. „Него изработихме заедно със Съюз „Произведено в България“, в който членуват 1500 български производители. С него подпомагаме българското родно производство“, допълни лидерът на БСП. „Третият, който ни е готов – е Законът за управление на държавните предприятия. Същността на този закон е управление не на партиен принцип, не на бордовашки принцип“, каза Нинова. По думите ѝ става въпрос за управление на професионален, мениджърски принцип.  „Следващият ни закон е Законът за обезщетение на тракийските българи. Него изработихме заедно със Съюза на тракийските дружества“, коментира лидерът на БСП. Тя поясни, че са обсъдили и няколко предложения, касаещи борбата срещу домашното насилие. „Бяхме против Истанбулската конвеция“, подчерта Нинова и добави, че конвенцията не може да реши проблемите с домашното насилие, а българското законодателство.  \r\nДеница КИТАНОВА", "date": "2018.09.11", "title": "Корнелия Нинова, БСП: Приехме законодателната програма на парламентарната група и още тази седмица ще внесем законопроекти, които касаят живота на много българи"}
{"url": "http://www.focus-news.net/news/2018/09/11/2565698/korneliya-ninova-bsp-smyanata-na-ministrite-e-pechelene-na-vreme-za-upravlyavashtite-i-zaguba-na-vreme-za-balgariya.html", "text": "Смяната на министрите е печелене на време за управляващите и загуба на време за България. Това каза лидерът на БСП Корнелия Нинова по време на брифинг в село Баня, Община Разлог, във връзка с кадровите промени в кабинета, предаде репортер на  Агенция „Фокус“ . „Ние не коментираме личните качества на този или онзи кандидат, а казваме, че това няма да промени системата, политиката. Ако ще продължи както досега, това е нещо безсмислено. По думите ѝ личностите изпълняват политика, зададена им от управляващата партия. „Не е там разковничето - в политиката е разковничето“, заяви още лидерът на БСП.  \r\nСпоред нея целта не е едни да слязат, а други да дойдат. Нинова посочи, че парламентарната република трябва да бъде такава, каквато е записана в Конституцията. „Ето – ще гласуваме ветото на президента. Законът, който приеха, е най-сериозният удар върху правовата държава. Можеш ли да намалиш съдопроизводството от тристепенно на едностепенно. Може ли да увеличиш десетократно такси за обжалване“, попита Нинова. Тя поясни, че борбата е Конституцията да се прилага. „Социалната държава според Конституцията изобщо я няма“, допълни лидерът на БСП.  \r\nДеница КИТАНОВА", "date": "2018.09.11", "title": "Корнелия Нинова, БСП: Смяната на министрите е печелене на време за управляващите и загуба на време за България"}
{"url": "http://www.focus-news.net/news/2018/09/11/2565699/kyustendil-obshtinata-se-vklyuchva-v-kampaniyata-da-izchistim-balgariya-zaedno.html", "text": "Община Кюстендил се включва в кампанията \"Да изчистим България заедно\". Това съобщиха от пресцентъра на  Общината . На 15 септември 2018 г., от 10.00 часа, ще се проведе кампанията „Да изчистим България заедно!“. Мястото, определено за почистване в Кюстендил, е лесопарк „Хисарлъка“ и всеки, желаещ да се включи, ще получи чувал и ръкавица. \r\nОбщина Кюстендил призовава жителите на Кюстендил, които ще се включват в инициативата с почистване на околоблоковите пространства или градинки, да оставят събрания боклук до най-близкия контейнер за битови отпадъци. \r\n\"Община Кюстендил се включи! Включи се и ти! За чист и зелен Кюстендил!\", апелират от Общината.", "date": "2018.09.11", "title": "Кюстендил: Общината се включва в кампанията \"Да изчистим България заедно\""}
{"url": "http://www.focus-news.net/news/2018/09/11/2565693/elena-yoncheva-bsp-smyanata-na-ministrite-e-opit-da-se-otlozhi-gnevat-na-balgarina-kam-politikata-prez-poslednite-10-godini.html", "text": "Смяната на министрите е опит да се отложи гневът на българина към политиката през последните 10 години. Това каза говорителят на ПГ на „БСП за България“ Елена Йончева по време на брифинг в село Баня, Община Разлог, предаде репортер на  Агенция „Фокус“ . „Смяната на лица не води до нова политика. Смяната на лица, на министри е опит да се избяга от отговорност, опит да се отложи гневът, недоволството на хората заради всичко, което става в държавата“, каза Йончева. По думите ѝ най-добрият отговор по отношение на новите министри дава министърът в оставка Валентин Радев, който обяснява, че смяната на министрите е продължение на това, което са правили. „Продължение на какво? Продължение на голямата престъпност в България? На битовата престъпност? Продължение на липсата на разкриваемост на тази престъпност? На корупцията и грабежа на България, който се констатира от всички сериозни международни институции?“, коментира Йончева.  \r\nДеница КИТАНОВА", "date": "2018.09.11", "title": "Елена Йончева, БСП: Смяната на министрите е опит да се отложи гневът на българина към политиката през последните 10 години"}
{"url": "http://www.focus-news.net/news/2018/09/11/2565700/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.11", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/09/11/2565703/veliko-tarnovo-prostrelyan-v-glavata-mazh-ot-grada-obzhalva-obezshtetenie-ot-10-000-leva.html", "text": "Прострелян в главата мъж от Велико Търново обжалва обезщетение от 10 000 лева. Великотърновският апелативен  съд ще се произнесе по случая до един месец. От пресцентъра на институцията съобщиха за  Радио „Фокус“ – Велико Търново , че съдебното заседание пред втората инстанция е преминало и магистратите са обявили за решаване делото в рамките на законовия срок. \r\nДраматичният случай е от 14 декември 2013 година, когато на ул. „Охрид“ във Велико Търново двама мъже получават с огнестрелни рани в главите след спречкване. На първа инстанция подсъдимият Александър М. К. е признат за виновен  в това, че е направил опит умишлено да умъртви Тихомир В. И. от Велико Търново, като го е прострелял с пистолет „Макаров“ 9х18мм. от непосредствена близост в областта на лявото слепоочие.  С това му причинил сляпо входно огнестрелно нараняване в лява челна област на главата (със засядане на проектила) като деянието е извършено при превишаване пределите на неизбежната отбрана, изразяващо се в явно несъответствие между характера и опасността на нападението от страна на Тихомир В. И. В съдебното решение се посочва, че деянието е довършено, но поради оказаната своевременна и висококвалифицирана медицинска помощ, не са настъпили предвидените в закона общественоопасни последици. Според разпоредба в Наказателния кодекс, деецът не се наказва, когато извърши деянието при превишаване пределите на неизбежната отбрана, ако това се дължи на уплаха или смущение. По тази причина съдът не е наложил наказание на подсъдимия. Окръжният съд в областния град е присъдил обезщетение в размер на 10 хиляди лева за претърпени неимуществени вреди. Делото в Апелативен съд като втора инстанция е образувано на основание въззивна жалба на гражданския ищец, като се обжалва само размера на присъдената сума по гражданския иск. \r\nМария НЕДЕВА", "date": "2018.09.11", "title": "Велико Търново: Прострелян в главата мъж от града обжалва обезщетение от 10 000 лева"}
{"url": "http://www.focus-news.net/news/2018/09/11/2565702/predsedatelyat-na-ns-tsveta-karayancheva-otnosheniyata-mezhdu-stranite-ot-zapadnite-balkani-sa-vazhna-predpostavka-za-mirnoto-sashtestvuvane-na-balkanite.html", "text": "Отношенията между страните от Западните Балкани, са важна предпоставка за мирното съществуване на Балканите. Това заяви председателят на Народното събрание Цвета Караянчева в интервю за  Агенция „Фокус“  по повод посещението на председателя на Народната Скупщина на Сърбия Мая Гойкович в София. \r\n„Като държава-член на ЕС и външна граница на Европа, която се намира на Балканския полуостров, ясно осъзнаваме, че отношенията между страните от Западните Балкани, отношенията между Косово и Сърбия, са важна предпоставка за мирното съществуване на Балканите. В последните няколко месеца, с участието на България като председател на Съвета на ЕС и поставянето на темата за Западните Балкани, успяхме да я наложим в европейски дневен ред и направихме така, че и Австрия – като ротационен председател, да продължи да работи в тази посока – евроатлантическата интеграция на страните от Западните Балкани“, припомни Караянчева. \r\nПо отношение на косовския проблем, Караянчева подчерта, че Белград и Прищина „трябва да намерят общия език в името на запазването на мира в региона, трябва да седнат на масата на преговори, така както и Върховният представител по външната политика на ЕС Могерини прави всичко възможно, като и ние искаме този конфликт да приключи по най-добрия начин за хората, живеещи на Балканския полуостров“.  \r\nПо отношение на Македония, Караянчева не пропусна да подчертае „огромния напредък на страната по пътя й към европейската интеграция“. Като важна стъпка в процеса тя изтъкна Договора за приятелство и добросъседство между България и Македония, както и личният принос на премиерите Бойко Борисов и Зоран Заев. „Предстоящият референдум в Македония е още една стъпка към утвърждаването на европейската перспектива пред страната и съм уверена, че гражданите в нашата съседка ще заявят на висок глас волята си“, допълни председателят на НС.  \r\nТереза ГЕРОВА *Пълното интервю с Цвета Караянчева четете по-късно в рубриката \"Мнения\". Агенция \"Фокус\" отправи идентични въпроси и към Мая Гойкович, председател на Народната Скупщина на Република Сърбия, която е на двудневно посещение в България.", "date": "2018.09.11", "title": "Председателят на НС Цвета Караянчева: Отношенията между страните от Западните Балкани са важна предпоставка за мирното съществуване на Балканите"}
{"url": "http://www.focus-news.net/news/2018/09/11/2565701/rtk-kosovo-kosovskite-vlasti-pochetoha-pametta-na-zhertvite-ot-atentatite-na-119.html", "text": "Председателят на косовския парламент Кадри Весели, че 11 септември е атака срещу цивилационните ценности и е била изпитание за целия демократическия свят, който е трябвало да даде отговор на нехуманността, предава  държавната „Радио и телевизия Косово (RTK) .  \r\n„Днес, години след този тежък ден, САЩ и цивилизования свят триумфират. Всеки ден и все повече надделява разумът и в същото време демократическите ценности, ценностите на нашата западна цивилизация и няма никой, който може да ги наруши“, заяви Весели, като добави, че Косово ще бъде заедно с Америка, защото САЩ са спасителите на Косово и те ще бъдат заедно завинаги. \r\nПревод и редакция:", "date": "2018.09.11", "title": "RTK (Косово): Косовските власти почетоха паметта на жертвите от атентатите на 11/9"}
{"url": "http://www.focus-news.net/news/2018/09/11/2565707/sport-uefa-pravi-nov-kluben-turnir-za-malkite-otbori-ot-202122-godina.html", "text": "Европейската футболна централа ще въведе трети клубен турнир в календара си от началото на сезон 2021/2022. Идеята е получила зелена светлина от изпълнителния комитет, разкри председателят н а Асоциацията на европейските клубове Андреа Аниели, който е и президент на Ювентус. Така общият брой на клубовете, които ще участват в групите на европейските турнири ще нарасне до 96. Предполага се, че целта е да се даде шанс на клубовете от по-малките страни да се представят на европейската сцена.", "date": "2018.09.11", "title": "Спорт: УЕФА прави нов клубен турнир за малките отбори от 2021/22 година"}
{"url": "http://www.focus-news.net/news/2018/09/11/2565710/predsedatelyat-na-ns-tsveta-karayancheva-izrazat-baruten-pogreb-veche-ne-e-udachen-za-balkanite.html", "text": "Изразът „барутен погреб“ вече не е удачен за Балканите. Това заяви председателят на Народното събрание Цвета Караянчева в интервю за  Агенция „Фокус“  по повод посещението на председателя на Народната Скупщина на Сърбия Мая Гойкович в София. \r\n„Аз мисля, че със срещите, които проведохме по време на българското европредседателството и в отношенията, които се налагат през последните няколоко месеца, изразът „барутан погреб“ вече не е удачен за Балканите. Срещите между Западните Балкани и Европейския съюз, проведени тук, в България, срещите на премиера Борисов с лидерите на страните от Западните Балкани, показват, че всички ние – живеещите на Балканите, сме се отърсили от миналото и гледаме напред, за да можем освен до себе си да имаме добри съседи, да имаме и съюзници, с които да развиваме Балканите“, подчерта Караянчева в отговор на въпрос дали Балканите продължават да са обременени от миналото и как работят парламентите за преодоляването на наложеното впечатление, че са „барутен погреб“.  \r\nТереза ГЕРОВА *Пълното интервю с Цвета Караянчева четете по-късно в рубриката \"Мнения\". Агенция \"Фокус\" отправи идентични въпроси и към Мая Гойкович, председател на Народната Скупщина на Република Сърбия, която е на двудневно посещение в България.", "date": "2018.09.11", "title": "Председателят на НС Цвета Караянчева: Изразът „барутен погреб“ вече не е удачен за Балканите"}
{"url": "http://www.focus-news.net/news/2018/09/11/2565712/burgas-damska-chanta-s-4-760-lv-e-otkradnata-ot-kuhnenskoto-pomeshtenie-na-restorant-v-kv-sarafovo.html", "text": "На 10 септември т. г., около 19.30 ч. в Пето Районно управление на МВР-Бургас е получено съобщение от 50-годишна жена от Бургас за това, че от шкаф в кухненското помещение на ресторант в кв. \"Сарафово\" е открадната дамската й чанта, съдържаща сумата от 4 760 лв. и множество други лични вещи. Това съобщиха от  ОДМВР-Бургас . Работата по случая продължава от служители на Пето Районно управление – Бургас.", "date": "2018.09.11", "title": "Бургас: Дамска чанта с 4 760 лв. е открадната от кухненското помещение на ресторант в кв. \"Сарафово\""}
{"url": "http://www.focus-news.net/news/2018/09/11/2565708/d-r-emiliya-baeva-zam-kmet-na-dobrich-640-parvoklasnitsi-shte-prekrachat-uchilishtniya-prag-na-17-septemvri.html", "text": "640 първокласници ще прекрачат училищния праг на 17 септември в Община град Добрич като броят им в сравнение с миналата година осезателно е намалял. Това каза зам.-кметът „Хуманитарни дейности“  д-р Емилия Баева, предаде кореспондентът на  Радио „Фокус” . 629 са първокласниците в общинските учебни заведения в добруджанския град, 11 – в частните. Намалението на общата бройка е почти със 100 деца и за първи път те наброяват под 800, което е тревожна тенденция, по данни на Общината.  \r\nПродължава ремонтът на сградата на Професионалната гимназия по ветеринарна медицина и най-вероятно учебната година няма да бъде открита там, учениците временно ще ползват друга сграда. Във всички училища е направено освежаване и почистване на различни помещения. Частични ремонти на покривни конструкции са извършени в ОУ „Никола Вапцаров“, СУ „Димитър Талев“, СУ „Любен Каравелов“, СУ „Климент Охридски“ и в Професионалната гимназия по аграрно стопанство. Частичен ремонт на фасади е направен в ОУ „Хан Аспарух“ (там са изградени и оборудвани нови класни стаи) и ОУ „Христо Смирненски“ и СУ „П.Р.Славейков“. Кабинет по обществени науки и кът за четене са изградени в СУ „Димитър Талев“. В СУ „Кирил и Методий“ се изграждат две спортни игрища – по футбол и волейбол.  \r\nЖулиета НИКОЛОВА", "date": "2018.09.11", "title": "Д-р Емилия Баева, зам.-кмет на Добрич: 640 първокласници ще прекрачат училищния праг на 17 септември"}
{"url": "http://www.focus-news.net/news/2018/09/11/2565711/predsedatelyat-na-ns-tsveta-karayancheva-nadyavam-se-rabotata-na-pg-za-priyatelstvo-mezhdu-balgariya-i-sarbiya-da-stava-vse-po-dinamichna.html", "text": "Надявам се работата на парламентарните групи за приятелство между България и Сърбия да става все по-динамична, защото добрият диалог дава възможност за обмен на законодателни инициативи и взаимна помощ. Това заяви председателят на Народното събрание Цвета Караянчева в интервю за  Агенция „Фокус“  по повод посещението на председателя на Народната Скупщина на Сърбия Мая Гойкович в София. \r\nНа въпрос как оценява работата на парламентарните групи за приятелство в между България и Сърбия, Караянчева отговори: „Надявам се тя да става все по-динамична, защото добрият диалог, който поддържаме с нашите сръбски приятели, дава възможност и на параментаристите да обменят законодателни инициативи и взаимно да си помагат и да бъдат максимално полезни един на друг. Тези срещи също могат да доведат и до засилване на контактите на институционално и бизнес ниво, за да се разшири бизнес партньорството. Тук е е и моментът да отбележа, че вече е премината границата от над 1 млрд. в нашия стокообмен“. \r\nКараянчева приветства проведения в Ниш бизнес форум. Същевременно тя припомни: „Освен срещите между ПГ за приятелство обаче не бива да забравяме и един формат за сътрудничество в Югоизточна Европа – ПСЮИЕ, който е водещ полотически формат за регионално сътрудниество и регионална платформа за европейската и евроатлантическата интеграция на страните от Западните Балкани; България подкрепя фундаменталните приницпи на всеобхавтност и регионална принадлежност. И тъй като ние сме в качеството си на инициатори и активен участник, България отдава голямо значение на парламентарното измерение на ПСЮИЕ и смятаме, че това парламентарно сътрудничество навлиза в нова фаза, която изисква решаване на седалището на Секретариата на Парламентарната асамблея и начина, по който ще бъде финансирано. България представи кандидатурата на София, но има още една кандидатура – на Истанбул. Надяваме се обаче за домакин на Постоянния секретариат на ПА да бъде избрана България. И ние очакваме подкрепа от Сърбия за нашата кандидатура“, отбеляза председателят на НС.  \r\nТереза ГЕРОВА *Пълното интервю с Цвета Караянчева четете в рубриката \"Мнения\". Агенция \"Фокус\" отправи идентични въпроси и към Мая Гойкович, председател на Народната Скупщина на Република Сърбия, която е на двудневно посещение в България.", "date": "2018.09.11", "title": "Председателят на НС Цвета Караянчева: Надявам се работата на ПГ за приятелство между България и Сърбия да става все по-динамична"}
{"url": "http://www.focus-news.net/news/2018/09/11/2565705/korneliya-ninova-upravlyavashtite-sa-na-finala-a-razgovorat-na-bsp-e-za-badeshteto.html", "text": "Управляващите са на финала, а разговорът на БСП е за бъдещето. Това каза лидерът на БСП Корнелия Нинова по време на брифинг в село Баня, Община Разлог, във връзка с казаното от председателя на ПГ на ГЕРБ Цветан Цветанов, че няма разрив между в отношенията му с премиера Бойко Борисов, предаде репортер на  Агенция „Фокус“ . Във връзка с казаното от президента Румен Радев, че цикъл от нови избори, няма да промени нищо в държавата, Нинова коментира: „Президентската институция е независима от парламент, а още по-малко и от партии. Това е мнение на президентската институция и на г-н Радев и всички дължим уважение на това, ако ще спазваме разделението на властите“, допълни Нинова. Тя поясни, че се отнася с уважение към всяко мнение, дори и то да е различно от това на БСП. „Това различие не е драма. Това се казва правов ред и разделение на властите“, допълни Нинова. На въпрос какви са проблемите на хората в село Баня, където се проведе двудневният семинар на ПГ на БСП, Нинова заяви: „Не можем да оставим малките населени места без развитие“. По думите ѝ трябва да се промени системата, за да се разшири приемането на бюджет не само на равнище община. Тя обясни, че БСП ще изведе този проблем на национално равнище. „Иначе най-много хората се вълнуват от доходите, от обедняването и се притесняват от увеличението, което що дойде с увеличението на цената на газа“, обясни лидерът на БСП. На въпрос дали партията ще гласува за новите министрите, Нинова заяви, че ще гласуват и ще се върнат, за да продължат срещите си.  \r\nДеница КИТАНОВА", "date": "2018.09.11", "title": "Корнелия Нинова: Управляващите са на финала, а разговорът на БСП е за бъдещето"}
{"url": "http://www.focus-news.net/news/2018/09/11/2565709/anadolskata-agentsiya-ss-na-oon-shte-obsadi-situatsiyata-v-idlib-vav-vtornik-ot-17-chasa.html", "text": "Съветът за сигурност на ООН във вторник ще обсъди ситуацията в северозападната сирийска провинция Идлиб, както и проведената миналата седмица тристранна среща на президентите на Русия, Турция и Иран в Техеран, предава  „Анадолската агенция“ . \r\nРусия свика заседанието на 15-членния съвет, който трябва да се събере в 11:00 часа местно време (17:00 българско), съобщиха дипломатически източници. \r\nТурската държавна агенция отбелязва, че сирийската правителствена армия анонсира плановете си да започне мащабна офанзива в Идлиб, който отдавна е под контрола на различни въоръжени опозиционни групировки. \r\n„Анадолската агенция“ припомня, че на тристранната среща в Техеран президентите на страните-участнички подчертаха, че „не може да има военно разрешение на сирийския конфликт“ и призоваха за придвижване на политически процес към постигане на разрешение. \r\nПревод и редакция:", "date": "2018.09.11", "title": "„Анадолската агенция“: СС на ООН ще обсъди ситуацията в Идлиб във вторник от 17 часа"}
{"url": "http://www.focus-news.net/news/2018/09/11/2565704/smolyan-obshtinskiyat-savet-reshi-dalgogodishniyat-kmet-na-selo-taran-yavor-govedarov-da-bade-otlichen-sas-znachka-na-smolyan-po-povod-70-godishniyat-mu.html", "text": "Дългогодишният кмет на село Търън Явор Говедаров ще бъде отличен със „Значка на Смолян“ по повод 70-годишният му юбилей. Това реши Общински съвет – Смолян по време на редовното си заседание, предаде репортер на  Радио „Фокус“ – Смолян . Всички 24-ма общински съветници гласуваха единодушно за награждаването на Говедаров с отличието. Говедаров притежава богат организационен опит в системата на местното самоуправление и местната администрация. Той печели доверието на своите колегите и жителите на село Търън с отговорното си отношение към решаване проблемите на селото. Доказателство за всеотдайната му работа е постоянното му избиране за кмет на селото Търън от 1986 г. досега, което е своеобразно постижение и в национален мащаб. \r\nЕдна от най-успешните години за село Търън под ръководството на Явор Говедаров е 2017 г., в която са извършени десетки административни услуги, се посочва в докладната записка. Проведени са значими за местното население социални и културни мероприятия. За преодоляване на последиците от стихийните бедствия са извършени ремонти на тротоари, площадни пространства, водопроводи, канализация и осветление. Изградени са подпорни стени, положен е бетон на уличната мрежа. Подменена е дограмата на читалището и е открита комбинирана спортна площадка в двора на училището. Реализиран е проект по програма ПУДООС. Обновени са пет автобусни спирки. Заради активната дейност на Говедаров и доверието на хората в него, той е предложен за удостояване със „Значка на Смолян“. тя ще се връчи по подходящ повод и ще бъде вписана в Почетната книга на Община Смолян. \r\nНели ГЕРГЬОВСКА", "date": "2018.09.11", "title": "Смолян: Общинският съвет реши дългогодишният кмет на село Търън Явор Говедаров да бъде отличен със „Значка на Смолян“ по повод 70-годишният му"}
{"url": "http://www.focus-news.net/news/2018/09/11/2565714/ochakvanata-rekolta-ot-pshenitsa-e-54-mln-tona-ima-dostatachno-za-hlebniya-balans-na-stranata.html", "text": "Очакваното производство на пшеница през тази година е 5,4 млн. тона. Това показват данните на Министерството на земеделието, храните и горите, които бяха представени на Консултативния съвет по зърното. Опасенията, че хлебната пшеница не е достатъчна не се оправдаха, заяви председателят на Националната асоциация на зърнопроизводителите Костадин Костадинов. Данните на бранша са подобни – среден добив от около 460 кг от декар. Качеството е различно – в районите без дъждове при жътвата е високо, но в останалите има и покълване на пшеницата, съобщиха от  Министерството на земеделието, храните и горите . \r\nС около 25% по-високи са изкупните цени на пшеницата тази година. Средно хлебната се търгува по 354 лв./т при 270 лв./т през 2017 г. При фуражната цената е средно 318 лв./т сега при 254 лв./т преди година. По данни на Софийска стокова борса тенденцията за поскъпване на зърното се е обърнала и през последните 2 седмици има поевтиняване на международните пазари.По предложение на Националния браншови съюз на хлебарите и сладкарите Консултативният съвет гласува да възложи на министър Румен Порожанов да проведе разговори за възможността за намаляване на ДДС за хляба и основните храни. Представените първи данни за пролетните култури – царевица и слънчоглед  показват по-високи добиви.  \r\nОще информация за жътвената кампания – в прикачения файл", "date": "2018.09.11", "title": "Очакваната реколта от пшеница е 5,4 млн. тона, има достатъчно за хлебния баланс на страната"}
{"url": "http://www.focus-news.net/news/2018/09/11/2565713/narodni-predstaviteli-ot-pg-na-bsp-za-balgariya-shte-razgovaryat-s-horata-ot-bansko-za-viziya-za-balgariya.html", "text": "Народните представители от ПГ на \"БСП за България\"  Весела Лечева, Жельо Бойчев, Атнас Костадинов и Красимир Янков ще се срещнат с жители на град Банско. Това съобщиха от пресцентъра на  НС на БСП . Разговорът по приоритетите на \"Визия за България\" ще се проведе в посетителския информационен център в Банско от 18.00 ч.", "date": "2018.09.11", "title": "Народни представители от ПГ на \"БСП за България\" ще разговарят с хората от Банско за \"Визия за България\""}
{"url": "http://www.focus-news.net/news/2018/09/11/2565715/smolyan-sled-ednochasovi-debati-obshtinskiyat-savet-prie-otcheta-za-izpalnenie-na-byudzheta-na-obshtinata-i-sastoyanieto-na-obshtinskiya-dalg-kam-kraya-na-2017-g.html", "text": "След едночасови дебати Общински съвет – Смолян прие окончателния план и отчет за изпълнението на бюджета на Общината, за средствата от Европейския съюз и отчет за състоянието на общинския дълг към края на 2017 година, предаде репортер на  Радио „Фокус“ – Смолян . „За“ приемането на докладната записка гласуваха 15 общински съветници. \r\nПред общинските съветници председателят на Бюджетната комисия в местния парламент Стоян Иванов заяви, че в отчета подробно е обяснено с какво се занимава община Смолян. По думите му, основните акценти в отчета са няколко. „Има ръст на събираемоста – 10,3 млн. лв. са събрани от местни приходи плюс 2 млн. лв. изравнителна субсидия. Това е с около 2,2 млн. лв. повече от 2016 г. Дългът от 17, 4 млн. лв. в началото на 2017 г. е 15,4 млн. лв. в края на 2017 г., тоест  с 2 млн. лв. е стопен. Планира се през тази година да се стопи с още 2 млн. лв. По отношение обезпечаване на член 130 от Закона за публичните финанси, където има шест показателя – първо плащанията по дълга – през 2017 г. са 1 085 000 лв., в съотношение със събраните местни приходи и изравнителната субсидия трябва да са под 15 % , а те са 9,6 %. Задължение за разходи 1 968 000 лв. за 2017 г. – те отнесени към всички разходи не може да надвишава 15 % , а те са 5,3 % – доста под 15%. Следващият е наличните в края на годината просрочени задължения – 820 000 лв. отнесени към всичко разходи е 2,2 %, доста под 5% колкото е норматива. Бюджетното салдо за годината също е положително“, поясни Иванов. Той отбеляза, че данък сгради и такса битови отпадъци също има много висока събираемост от 65 %. Той припомни, че кметът Мелемов е заварил 84 466 000 лв. задължения, които са 51 млн. лв. към 31 декември 2017 г. По думите на Иванов, дългът продължава да спада и към края на юли на тази година е спаднал около 7 млн. лв. и сега е 4 млн. лв. Иванов обобщи, че всички основни дейности, които общината упражнява са функционирали нормално и бюджетът е осигурил нормално съществуване на общината през 2017 г. \r\nСтефан Сабрутев от опозицията заяви, че въпреки изнесените цифри, общината има длъжници, които е добре да бъдат оповестявани. В отговор на това, зам.-кметът Венера Аръчкова каза, че всеки месец на сайта на община Смолян се публикуват имената на длъжниците. Тя припомни, че от 2015 г. община Смолян една от общините, които е минала на национално отчитане, а от 2017 и 2018 всички общини са в националната база. Тя отбеляза, че за да има висока събираемост на местните данъци и такси се прибягва и до помощта на частни съдебни изпълнители и НАП. \r\nНели ГЕРГЬОВСКА", "date": "2018.09.11", "title": "Смолян: След едночасови дебати, Общинският съвет прие отчета за изпълнение на бюджета на Общината и състоянието на общинския дълг към края на 2017 г."}
{"url": "http://www.focus-news.net/news/2018/09/11/2565716/v-ministerstvoto-na-zdraveopazvaneto-se-provezhdat-predvaritelni-razgovori-otnosno-promenite-v-nastoyashtiya-zdravnoosiguritelen-model-ili-negovoto-usavarshenstvane.html", "text": "Парламентът възложи на министъра на здравеопазването да представи модел за реформа в здравеопазването до края на месец септември, след широко обществено обсъждане. Това съобщиха от пресцентъра на  Министерството на здравеопазването  (МЗ), по повод тиражираната информация за вариантите на новия здравноосигурителен модел, които ще предложи министърът на здравеопазването. \r\nВ Министерството на здравеопазването от началото на седмицата се провеждат интензивни работни срещи с представители на съсловните организации, университетските, областните, общинските и частните болници, пациентски организации, синдикати, работодатели, институции и др. Целта на тези предварителни разговори е да се обменят, обсъдят и представят идеи и предложения, както и насоки за промяна или усъвършенстване на настоящия здравноосигурителен модел. Целта е да се постигне максимален обществен дебат и консенсус относно промените в настоящия здравноосигурителен модел или неговото усъвършенстване.   \r\nЗа министерството са важни позициите на всички страни в този процес – позициите на пациентите, съсловието, работодателите и синдикатите. Всички добри идеи и предложения ще бъдат анализирани и обобщени, като министърът ще ги представи на официално организирана Национална кръгла маса на 26 септември. На форума ще има и международно участие. Така ще се постави началото на следващ дебат за реформата в здравеопазването.", "date": "2018.09.11", "title": "В Министерството на здравеопазването се провеждат предварителни разговори относно промените в настоящия здравноосигурителен модел или неговото усъвършенстване"}
{"url": "http://www.focus-news.net/news/2018/09/11/2565717/shumen-detsa-ot-chetiri-uchilishta-v-grada-dadoha-start-na-kampaniyata-da-pazim-detsata-na-patya.html", "text": "Деца от четири училища в Шумен дадоха старт на кампанията „Да пазим децата на пътя“, предаде репортер на  Радио „Фокус“-Шумен . Малките регулировчици, на възраст между 6 и 10 години, спираха водачи с помощта на пътни полицаи с призив за повече внимание на пътя. Шофьорите получиха листовки със съвети по пътна безопасност и сенници за автомобили с наслова на кампанията- „Да пазим нашите деца“. Инициативата е част от мероприятията на Областната дирекция за безопасността на децата преди и по време на новата учебна година.  \r\n„Решихме в края на ваканцията и преди началото на новата учебна година да направим нещо по- различно и нестандартно и да включим децата в тази акция. Водачите се чувстват малко по- различно и са по- съпричастни, когато едно дете отправя пожелания, които са задължителни за шофьорите.  От друга страна, знаейки правилата за безопасно движение, децата ще бъдат малкият контрол в семейните коли и ще дават добър пример на по- малките от тях“, заяви комисар Йордан Дундаков, началник на отдел „Охранителна полиция“. До края на седмицата на територията на всяко районно управление ще се проведе специализирана полицейска операция свързана с безопасността на пътя преди началото на учебната година. Утре предстои акция във Велики Преслав, след това в Нови пазар и Каолиново.  \r\nСедем пътни произшествията с участие на деца, са възникнали на територията на областта през летните месеци. Три от тях са били през месец юни, когато деца са пострадали като пътник и  пешеходец. Инцидентът, в който дете е било зад волана на лек автомобил и е участник в произшествие се е разминал без последствия. През юли в произшествия като пътник и водач на велосипед са били леко ранени  две деца, а през август са регистрирани инциденти с деца като водачи на велосипед и мотопед, като и в двата случая не са получили наранявания. Кампанията за намаляване на инцидентите с участието на ученици ще продължи през цялата учебна година с различни инициативи. \r\nИвелина ИВАНОВА", "date": "2018.09.11", "title": "Шумен: Деца от четири училища в града дадоха старт на кампанията „Да пазим децата на пътя“"}
{"url": "http://www.focus-news.net/news/2018/09/11/2565718/ministar-predsedatelyat-boyko-borisov-inspektira-stroezha-na-sportnata-zala-arena-burgas.html", "text": "Министър-председателят Бойко Борисов инспектира строежа на спортната зала „Арена Бургас”, съобщиха от  правителствената информационна служба . Тя е от огромно значение за българския спорт, защото ще позволи България да домакинства още повече състезания от най-висок ранг. Планира се \"Арена Бургас\" да бъде използвана дори за лека атлетика, царицата на спортовете. Веднага след откриването й България ще може да кандидатства за домакинство на Европейски и Световни първенства по лека атлетика в зала.  \r\nСпортното съоръжение е без аналог и е разделено функционално на четири подобекта: основна зала за лека атлетика, хандбал, баскетбол, бойни спортове, волейбол и др., в това число концерти, конференции и конгреси, малка зала с капацитет 1500 души, тренировъчна зала и открит етажен паркинг с над 800 места.", "date": "2018.09.11", "title": "Министър-председателят Бойко Борисов инспектира строежа на спортната зала „Арена Бургас”"}
{"url": "http://www.focus-news.net/news/2018/09/11/2565721/yambol-rayonna-prokuratura-elhovo-e-zadarzhala-za-72-chasa-mazh-obvinen-v-telefonna-izmama-za-27-000-lv.html", "text": "Районна прокуратура – Елхово е задържала за 72 часа Йордан Й., обвинен във възбуждане и поддържане на заблуждение в мъж, с което му причинил вреда в размер на 27 000 лв. Това съобщиха от пресцентъра на  Апелативна прокуратура - Бургас \r\nРайонна прокуратура – Елхово задържа за 72 часа Йордан Й. Той е обвинен за това, че на 8 септември 2018г. в град Елхово, област Ямбол, като съизвършител в съучастие с неизвестен извършител, с цел да набави за себе си и за другиго имотна облага, възбудил и поддържал в заблуждение мъж, като се представил за служител Димитър Димитров от Криминална полиция и му съобщил (по телефона), че около дома му има измамници, които са отрязали пръстите на жена и следва да съдейства на полицията, като сложи спестяванията си в торба, и да ги закачи на портата на имота си, за да се заловят измамниците, с което му причинил имотна измама в размер на 27 000 лв. – престъпление по чл.210, ал.1, т.1, вр.чл.209, ал.1, вр.чл.20, ал.2 от НК. \r\nПредстои (в следващите дни) Районна прокуратура – Елхово да внесе в съда искане за налагане на мярка за неотклонение „задържане под стража“ спрямо обвиняемия.", "date": "2018.09.11", "title": "Ямбол: Районна прокуратура – Елхово е задържала за 72 часа мъж, обвинен в телефонна измама за 27 000 лв."}
{"url": "http://www.focus-news.net/news/2018/09/11/2565706/kyustendil-obshtinata-e-initsiator-na-mladezhki-plener-pod-nadslov-tvorchesko-plodorodie.html", "text": "Община Кюстендил е инициатор на младежки пленер под надслов „Творческо плодородие”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Пленерът е част  от събитията, организирани във връзка  с Национален конкурс за детска рисунка „Пролет върху листа”- Кюстендил. За поредна година наградените участници в конкурса  ще черпят вдъхновение сред градините на кюстендилското плодородие и ще бъдат следовници на Майстора, рисувайки по местата в Кюстендилско, където е творил големият български художник. Сътворените творби по време на пленера ще се подредят в тематична изложба по време на „Празник на плодородието”. Участниците в пленера ще имат възможност да посетят Художествената галерия и да се запознаят със забележителностите на град  Кюстендил. В продължение на три  поредни дни участниците ще творят заедно и ще се запознаят с образци на кюстендилската художествена школа. Домакин на пленера е къща-музей „Владимир Димитров – Майстора” в село Шишковци. \r\nВенцеслав ИЛЧЕВ", "date": "2018.09.11", "title": "Кюстендил: Общината е инициатор на младежки пленер под надслов „Творческо плодородие”"}
{"url": "http://www.focus-news.net/news/2018/09/11/2565719/reuters-avstriya-shte-podkrepi-nakazatelnata-protsedura-na-es-sreshtu-ungariya-za-narushavane-na-evropeyskite-tsennosti.html", "text": "Австрийските евродепутати ще гласуват в полза на процедурата срещу Унгария, която обвинява Будапеща в постоянно нарушаване на европейските ценности, заяви канцлерът Себастиян Курц, предава  Reuters . \r\nАмериканската агенция коментира, че решението е необичайно за Курц, който има близки връзки с унгарския премиер Виктор Орбан, с когото са идейно близки. Австрийският канцлер заяви, че се надява да използва тези връзки, за да изгради мостове между западните и източните страни-членки на ЕС, които са в конфликт заради миграцията и други проблеми. \r\nПетимата консервативни евродепутати от Австрия са само миниатюрна част от гласовете (две трети) нужни за стартиране на наказателната процедура от член 7 в 750-местния парламент. Това ще стартира процес, който може да доведе до санкции, като отнемането на правото на глас на Будапеща. \r\n„Австрийските депутати ще гласуват в полза на предложението,  защото вярваме, че не може да има компромис за върховенството на закона и демокрацията и затова е важно повдигнатите срещу Унгария обвинения да бъдат изчиестени“, заяви Курц пред австрийската държавна ORF. \r\nНародната партия на австрийския канцлер е в същия консервативен блок в ЕП като „Фидес“ на Орбан. Освен това Австрия в момента е ротационен председател на Съвета на Европейския съюз до края на годината. \r\nОчакваше се във вторник Орбан да се изкаже пред Европейския парламент преди гласуването за стартиране на процедурата от член 7 по-късно тази седмица. \r\nПревод и редакция:", "date": "2018.09.11", "title": "Reuters: Австрия ще подкрепи наказателната процедура на ЕС срещу Унгария за нарушаване на европейските ценности"}
{"url": "http://www.focus-news.net/news/2018/09/11/2565720/prof-emiliya-drumeva-sekretar-na-prezidenta-osporenite-razporedbi-v-apk-ni-otdalechavat-ot-osnovni-konstitutsionni-printsipi-deformirat-i-namalyavat-intenziteta-na-zashtitata.html", "text": "Оспорените разпоредби в АПК ни отдалечават от основни конституционни принципи, деформират и намаляват интензитета на защитата. Това каза проф. Емилия Друмева, секретар по правни въпроси на държавния глава по време на дебатите в Правна комисия по президентското вето върху Административнопроцесуалния кодекс, предаде репортер на  Агенция „Фокус“.  По думите ѝ цялото административно правосъдие е на две инстанции, защото втората проверява правилността на решението от първата.  „Предмет на нашето обсъждане е Административнопроцесуалният кодекс, който по общо споделяно мнение е един от най-добрите действащи български закони“, заяви още тя.  \r\nПроф. Друмева отчете необходимостта от периодична  актуализация на АПК. „В началото на мотивите на ветото се отчита един констатиран дефицит на справедливост във възникването и решаването на спорове. Веднага се приветстват като значими и очаквани редица изменения, които са направени с този закон за изменение, а именно прилагането на електронното правосъдие, административния договор, защита срещу неоснователни действия или бездействия на администрацията“, заяви още проф. Друмева.  \r\nТя обясни, че възраженията се концентрират върху това, че отделните оспорени разпоредби се отдалечават от основни конституционни принципи и като резултат се получава едно деформиране и намаляване интензитета на защитата. „На тази защита, която е потребна и която се дължи в това отношение гражданин-държава. Защита спрямо актове, които са издавани от позицията на власт и изискват подчинение“, обясни още проф. Друмева.  \r\nДеница КИТАНОВА", "date": "2018.09.11", "title": "Проф. Емилия Друмева, секретар на президента: Оспорените разпоредби в АПК ни отдалечават от основни конституционни принципи, деформират и намаляват интензитета на защитата"}
{"url": "http://www.focus-news.net/news/2018/09/11/2565723/bsp-shte-razgovarya-po-viziya-za-balgariya-s-horata-ot-oblast-blagoevgrad.html", "text": "БСП ще разговаря по „Визия за България” с хората от област Благоевград. Това съобщиха от пресцентъра на  партията . В сряда, 12 септември, социалистите ще се срещнат с жители на общините Гоце Делчев, Гърмен, Сатовча, Хаджидимово, Белица и Разлог. Народните представители Героги Михайлов, Иван Иванов, Георги Гьоков и Богдан Боцев ще се срещнат с жители на Гоце Делчев в НТС от 18.00 ч. В читалището в Гърмен, също от 18.00 ч. народните представители Стоян Мирчев, Весела Лечева, Йордан Младенов и Денчо Бояджиев ще разговарят с читалищни дейци от общината.  \r\nНародните представители Дора Янкова, Румен Георгиев, Фирип Попов и Денчо Бояджиев ще разговарят с жители на общ. Сатовча. Срещата ще започне в 18.00 ч. в кафе „Елеганс”. Също в 18.00ч. в залата на Общиснката администрация в Хаджидимово народните представители Петър Витанов, Пенчо Милков и Цветан Топчиев ще разговарят за приоритетите на Визията с животновъди, тютюнопроизводители и зеленчукопроизводители от общината. \r\nВ 18.00 часа, в сряда, в туристическия информационен център към читалището в град Белица  народните представители Димитър Данчев, Николай Иванов, Николай Пенев, Валентина Найденова ще разговарят с жителите на населените места в общината. Народните представители  Таско Ерменков, Манол Генов, Кристиян Вигенин, Виолета Желева ще  разяснят приоритетите на „Визия за България” пред жителите на Разлог в малката зала на читалище „Септември” от 18.00 ч.", "date": "2018.09.11", "title": "БСП ще разговаря по „Визия за България” с хората от област Благоевград"}
{"url": "http://www.focus-news.net/news/2018/09/11/2565727/sport-prezidentat-na-napoli-mesti-otbora-v-bari.html", "text": "Президентът на Наполи Аурелио де Лаурентис заяви, че е помолил УЕФА отборът да играе мачовете си от Шампионската лига на стадион „Сан Никола“ в Бари. Собственикът на неаполитанците е готов да наеме хиляда автобуса, с които феновете да пътуват от Неапол до столицата на област Пулия. Де Лаурентис смята, че състоянието на стадион „Сан Паоло“, където Наполи играе домакинските си мачове, е ужасно и обяви, че смята да построи ново съоръжение, за което са му нужни две години.", "date": "2018.09.11", "title": "Спорт: Президентът на Наполи мести отбора в Бари"}
{"url": "http://www.focus-news.net/news/2018/09/11/2565722/do-dni-marinela-i-vetko-arabadzhievi-shte-se-varnat-v-balgariya-dobrovolno.html", "text": "До дни Маринела и Ветко Арабаджиеви ще се върнат в България доброволно. Това съобщи адвокат Илиян Василев на заседание на Апелативния специализиран съд, предаде  БНР .  \r\nДвамата са издирвани с европейска заповед за арест от края на август. Те са обвинени за участие в организирана престъпна група за данъчни престъпления - укриване на данъци и пране на пари. \r\nДнес Апелативният специализиран наказателен съд гледа жалба на специализираната прокуратура срещу пускането под парична гаранция на други трима от групата - синът им Вълчо Арабаджиев, Ромелия Кирилова и Елена Караянева. Обвиняемите настояват за по-лека мярка. \r\nСъдът се оттегли на съвещание и се очаква решението по казуса.", "date": "2018.09.11", "title": "До дни Маринела и Ветко Арабаджиеви ще се върнат в България доброволно"}
{"url": "http://www.focus-news.net/news/2018/09/11/2565725/plovdiv-23-godishen-mototsikletist-e-otkaran-v-bolnitsa-sled-kato-se-e-blasnal-stranichno-v-betonovoz-na-patya-mezhdu-selata-brestovitsa-i-zlatitrap.html", "text": "23-годишен мотоциклетист е откаран в болница след катастрофа на пътя между селата Брестовица и Златитрап. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътнотранспортното произшествие е подаден около 12.30 часа. При извършване на завой мотоциклет се е блъснал странично в бетоновоз. 23-годишният моторист, който е без необходимата категория, е откаран в болница за прегледи. Камионът управлявал 41-годишен мъж. Двамата са тествани за употреба на алкохол, резултатите са отрицателни. Причините за катастрофата се изясняват. Временно е спряно движението в пътния участък между селата Брестовица и Златитрап за извършване на оглед. \r\nТони МИХАЙЛОВ", "date": "2018.09.11", "title": "Пловдив: 23-годишен мотоциклетист е откаран в болница, след като се е блъснал странично в бетоновоз на пътя между селата Брестовица и Златитрап"}
{"url": "http://www.focus-news.net/news/2018/09/11/2565726/za-chetvarta-poredna-godina-ministerstvoto-na-energetikata-shte-proveri-gotovnostta-na-elektrorazpredelitelnite-druzhestva-i-eso-za-predstoyashtiya-zimen-sezon.html", "text": "За четвърта поредна година Министерството на енергетиката ще провери готовността на трите електроразпределителни дружества и „Електроенергийния системен оператор“ (ЕСО) ЕАД за предстоящия есенно-зимен сезон. Това съобщиха от пресцентъра на  министерството . Експерти от енергийното ведомство ще инспектират на място обекти на „ЧЕЗ Разпределение България“ АД,  „ЕСО“ ЕАД, „Електроразпределение Север“ АД и „Електроразпределение Юг“ ЕАД. \r\nПрегледано ще бъде техническото състояние и експлоатацията на енергийните обекти. Ще бъде установена степента им на готовност при потенциално неблагоприятни климатични условия през есенно-зимния период на 2018-2019 г., както и предвидените дейности по материално-техническо осигуряване при аварийни ситуации и плановете за тяхното отстраняване. \r\nПрез месец септември ще бъдат проверени обекти в районите Варна, Добрич, Велико Търново, Шумен и Търговище. Проверки ще бъдат извършени и в обекти в района на Белово, Септември, Велинград, Ракитово, Батак, Девин, Доспат, Панагюрище и Пещера. През месец октомври ще бъдат проверени и обекти в районите Монтана, Берковица, Враца, Мездра, Видин и Лом.", "date": "2018.09.11", "title": "За четвърта поредна година Министерството на енергетиката ще провери готовността на електроразпределителните дружества и ЕСО за предстоящия зимен сезон"}
{"url": "http://www.focus-news.net/news/2018/09/11/2565724/kremal-manevrite-vostok-2018-sa-obiknoven-trenirovachen-protses.html", "text": "Започналите във вторник маневри на Въоръжените сили на Русия, Китай и Монголия „Восток-2018“ са рутинен тренировъчен процес в руслото на ежегодната работа по развитието на Въоръжените сили на Русия, заяви пред журналистите прессекретарят на руския президент Дмитрий Песков, цитиран от  РИА Новости . \r\n„Върви обикновен рутинен учебно-тренировъчен процес и усъвършенстване на координацията и навиците в нашите въоръжени сили“, заяви Песков. \r\nТой смята, че ученията са важни, но са в руслото на „рутинната ежегодна работа по развитието на Въоръжените сили на Руската Федерация“, който е необходим за „осигуряването на безопасността на нашата страна“. \r\nРИА отбелязва, че на ученията „Восток-2018“ ВДВ ще бъдат представени от оперативно-тактическа групировка, в чийто състав влизат подразделенията на три десантно-щурмови съединения – от Уляновск, Бурятия и Приморието. Освен това в манверите ще вземе участие личният състав и специалната техника на отделния свързочен полк на ВДВ от Подмосковието. \r\nУченията се провеждат от 11 до 17 септември в Далечни Изток на Русия и в прилежащата акватория на Тихия океан под ръководството на министъра на отбраната армейски генерал Сергей Шойгу. Те ще бъдат най-големите в Русия от 37 години. В маневрите ще бъдат задействани близо 300 хиляди военнослужещи, десетки хиляди бронирани машини, хеликоптери, самолети и дронове. На един от етапите към руските военно ще се присъединят техни колеги от Китай и Монголия. \r\nПревод и редакция:", "date": "2018.09.11", "title": "Кремъл:  Маневрите „Восток-2018“ са обикновен тренировъчен процес"}
{"url": "http://www.focus-news.net/news/2018/09/11/2565728/mvr-4855-motorni-prevozni-sredstva-sa-provereni-vchera-v-hoda-na-spetsaktsii-po-patishtata-v-stranata.html", "text": "Продължават проверките на полицията в рамките на ежедневния засилен контрол по пътищата на страната. Това съобщиха от пресцентъра на  МВР . В първия работен ден на тази седмица в хода на операцията полицейските екипи са проверили 4855 моторни превозни средства и 6398 души. Издадени са 19840 фиша, 942 акта за установени административни нарушения и са констатирани 1142 случая на превишена скорост.  Отнети са 57 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 389 електронни фиша. Засилените проверки ще продължат до края на месец септември.", "date": "2018.09.11", "title": "МВР: 4855 моторни превозни средства са проверени вчера в хода на спецакции по пътищата в страната"}
{"url": "http://www.focus-news.net/news/2018/09/11/2565733/kmetat-na-stara-zagora-zhivko-todorov-gledame-godini-napred-za-razvitieto-na-grada.html", "text": "За нас основна цел е да напълним индустриална зона „Загоре“ с бизнес и да дадем начало на разширяването ѝ, защото това, което се случва в комплекса „Марица-изток“, ни кара да мислим за 30 години напред. Това каза днес кметът на Стара Загора Живко Тодоров на дискусията „Среща на бизнеса в Стара Загора и региона“, съобщиха от пресцентъра на  Общината . \r\nПо думите му икономиката на един град е сърцето на неговия организъм и от него зависи развитието му. Общината е изцяло зависима от данъците, които плащат бизнеса и гражданите. Колкото повече бизнес има на територията на една община, толкова повече данъци, съответно инвестиции могат да се правят. „Затова за нас е важно да поддържаме добър диалог с бизнеса да имаме инвестиции, да диверсифицираме икономиката на Стара Загора“, каза още Тодоров. Според него профилът на региона е интересен, има много бизнес. Отделно комплексът „Марица-изток“ е в непосредствена близост, а там работят много хора, много бизнес е свързан с енергетиката. Заради новите тенденции в Европа, свързани с повишаване на цената на въглеродните емисии, се появяват определени проблеми, към които ръководството на общината не може да бъде безучастно. \r\nСпоред Тодоров, това че Стара Загора е на второ място по средна работна заплата в страната, не бива да успокоява. \"Стара Загора се отличава с това, че работната заплата е висока и безработицата е ниска. Затова трябва или да се привлече работна ръка отвън или да се повиши конкуренцията отвътре, което ще доведе до повишаване на заплащането. Трябва да се търсят инвеститори, чиито производства са с висока принадена стойност. Вече се водят разговори с пет компании, очаква се Общинският съвет да приеме Подробен устройствен  план (ПУП)  на индустриалната зона и след това да се определят терените. Изграден е добър модел за управлението й, в него не влизат политически лица. Очаквам следващата година да има дерогация за въглищните централи, но подготвителната фаза трябва да започне сега“, категоричен бе Тодоров. Според него Професионалните гимназии в Стара Загора също трябва да бъдат реформирани, има идея да се оформи, заедно с бизнеса, една Професионална гимназия, която да произвежда кадри нужни на местния пазар на труда. „Имаме вече разговори с министъра, разговаряме с Клуба на работодателя и КРИБ. Професионалните гимназии трябва да започнат да произвеждат кадри, от които има нужда бизнеса“, каза още кметът. \r\nЖивко Тодоров съобщи още, че Община Стара Загора ще търси финансиране от Фонд на фондовете (ФМФИБ) за реконструкция на т.нар. Руски пазар в града, вече има готов проект и инвестицията ще се връща във времето в общината.  „Аз смятам, че общините харчат много по-добре, отколкото някои държавни органи. Те са много по-добре контролирани, от Общинския съвет, медиите“, каза той. По думите му болницата има тричленен борд, който харчи годишен бюджет много по-голям от този на някои общини, а в общинските съвети има различни политически партии, които следят как се изразходва всеки лев, както и медиите.  \r\nПо въпроса за публично-частното партньорство, което се разискваше по време на дискусията, Тодоров поясни, че са малко примерите за успешно такова партньорство, защото законодателството е пречка - инвеститорите искат облекчения, а държавата силно ограничава общините да ги дават. „Законодателството не позволява творчество и конкуренция. Необходима е регионална политика, която наистина да е насочена към регионите“, категоричен бе кметът. Той даде пример с това, че сега младите специалисти се насочват към София или в чужбина. „Трябва да се направи конкретна стратегия - законодателство, което позволява творчество. Да се води по-целенасочена регионална политика, която да спре процеса на изтегляне на хора“, обясни кметът. По думите му задължителна е и реформата във висшето и в професионалното образование.  \r\nНа срещата стана ясно още, че бизнесът в Стара Загора работи отговорно и Общината помага много. В момента индустриалната зона има 115 дка, но има подготовка за още 110 дка. Там обаче няма да се допускат фирми, чието производство замърсява околната среда. \r\nПо време на дискусията участниците във форума разискваха и проблемите, свързани с инвестициите, създаването на нови фирми, комуникацията с бизнеса, технологиите и новите индустрии в Стара Загора, както и потенциалът на земеделието в региона.", "date": "2018.09.11", "title": "Кметът на Стара Загора Живко Тодоров: Гледаме години напред за развитието на града"}
{"url": "http://www.focus-news.net/news/2018/09/11/2565729/nikolay-nikolaev-rspbzn-burgas-letniyat-sezon-beshe-blagosklonen-ot-gledna-tochka-na-pozharite.html", "text": "Летният сезон беше благосклонен от гледна точка на пожарите. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ (РСПБЗН) – Бургас. По думите му това се обуславя от факта, че през първата половина от сезона имаше доста превалявания и дъждове, което се свързва с понижен риск от възникване на пожари. \r\n„Тази година също имаше произшествия и пожари, но не бяха толкова много или поне не бяха такива, които да предизвикат обществен или медиен интерес“, посочи още Николов. Той добави, че тази година е била благосклонна и при прибирането на реколтата, където не се наблюдават сериозни загуби. \r\n„Имаше няколко пожара, възникнали в хотели, във връзка с туристическия сезон, но като цяло си отива един нормален като натовареност сезон за службите, без сериозни произшествия“, каза още Николов. \r\nМария ГЕОРГИЕВА", "date": "2018.09.11", "title": "Николай Николаев, РСПБЗН – Бургас: Летният сезон беше благосклонен от гледна точка на пожарите"}
{"url": "http://www.focus-news.net/news/2018/09/11/2565730/shumen-v-17-detski-gradini-v-obshtinata-sa-izvarsheni-planovi-remonti.html", "text": "В 17 детски градини в община Шумен са извършени планови ремонти. Това съобщи на брифинг Найден Косев, заместник-кмет на Шумен по образование и култура, предаде репортер на  Радио „Фокус“-Шумен . Дейностите са свързани с ремонт на покривни конструкции, вътрешни инсталации, подови настилки, на санитарни възли, на места и подмяна на дограма и възлизат на около 154 000 лв.  \r\n„Плановите ремонти бяха осигурени с 200 000 лв. през бюджета. До края на месец декември продължават някои от тях, но става въпрос за ремонтни дейности, които са извън сградите на детските заведения“, заяви Косев. Той припомни, че в бюджета са отделени средства за капиталови ремонти- в размер на 24 000 лв. за ДГ „Златна рибка“ за смяна на котел и отоплителна инсталация, и 32 000 лв. за ДГ „Чучулига“ в кв. Дивдядово. Очаква се до началото на отоплителния сезон във всички детски градини плановите ремонти да приключат. Към 10 септември в 28-те детски градини на територията на община Шумен има записани 2 863 деца. Около 800 са малчуганите в първа група.  \r\nНайден Косев посочи, че през 2014/2015 година в детските градини са били записани 3024 деца, през 2015/2016 година - 2 897, 2016/2017 - 2 876, 2017/2018- 2 872. \r\nТой съобщи също, че 8 427 ученици са записани в училищата в община Шумен, като първокласниците са 749. През учебната 2018/2019 година в общината ще функционират 18 общински общообразователни училища, 1 професионално - Гимназията по селско  стопанство, както и 4 центъра за подкрепа за личностно развитие - ОДК, УСШ и двете средношколски училища. Пет от училищата - в селата Градище, Друмево, Царев брод, в кв. Дивдядово и 6 ОУ „Еньо Марковски“- Шумен са средищни. Към 1 септември учениците, по документацията на отделните училища, са 8 427. Те формират 371 паралелки. Към 1 септември 2017 година в община Шумен записаните ученици са били 8 574. „Като цяло през последните три години се наблюдава относително стабилизиране на движението на учениците. Има лек спад, но не е както през 2005 година например – с по 100-130 деца надолу“, коментира Косев. 230 са учениците в средношколските общежития, около 2300 деца ще се занимават със спорт, изкуства, творчество в УСШ и ОДК. Броят на маломерните паралелки се запазва, както и през миналата учебна година- 23. Те се формират от училищата, които са по селата, отбеляза Косев. Една маломерна слята паралелка се очертава в основното училище в село Мадара. Найден Косев посочи, че във всички 11 училища с целодневно обучение е  създадена необходимата организация. Осигурен е транспорът до средищните училища. Вчера училищните автобуси са преминали технически прегледи. През тази година до средищните училища на територията на общината ще бъдат превозвани общо 287 ученици. \r\nИвелина ИВАНОВА", "date": "2018.09.11", "title": "Шумен: В 17 детски градини в общината са извършени планови ремонти"}
{"url": "http://www.focus-news.net/news/2018/09/11/2565732/hyuriet-mvnr-na-rusiya-s-turtsiya-mozhe-da-imame-razlichiya-po-siriya-no-dvete-strani-tarsyat-obshtoto-sechenie.html", "text": "Зам.-външният министър на Русия Сергей Рябков заяви, че Москва и Анкара могат да имат различия по ситуацията в Сирия, но и двете страни търсят общия знаменател, пише  вестник „Хюриет” . \r\n„Подобно на Русия, Турция също е държава със сериозни национални приоритети и интереси. Дори и позициите ни да не съвпадат на 100%, това е едно нормално положение. За да бъде намерен общият знаменател се използва дипломацията – политическа и военна. Стремим се да намерим общото сечение. … Предупреждаваме, че може да се организира провокация с химическо нападение от страна на терористите и в резултат на нея да се обвини Дамаск и да последва нападение срещу Сирия.”, посочва Сергей Рябков, цитиран от „Хюриет”. \r\nПревод и редакция:", "date": "2018.09.11", "title": "„Хюриет”: МВнР на Русия: С Турция може да имаме различия по Сирия, но двете страни търсят общото сечение"}
{"url": "http://www.focus-news.net/news/2018/09/11/2565734/yambol-uchilishtna-telerik-akademiya-startira-bezplatna-shkola-po-razrabotka-na-igri-za-uchenitsi-v-grada.html", "text": "Най-мащабната безплатна ИТ инициатива за ученици от 1-ви до 12-ти клас, обяви старта на първата безплатна школа по разработка на игри за ученици от 8-ми до 12-ти клас в Ямбол. Това съобщиха от пресцентъра на  Община Ямбол . Обучението се реализира със съдействието и финансовата подкрепа на община Ямбол на територията на СУ „Св. Климент Охридски“. Кандидатстването е отворено до 30 септември през сайта на Училищна Телерик Академия. \r\nВ рамките на учебната 2018-2019 г. Училищна Телерик Академия ще организира безплатни ИТ обучения за деца и младежи от всички възрасти в рекордните 65 школи в 15 града в страната, включително София, Пловдив, Варна, Велико Търново, Стара Загора, Габрово, Разград и др. \r\nУчилищна Телерик Академия, с подкрепата на Фондация „Америка за България“ подготвя децата и младежите за професиите на бъдещето, като развива логическото мислене и креативността им, въоръжава ги с ключови умения и им осигурява равен достъп до съвременно технологично обучение. \r\nГимназиалните ученици в Ямбол могат да участват в специализирана за тяхната възраст програма „Разработка на игри“. Кандидатите е необходимо да се регистрират онлайн на сайта на Академията и да се явят на входен тест. \r\nПрограмата е с практическа насоченост. Участниците усвояват едни от най-използваните технологии за програмиране в света: HTML, CSS и JavaScript. Научават се как сами да създават интерактивни компютърни игри и решават технологични проблеми. \r\nПродължителността на обучението е 100 учебни часа, разпределени през учебната година, които се провеждат от опитни преподаватели и специалисти в областта. След успешно завършване участниците получават сертификат от Училищна Телерик Академия. \r\nЗа допълнителна информация:   или във   facebook.com/TelerikKidsAcademy и  .", "date": "2018.09.11", "title": "Ямбол: Училищна Телерик Академия стартира безплатна школа по разработка на игри за ученици в града"}
{"url": "http://www.focus-news.net/news/2018/09/11/2565735/gerb-evropeyskiyat-parlament-okonchatelno-odobri-226-mln-evro-v-podkrepa-na-balgariya.html", "text": "Европейският парламент окончателно одобри 2.26 млн. евро в подкрепа на България. Това съобщиха от пресцентъра на  партията .  С 96% от гласовете Европейският парламент (ЕП) подкрепи финансовата помощ за България по линия на Фонд „Солидарност“. Това се случи по време на пленарното заседание в Страсбург. Подкрепа получи и внесеното от българския евродепутат от ГЕРБ/ЕНП Андрей Новаков искане за съкращаване срока за отпускане на средствата, така че ресурсът да е наличен за българските власти колкото се може по-бързо. Средствата, които страната ще получи, покриват разходи по възстановяването на общинската инфраструктура в област Бургас, пострадала от наводненията в края на 2017 г. Това включва мостове, водоснабдяване и канализация, почистване на речни корита и възстановяване на здравна и социална инфраструктура. През 2015 г. Новаков бе автор и вносител на доклад за отпускането на 6.37 млн. евро от ЕС за възстановяването на щетите от февруарските наводнения в България.", "date": "2018.09.11", "title": "ГЕРБ: Европейският парламент окончателно одобри 2.26 млн. евро в подкрепа на България"}
{"url": "http://www.focus-news.net/news/2018/09/11/2565736/ministar-tsetska-tsacheva-zapozna-bavarskiya-si-kolega-vinfrid-bausbak-s-uspehite-na-balgariya-pri-izgrazhdaneto-na-evropeyskata-prokuratura.html", "text": "Министърът на правосъдието Цецка Цачева посети Мюнхен по покана на баварския си колега проф. д-р Винфрид Баусбак. Това съобщиха от пресцентъра на  Министерството на правосъдието . В рамките на двудневната визита тя запозна домакина си с работата по досиетата и основните ни приоритети в областта на правосъдието по време на Българското председателство на Съвета на ЕС.  \r\nМинистър Цачева открои като значителен приносът ни по изграждането на Службата на Европейския прокурор, както и включването на още две държави-членки - Нидерландия и Малта - към Европейската прокуратура.  \r\nТема на разговор беше и друг от приоритетите пред ЕС, а именно развитието на електронното правосъдие. И двамата министри се съгласиха, че по време на Българското председателство се е работило много интензивно по подготовката на новата Стратегия на ЕС за електронно правосъдие за периода 2019-2023 г. и е започнала работата по Плана за действие в областта на електронното правосъдие. Министър Цачева и министър Баусбак обсъдиха още и достъпа до електронни доказателства, както и напредъка по проекта на Регламент „Брюксел IIa“, който цели намирането на оптималните, рационални и справедливи решения при гарантиране на най-добрия интерес на детето и осигуряване на по-голяма правна сигурност.  \r\nТя отбеляза и работата по изграждането на европейска перспектива пред държавите от Западните Балкани.  \r\nМинистрите се обединиха също около идеята, че е нужно по-задълбочено сътрудничество в областта на киберсигурността, както и в борбата с компютърните престъпления. \r\nТе отбелязаха значимостта на междуправителствената комисия България - Бавария и стигнаха до консенсус, че е нужно комисията да работи по-интензивно и в засилено сътрудничество, като изразиха надежда за скорошното провеждане на среща на комисията. \r\nМинистър Цачева информира баварския си колега, че България продължава да полага усилия за подобряване на условията в местата за лишаване от свобода и изрази надежда, че Бавария ще сподели с нас добрите си практики в областта на затворното дело, като съдейства за обучение на служителите от Главна дирекция „Изпълнение на наказанията“. \r\nПо-късно министър Цачева се срещна и с председателя на Върховния районен съд на Нюрнберг Томас Дикерт.", "date": "2018.09.11", "title": "Министър Цецка Цачева запозна баварския си колега Винфрид Баусбак с успехите на България при изграждането на Европейската прокуратура"}
{"url": "http://www.focus-news.net/news/2018/09/11/2565737/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” – Пловдив  и тази седмица ще насочим вниманието ви към актуалните теми от Карлово и региона. В края на миналата седмица министърът на образованието и науката Красимир Вълчев посети Карлово. На работната среща присъстваха  учители, директори и педагогически кадри, а също така представители на местната власт и МВР.  Бяха обсъдени мерките , въведени от Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст. Работата на екипите за обхват на деца и ученици и за оставането им в образователната система ще се фокусира върху 5 и 6-годишните, които не посещават предучилищна група, и върху по-рисковите ученици. Въвличането им в образователния процес и тяхното възпитание са от ключово значение за намаляването на отпадащите, каза в Карлово министърът на образованието и науката Красимир Вълчев. Повече за посещението на министър Вълчев и за работата на екипите за обхват на деца и ученици в образователната система ще научите в първата част на предаването. \r\nВ минутите след 15.30 часа ще останем в границите на образованието. Как ще започне новата учебна година във всички училища и детски градини на територията на Община Карлово? Завършили ли са ремонтите в сградите на образователните институции и предстоят ли такива? Това ще ни каже заместник-кметът на Карлово с ресор „Образование, култура, младежки дейности и спорт“ Антон Минев. С него ще засегнем и темата за начина на отопление в училищата и детските градини по повод предстоящия отоплителен сезон. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Тони Михайлов.", "date": "2018.09.11", "title": "Акценти в предаването „Часът на Карлово” по Радио „Фокус” – Пловдив"}
{"url": "http://www.focus-news.net/news/2018/09/11/2565739/sofiya-vremenno-e-ogranicheno-dvizhenieto-pri-km-18-v-posoka-stolitsata-na-am-trakiya-poradi-ptp.html", "text": "Временно е ограничено движението при км 18 в посока София на АМ „Тракия“ поради ПТП. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост по обходен маршрут по път I-8 през Нови хан и Вакарел.", "date": "2018.09.11", "title": "София: Временно е ограничено движението при км 18 в посока столицата на АМ „Тракия“ поради ПТП"}
{"url": "http://www.focus-news.net/news/2018/09/11/2565738/pleven-70-godishna-zhena-e-bila-prebita-v-doma-si.html", "text": "Служители от Второ РУ – Плевен работят за изясняване на инцидент в частен дом в Плевен, при който 47-годишен е нанесъл побой над 70-годишна жена. Това съобщиха от пресцентъра на  МВР . Пострадалата е настанена в тежко здравословно състояние в болнично заведение. Извършителят до момента не е установен. По случая е образувано досъдебно производство за извършено престъпление по чл. 128, ал. 1 от НК. Уведомен е прокурор при РП – Плевен.", "date": "2018.09.11", "title": "Плевен: 70-годишна жена е била пребита в дома си"}
{"url": "http://www.focus-news.net/news/2018/09/11/2565741/pernik-v-obshtinata-byaha-predstaveni-razlichni-vidove-tehniki-za-prilaganeto-na-domashnoto-kompostirane-na-biorazgradimi-otpadatsi.html", "text": "В сградата на общинската администрация в Перник бяха представени ползите и различните видове техники за прилагането на домашното компостиране на биоразградими отпадъци. Това съобщиха от пресцентъра на  общината . Съвременните технологии бяха презентирани от Никола Рахнев – управителен директор на дружество „Смарт Бизнес Къмпъни“ и Асен Илиев – гл. експерт в отдел „Инвестиции, екология и озеленяване“ в Община Перник. В срещата взеха участие секретарят Радослава Манова, служители на общинската администрация и граждани. Домашното компостиране се счита за един от най – полезните от екологична гледна точка начини за оползотворяване на биоразградимите битови отпадъци, при което се намаляват вредните емисиите и разходите, свързани с транспортирането на компоста, гарантира се качеството на използваните материали и се увеличава личният и общ принос на гражданите по решаване на проблемите на околната среда. Домашното компостиране предлага на домакинствата да оползотворят голяма част от битовите си отпадъци. Такива са градинските отпадъци и остатъците от храна. „Почти две трети от боклука, генериран в домовете, се състои от органични компоненти (окосена трева, цветя, стари плодове и зеленчуци, утайки от кафе, пакетчета от чай, черупки от яйца, слама, стърготини, сено, клони), които се разграждат по естествен път“, сподели Никола Рахнев . Компостът често се нарича “черно злато” за почвата.  Той оказва положително влияние върху съдържанието на влага и органичните хранителни материали. Повишава обмяната на въздух и променя и стабилизира киселинността на почвата. Влияе благотворно върху микроорганизмите и растенията и потиска болестите при растенията“, обясни Асен Илиев. Компостът се използва в градината за повишаване на плодородието на почвата. Използва се и като мулч или покривен слой. Мулчът се прилага късно напролет, когато почвата е влажна и топла. Този процес представлява контролирания процес на онова, което се случва в естествени условия в гората – листата опадат, разлагат се в почвата и се превръщат в тор. При компостирането ще бъдат спестени пари и ще се намали необходимостта от купуването на подобрители за почвата, изкуствени и органични торове. Ще бъдат създадени условия за производство на екологично чисти плодове и зеленчуци и ще се подобри качеството на околна среда.", "date": "2018.09.11", "title": "Перник: В общината бяха представени различни видове техники за прилагането на домашното компостиране на биоразградими отпадъци"}
{"url": "http://www.focus-news.net/news/2018/09/11/2565731/premierat-boyko-borisov-az-ne-sam-na-spa-kato-bsp-a-rabotya-pokazvame-kakvo-sme-napravili-a-ne-kakvo-shte-napravim.html", "text": "Аз не съм на СПА като БСП, а работя – показваме какво сме направили, а не какво ще направим. Това каза министър-председателят Бойко Борисов, след като откри новата и модернизирана Професионална гимназия по компютърно програмиране и иновации в Бургас, предаде репортер на  Радио „Фокус“ – Бургас .  \r\nНа въпрос как ще коментира изказванията на лидера на БСП Корнелия Нинова от днешния брифинг в село Бяла, Борисов отговори: „Аз не съм на СПА център като БСП, аз работя – откривам училища, технологични паркове, зали. Не ме интересува какво казва Корнелия Нинова. Само да ѝ покажат снимките на г-жа Нинова и да не коментира. Снимките на технологичното училище, на технологичните паркове, на роботите, на децата – какво сме направили, а не какво ще направим.“", "date": "2018.09.11", "title": "Премиерът Бойко Борисов: Аз не съм на СПА като БСП, а работя – показваме какво сме направили, а не какво ще направим"}
{"url": "http://www.focus-news.net/news/2018/09/11/2565740/smolyan-obshtinskiyat-savet-utvardi-paralelki-i-grupi-v-uchilishta-i-detski-gradini-s-detsa-pod-opredeleniya-minimum-za-uchebnata-20182019-g.html", "text": "Общински съвет – Смолян утвърди на редовното си заседание паралелки и групи в училища и детски градини с деца под определения минимум за учебната 2018/2019 г., предаде репортер на  Радио „Фокус“ – Смолян . Те са изчислени на база на постъпили мотивирани искания и докладни записки от директорите на училищата в селата от община Смолян и някои от училищата в града. По всички тях е приложено и положително становище от страна на началника на Регионално управление на образованието – Смолян за формиране на паралелки и групи с деца под определения минимум. 22 ще са паралелките с не по-малко от 10 ученици от първи до дванадесети клас, а тези с по-малко от 10 ученици ще бъдат 12, като в училището в село Арда няма записани ученици в първи клас. В детската градина в село Могилица ще има една група със 7 деца, стана ясно след приемане на докладната записка от Общински съвет – Смолян. \r\nНели ГЕРГЬОВСКА", "date": "2018.09.11", "title": "Смолян: Общинският съвет утвърди паралелки и групи в училища и детски градини с деца под определения минимум за учебната 2018/2019 г."}
{"url": "http://www.focus-news.net/news/2018/09/11/2565742/anadolska-agentsiya-za-7-mesetsa-27-hilyadi-novi-turski-milioneri-v-smetkite-im-ima-blizo-11-triliona-turski-liri.html", "text": "През периода януари – юли броят на лицата, притежаващи  над 1 милион турски лири (т.л.), се е увеличил с повече от 27 хиляди и вече надминава 166 хиляди души, предаде  Анадолската агенция . Данните са официални - от Комисията за финансов и банков надзор. Общо турските милионери притежават близо 1 трилион и 80 милиарда т.л. В края на 2017-та тази сума е била близо 910 милиарда т.л. Средно на турски милионер се падат по 6.5 млн. т.л. Броят на милионерите вътре в Турция се е увеличил през периода януари – юли с над 22 хиляди и в момента е близо 150 хиляди души. Разполагат с близо 980 млрд. т.л. От тях близо 450 млрд. т.л. са в местна валута, а останалите близо 530 млрд. т.л. – в чужда валута.  \r\nКъм края на юли броят на турските милионери зад граница се е нараснал до близо 17 хиляди души. В сравнение с края на 2017-та това е увеличение с близо 5 хиляди души. В сметките си имат над 100 млрд. т.л., от които малко над 7 млрд. в т.л., а останалите над 95 млрд. т.л. – в чужда валута. Средно всеки турски милионер зад граница има по малко на 6 млн. т.л. \r\nПревод и редакция:", "date": "2018.09.11", "title": "\"Анадолска агенция\": За 7 месеца - 27 хиляди нови турски милионери; в сметките им има близо 1.1 трилиона турски лири"}
{"url": "http://www.focus-news.net/news/2018/09/11/2565743/shveytsariya-dade-visoka-otsenka-za-balgarskoto-predsedatelstvo-na-saveta-na-es.html", "text": "В Швейцария има много висока оценка за Българското председателство на Съвета на Европейския съюз, особено по въпроса за Западните Балкани. Това заяви ръководителят на Федералния департамент на външните отношения на Конфедерация Швейцария д-р Игнасио Касис след срещата си с вицепремиера и министър на външните работи Екатерина Захариева в София, съобщиха от пресцентъра на  МВнР . Швейцарският първи дипломат подчерта, че страната му също обръща сериозно внимание на региона на Западните Балкани през последните години и тази политика ще продължи.  \r\nЕкатерина Захариева благодари на своя колега за високата оценка за Българското председателство. „И България, и Швейцария имат програми за развитие в региона на Западните Балкани. Ние познаваме Балканите добре, можем да се допълваме взаимно, за да насочим тези средства разумно и да постигнем най-добрите резултати“, подчерта българският външен министър на пресконференция след срещата. От своя страна д-р Игнасио Касис отбеляза, че колкото по-активно е сътрудничеството между България и Швейцария в Западните Балкани, толкова по-сигурен ще бъде регионът в бъдеще.  \r\n На срещата си днес двамата министри обсъдиха и въпроса за швейцарската кохезионна  помощ към страната ни. „България изказа позитивна оценка за българо-швейцарската програма в рамките на кохезионната финансова помощ от Швейцария. Една от най-известните програми е тази за професионалното обучение, в която 1200 ученици и над 30 частни компании ще имат възможност да почерпят опит и да създадат добро съвременно професионално образование“, каза Екатерина Захариева. „Радвам се, че за следващия период има два приоритета-професионално образование и миграция“, допълни още тя. Захариева подчерта, че България ще положи всички усилия преговорите за Институционалното споразумение между ЕС и Швейцария да приключат възможно най-скоро и по най-добрия начин за двете страни.  \r\nШвейцария има много предимства в областта на професионалното образование, които могат да бъдат предадени на нашите партньори в България, отбеляза от своя страна министър Касис.  \r\nДвамата първи дипломати споделиха и удовлетворението си от отличните и ползотворни двустранни отношения, като изразиха готовност да работят за тяхното активизиране и надграждане. „Търговските ни отношения са много добри, стокообменът расте, но потенциалът е много по-голям. Трябва да срещнем бизнеса от двете страни“, заяви вицепремиерът Захариева.  \r\nШвейцарският й колега посочи, че страната му е осмият най-голям инвеститор у нас. „Ще положим усилия за активизиране на отношенията ни в тази сфера. Целта ни е да влезем в първата петица“, допълни още д-р Касис.  \r\nЗахариева благодари на своя колега и за подкрепата на страната му за членството на България в Шенген и в Организацията за икономическо сътрудничество и развитие. Тя изтъкна и доброто сътрудничество между двете страни в международните организации.", "date": "2018.09.11", "title": "Швейцария даде висока оценка за Българското председателство на Съвета на ЕС"}
{"url": "http://www.focus-news.net/news/2018/09/11/2565744/v-stolichniyat-rayon-iskar-shte-badat-napraveni-bezplatni-pregledi-po-povod-otkrivaneto-na-novata-uchebna-godina.html", "text": "В Столичният район „Искър“ ще бъдат направени безплатни прегледи по повод откриването на новата учебна година. Това съобщиха от пресцентъра на   Столична община . \r\nДобър успех с добро зрение! Това е мотото на съвместната инициатива на Столична община - Район „Искър“ и Очна клиника „Вижън“ по повод откриването на новата учебна година. Над 120 деца, живеещи и учещи на територията на района, ще бъдат прегледани безплатно на 13 и 14 септември т.г. /четвъртък и петък/. Мястото на прегледите е бул. „Цветан Лазаров“ № 86.  \r\nЗа многобройните желаещи, неуспели да се запишат, ще се организират и обявят допълнителни дни.", "date": "2018.09.11", "title": "В Столичният район „Искър“ ще бъдат направени безплатни прегледи по повод откриването на новата учебна година"}
{"url": "http://www.focus-news.net/news/2018/09/11/2565745/sofiya-lek-avtomobil-e-katastrofiral-na-19-km-v-posoka-sofiya-na-am-trakiya-shofyorat-e-postradal.html", "text": "Лек автомобил е катастрофирал на 19 км в посока София на АМ „Тракия“. Това съобщиха за  Агенция „Фокус“  от пресцентъра на  МВР . Сигнал за пътен инцидент в района на 19-и км по автомагистрала „Тракия“ е получен в 14.00 часа. По първоначалните данни лек автомобил е самокатастрофирал, след като водачът не е успял да спре навреме и се е ударил в паркирано моторно превозно средство на пътностроителна фирма, паркирано след поставени ограничителни знаци. На етапа е изяснено, че е пострадал шофьорът на колата, който е откаран в болница.  \r\nНа мястото на инцидента са екипи на полицията. Причините за инцидента се изясняват.  \r\nОт Пътна полиция напомнят, че  движението в този район се осъществява в едната лента заради предприет ремонт на пътя, затова и водачите трябва да шофират с изключително внимание.   \r\nВ момента движението по АМ „Тракия“ в посока София се осъществява по алтернативен маршрут през Вакарел.  \r\nЦветилена СИМЕОНОВА", "date": "2018.09.11", "title": "София: Лек автомобил е катастрофирал на 19 км в посока София на АМ „Тракия“, шофьорът е пострадал"}
{"url": "http://www.focus-news.net/news/2018/09/11/2565747/insp-georgi-sarafov-rspbzn-blagoevgrad-prez-lyatoto-nay-chesto-stavat-intsidenti-s-malki-turisticheski-butilki-koito-se-izpolzvat-navan-i-chieto-sastoyanie-se-neglizhira.html", "text": "Инциденти с газови бутилки се случват през цялата година. Това каза за  Радио „Фокус“ - Пирин  инспектор инж. Георги Сарафов от Районна служба „Пожарна безопасност и защита на населението“ – Благоевград. „Важното, което хората трябва да знаят, е, че газовите бутилки трябва да се пълнят само на определените за целта места. Трябва да се пълнят на 80% от обема им и да не се препълват. Бутилките трябва да се разполагат на места, защитени от пряка слънчева светлина, и далече от отоплителни и нагревателни уреди. Причината за това е, че повишаването на температурата в бутилката не води до съответното пропорционално увеличаване на налягането, а то се увеличава наистина скокообразно, което може да доведе до получаване на взрив“, отбеляза той. Инж. Сарафов посочи, че самите бутилки не бива да се съхраняват в подземни помещения, а в такива, в които може да се проветрява, така че ако се констатира изтичане на газ, да може да се проветри, като в никакъв случай не трябва да се допуска използването на някакви източници, защото дори искра от ключа на лампата е достатъчна, за да възпламени тази газо-въздушна смес. По думите му трябва да бъдем убедени, че маркучът, който се използва, е без пукнатини, просто трябва да се обръща регулярно внимание на състоянието на бутилката. Инж. Сарафов каза още, че през лятото инцидентите обикновено са свързани с малките туристически бутилки, които се използват навън и чието състояние се неглижира, и това води до възникването на пожари. \r\nНатали СТЕФАНОВА", "date": "2018.09.11", "title": "Инсп. Георги Сарафов, РСПБЗН - Благоевград: През лятото най-често стават инциденти с малки туристически бутилки, които се използват навън и чието състояние се неглижира"}
{"url": "http://www.focus-news.net/news/2018/09/11/2565748/plovdiv-38-godishen-mazh-e-hvanat-da-shofira-s-nad-3-promila-alkohol-v-grada.html", "text": "Мъртво пиян шофьор е задържан вчера от служители на Пето Районно управление на МВР - Пловдив. Към 21 часа в ж. к. „Тракия“ била предприета проверка на лек автомобил с 38-годишен шоьор от града, който бил във видимо неадекватно състояние. Това съобщиха от  ОДМВР - Пловдив . Последвалият тест с дрегер показал, че мъжът е употребил алкохол над 3 промила. Час по-късно 22-годишен пловдивчанин бил отведен в полицията в Първомай, след като на ул. „Княз Борис“ шофирал лек автомобил „БМВ“ под въздействието на наркотици. Днес, след 1 часа, в Първо Районно управление на МВР - Пловдив попаднал друг дрогиран водач, на 21 години, хванат на бул. „Македония“ с лек автомобил „Хонда“. Срещу тримата извършители са образувани бързи производства.", "date": "2018.09.11", "title": "Пловдив: 38-годишен мъж е хванат да шофира с над 3 промила алкохол в града"}
{"url": "http://www.focus-news.net/news/2018/09/11/2565749/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и  Община Панагюрище  ще чуете как в различните училища в община Панагюрище се подготвят за новата учебна година. По темата ще разговаряме с Лушка Апостолова, директор на Професионалната гимназия по индустриални технологии, мениджмънт и туризъм в общинския център и с Ненка Загорска, директор на Основно училище „Отец Паисий“ в село Попинци. От тях ще чуете по какви проекти работят двете училища и как успяват да реализират образователните програми, задължителни при обучението на деца от различна възраст. Ще чуете в аванс и какво си пожелаха педагозите за новата учебна година – за децата и техните родители, а също и за своите колеги – учителите. Във втората част на предаването ще разговаряме с Ирина Ботева, главен уредник в Историческия музей в Панагюрище за историята на църквата „Възнесение Богородично“, която отбелязва 200 годишен юбилей.  \r\nПредаването „Панагюрище – столица на свободата“ се излъчва във вторник по  Радио „Фокус“ – Пазарджик  от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.09.11", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/09/11/2565746/pravovata-darzhava-v-ungariya-debatat-zapochva-v-16-ch-balgarsko-vreme.html", "text": "Депутатите ще обсъдят принципите на правовата държава в Унгария днес, вторник, от 16:00 ч. българско време, преди решение за противодействие срещу опасността от сериозно нарушение на европейските ценности, съобщава  пресслужбата на Европейския парламент . \r\nПремиерът Виктор Орбан ще присъства и ще вземе думата в началото на дебата, за да представи възгледите си, след изказването на първия заместник-председател на Европейската комисия Франс Тимерманс.  \r\nТова ще бъде първият път, в който Парламентът поема инициативата за предложение за активиране на член 7, с оглед на сериозната заплаха за правовата държава, демокрацията и основните права в държава членка на ЕС.   \r\nМожете да следите дебата чрез EP Live и EbS+.  \r\nПресконференцията на докладчика Юдит Саргентини (Зелените/Европейски свободен алианс, Нидерландия) е в сряда, 12 септември, от 15 ч. българско време.", "date": "2018.09.11", "title": "Правовата държава в Унгария: дебатът започва в 16 ч. българско време"}
{"url": "http://www.focus-news.net/news/2018/09/11/2565751/dobrich-aktsiya-sreshtu-targoviya-s-nezakonna-darvesina-e-provedena-v-obhvata-na-darzhavno-lovno-stopanstvo-tervel.html", "text": "Акция срещу търговия с незаконна дървесина е проведена в обхвата на Държавно ловно стопанство (ДЛС) „Тервел”. Това съобщи Мина Сарова, специалист „Връзки с обществеността“ в Североизточно държавно предприятие – Шумен, предаде кореспондентът на  Радио „Фокус” – Варна . В организираните специализирани проверки са участвали мобилни контролни екипи към Североизточно държавно предприятие, Регионалната дирекция по горите и полицаи от Районното управление на МВР в град Тервел. В два от дворовете на имоти в с. Сърнец са установени общо 15 куб. м дърва за огрев без документи, доказващи законния произход на дървесината. В единия от случаите за притежание на 3 куб. м, нерегламентирано добита церова дървесина са съставени два акта и един констативен протокол.  За второто нарушение, разкрито при проверките, е образувано бързо производство, свързано  с незаконно съхранение на общо 12 куб. м дърва за огрев от видовете цер и акация. \r\nАкцията е в резултат от сключеното споразумение между МВР и Министерството на земеделието, което позволява организирането на съвместни проверки за противодействие на търговията с нерегламентирано добита дървесина. Мерките срещу „черния пазар” на дърва за огрев са част от усилията на институциите за ограничаване на незаконната сеч. \r\nЖулиета НИКОЛОВА", "date": "2018.09.11", "title": "Добрич: Акция срещу търговия с незаконна дървесина е проведена в обхвата на Държавно ловно стопанство „Тервел”"}
{"url": "http://www.focus-news.net/news/2018/09/11/2565753/plovdiv-na-14-oktomvri-shte-se-provedat-chastichni-izbori-za-kmet-na-selo-stoletovo.html", "text": "На 14 октомври ще се проведат частични избори за кмет на село Столетово, община Карлово. Това каза за  Радио „Фокус“ – Пловдив  Ивелина Димовска, председател на Общинска избирателна комисия - Карлово. Тя уточни, че до 13 септември ще продължи регистрацията на партиите, които ще участват в изборите, а до 18 септември – на кандидатите. Ще бъде сформирана една секционна избирателна комисия от 9 души, като предстои съставът й да бъде определен. Право на глас ще имат около 650 души от селото. „Точният брой на гласоподавателите ще бъде изяснен в близките дни“, каза Димовска. \r\n„Фокус“ припомня, че се стигна до нови избори за кмет на село Столетово, след като вече бившият кмет Тодор Иванов подаде молба за прекратяване на правомощията му. Местният управник е посочил, че това е лично негово решение, без да коментира други мотиви. \r\nТони МИХАЙЛОВ", "date": "2018.09.11", "title": "Пловдив: На 14 октомври ще се проведат частични избори за кмет на село Столетово"}
{"url": "http://www.focus-news.net/news/2018/09/11/2565755/prezidentat-rumen-radev-aktivniyat-politicheski-dialog-mezhdu-balgariya-i-sarbiya-nosi-obshti-uspehi-v-targovskiya-obmen-i-turizma.html", "text": "Активният политически диалог между България и Сърбия носи общи успехи в търговския обмен и туризма и близост между нашите граждани. Нашите чести срещи и разговори са показателни за новия дух на отношенията между България и Сърбия и за това, че следваме неотлъчно своите общи цели – историческо помирение и съвместното ни бъдеще в Европейския съюз. Това заяви президентът Румен Радев, който се срещна с председателя на парламента на Република Сърбия Мая Гойкович на „Дондуков“ 2, съобщиха от  прессекретариата на държавния глава .  \r\nПрезидентът даде висока оценка на интензивния диалог между България и Сърбия и изрази надежда той да бъде продължен и задълбочен на различни нива, за да напредва двустранното сътрудничество в областите от общ интерес. Държавният глава приветства  задълбочаващото се сътрудничество между парламентите на двете държави и активната размяна на посещения на високо и най-високо равнище през последните години, които укрепват приятелските отношения.  \r\n„Признателен съм за поетия ангажимент от президента Вучич към Българското национално малцинство в Сърбия по време на срещата ни в Белград през юни т.г. както по отношение на образованието, така и за икономическото развитие на района, за увеличената финансова помощ за медиите, които излъчват съдържание на български език“, подчерта Румен Радев. Държавният глава добави, че изпълнението на тези ангажименти ще укрепи доверието на гражданите в способността на двете държави заедно да постигнат напредък по този въпрос.   \r\nОбща беше позицията, че Дунавската стратегия на ЕС носи ползи за всички страни от региона и може да бъде много по-ефективна чрез европейско финансиране на повече общи проекти за развитие по поречието на река Дунав. „Дунавската стратегия ще бъде приоритет в следващите председателства на Съвета на ЕС“, посочи държавният глава и добави, че ангажимент за това беше поет през май т.г. на тристранната среща на  президентите на България, Австрия и Румъния в град Русе, която се състоя по покана на президента Румен Радев. „Дунавската стратегия не бива да се пренебрегва заради големия ѝ потенциал да донесе не само икономическа и социална конвергенция в ЕС, но и духовно и културно сближаване. Вярвам, че страните от Дунавския регион имат волята да се обединят, за да стане тя основен приоритет и да донесе видими резултати за гражданите“, подчерта държавният глава.  \r\n„България и Сърбия са обединени от редица фактори – от историята, от близостта на културите и езиците си, но преди всичко – от своето общо бъдеще и стремежа да преодолеем предразсъдъците към своя регион. Благодарни сме за увереността и последователността, с която България се застъпва за разширяването на Европейския съюз и свършената работа по време на председателството ѝ на Съвета на ЕС“, посочи по време на срещата председателят на парламента на Република Сърбия Мая Гойкович.", "date": "2018.09.11", "title": "Президентът Румен Радев: Активният политически диалог между България и Сърбия носи общи успехи в търговския обмен и туризма"}
{"url": "http://www.focus-news.net/news/2018/09/11/2565752/ep-odobri-34-mln-evro-ot-fond-solidarnost-na-es-za-balgariya-gartsiya-polsha-i-litva.html", "text": "•         Природните бедствия през 2017 г. причиниха смъртни случаи и огромни щети.  \r\n•         Фондът „Солидарност“ на ЕС (ФСЕС) има за цел да подпомогне възстановяването на засегнатите от наводнения региони в България и Литва, от земетресения в Гърция и от бури в Полша, съобщи  пресслужбата на Европейския парламент . \r\nПомощите от ФСЕС на стойност от 34 млн. eвро, отпуснати за възстановяване в България, Гърция, Полша и Литва след природните бедствия през 2017 г., бяха одобрени от евродепутатите.  \r\nПрез есента на 2017 г. силни бури и дъждове засегнаха района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. Наводнението взе 5 жертви и засегна 6 000 души, като 142 жилищни и над 1 200 нежилищни имоти бяха наводнени. Предоставените помощи на стойност от 2 258 225 евро ще покрият отчасти разходите за възстановителни дейности на основна държавна инфраструктура.  \r\nСредствата включват 16 918 941 евро за възстановяване в Литва след продължителните дъждове и наводнения, които причиниха щети на отводнителни системи, язовири и пътища, както и земеделски земи през лятото и есента на 2017 г.   \r\nПолша ще получи 12 279 244 евро за възстановяването на щетите от силните бури и проливни дъждове в три войводства — Куявско-Поморско, Поморско и Великополско, които унищожиха десетки хиляди хектара гори и реколта, както и транспортна и енергийна инфраструктура.  \r\nГърция ще получи 2 535 796 евро за възстановяване на засегнатите части на остров Кос, който беше разтърсен от земетресението през юли 2017 г.  \r\nДокладът на Януш Левандовски (ЕНП, Полша) бе приет с 652 гласа „за“ с 26 „против“, и 4 „въздържали се“. Необходимият  коригиращ бюджет No 4/2018 на докладчика Зигфрид Мурешан (ЕНП, Румъния), беше приет с 654 гласа „за“ и 26 „против“, и 3 „въздържали се“  \r\nИнформационни фишове за помощите на ФСЕС за България могат да бъдат намерени онлайн на страницата на Комисията. Допълнителна обща информация може да бъде открита в предложението на Комисията и в доклада на Парламента.  \r\nЦитати  \r\nАндрей Новаков (ЕНП, България) отбеляза: „През октомври 2017 г. над 6000 души бяха засегнати от наводненията в България, загинаха 5 души. Щети понесоха над 140 къщи и инфраструктурата в област Бургас. Днес ЕП окончателно одобрява ?2.26 млн. помощ за възстановяване - доказателство, че имаме Европа на дела, а не само на думи“  \r\nБързи факти  \r\nФСЕС е създаден през 2002 г. след сериозните наводнения в Централна Европа през лятото на същата година. Оттогава той е бил използван при 80 различни бедствия, причинени от природни катастрофи като наводнения, горски пожари, земетресения, бури и суша. До момента Фондът е предоставил помощ на 24 различни европейския държави в размер от над 5 млрд. евро.  \r\nСредствата от фонда „Солидарност“ на ЕС могат да служат за възстановителни дейности и за покриване на част от разходите за спасителни операции, за предоставяне на временно настаняване, за почистване на засегнати региони и за защита на културно наследство, и имат за цел да облекчат финансовите тежести, с които трябва да се справят местните власти след природни бедствия.", "date": "2018.09.11", "title": "ЕП одобри 34 млн. евро от фонд „Солидарност“ на ЕС за България, Гърция, Полша и Литва"}
{"url": "http://www.focus-news.net/news/2018/09/11/2565750/tass-kak-administratsiyata-na-donald-tramp-smyata-da-reshi-kosovskiya-problem.html", "text": "Ключовите европейски играчи ( и до неотдавна Вашингтон) от много години са против всякакви предложения, които включват преразглеждане на границите на Балканите. Но с идването на власт на Доналд Тръмп ситуацията се промени. Конкретно, американската администрация е готова да подкрепи териториални промени, свързани със спорния косовски регион. Подкрепата в търсенето на компромис между Белград и Прищина бе потвърдена от американския сенатор Рон Джонсън, който беше на посещение в Сърбия на 10-11 септември. Но експертите предупреждават, че евентуална корекция на границите може да предизвика ефект на доминото в други балкански страни, пише  в кратък обзор на   за последните сигнали идващи от Вашингтон, представен без редакторска намеса . Какво каза Тръмп за Косово? \r\nЗа първи път Доналд Тръмп коментира ситуацията в Косово през 1999 година в разговор с Лари Кинг. Бизнесменът разкритикува администрацията на Бил Клинтън за „хилядите загинали“ сърби и за това, че той е „бомбардирал за нищо“ цялата страна. През октомври 2016 година – вече кандидат за президент на САЩ – той, в интервю за сръбското списание „Неделник“, което по-късно бе обявено за фалшиво от щаба на Тръмп, потвърди позицията си. \r\nСлед като президент на Сърбия стана Александър Вучич, американският държавен глава го поздрави чрез телеграма, в която се казваше, че има намерение да работи съвместно с него „над по-нататъшното укрепване на двустранните икономически връзки, прогреса в евроинтеграцията на Сърбия, нормализацията на отношенията с Косово, както и над помирението в региона“. През юли 2018 година Тръмп уведоми Конгреса, че Международните сили за сигурност в Косово (KFOR)наброяват около 4 хиляди души, от които 690 са американци. Какво мислят за Тръмп в Сърбия (и в Косово)? \r\nБившият президент на Сърбия Томислав Николич (2012-2017 г.) се отнесе с оптимизъм към външнополитическите възгледи на Тръмп. Той отбеляза, че „ако предизборната риторика не е била лъжа, можем да очакваме ... по-добро разбиране на позицията на Сърбия по въпроса за непризнаването на независимостта на т.нар. държава Косово“. Неговият приемник Александър Вучич през септември 2017 година покани Тръмп да посети Сърбия. Конкретни срокове за визитата на американския президент в Белград не бяха дадени. \r\nОт друга страна, големи надежди на американския държавен глава възлагат и в Прищина, столицата на Косово. Днешната американска администрация има одобрението на 75% от косоварите. Бившият боец, а сега лидер на непризнатото Косово Хашим Тачи, по информация на косовския вестник Zeri I Popullit, е платил за среща с Тръмп повече от 500 хиляди долара бюджетни пари (наистина, срещата така и не се състоя). Какъв е планът на Белград за разрешаване на косовския въпрос? \r\n•\t  На 1 юни Вучич заяви, че трябва да бъде проведен референдум, за да бъде решен този въпрос веднъж завинаги. Без признаване на независимостта на Косово няма как Сърбия да влезе в Европейския съюз, към което се стреми Белград. Затова фактически на референдума гражданите ще отговарят на въпрос, готови ли са да се откажат от Косово и Метохия заради членство в ЕС. \r\n•\t  На 9 август Вучич се изказа в подкрепа на идеята за демаркация с албанците в Косово за предотвратяване на конфликти в бъдеще. На 20 август в Прищина започнаха да събират документи за провеждане на работи за делинеация на границата със Сърбия. \r\n•\t  Вучич също разчита да обсъди компромисни варианти за разрешаване на проблема с Косово с президента на Русия Владимир Путин, председателят на Китай Си Дзинпин, президентите на САЩ и Франция Доналд Тръмп и Еманюел Макрон Какво е отношението на Вашингтон към обмена на територии \r\nРъководството на САЩ преди Доналд Тръмп се обявяваше за запазване на границите на Косово. Сега позицията на Вашингтон стана по-гъвкава. Помощникът на президента по националната сигурност Джон Болтън заяви, че Съединените щати ще одобрят договорка за размяна на територии между Белград и Прищина, ако такава бъде постигната. \r\n„Политиката на САЩ по този въпрос е следната: ако двете страни успеят да решат въпроса, ние не изключваме корекция на границите. Не можем да се бъркаме в това и няма да пречим“, отбеляза Болтън. „Ако Косово и Сърбия постигнат договорка, която удовлетворява и двете страни, ние сме готови да ги подкрепим“. \r\nПо думите на помощник-държавния секретар на САЩ за Европа и Евразия Уес Мичъл, Вашингтон разчита да се постигне „всеобхватно и дългосрочно решение“ между Сърбия и Косово по отношение на независимостта на самопровъзгласената република с посредничеството на Европейския съюз. Какво не е наред с плана? . Предпочитаният вариант за Белград би било присъединяване към Сърбия на северната част на Косово и Метохия, която е населена изключително от сърби), а останалата част от Косово да бъде призната за независима. В замяна на това косовските албанци искат да включат в състава на републиката си Прешевската долина (в Южна Сърбия), което не устройва Белград. , убеден е специалистът от Института за Европа към Руската академия на науките Павел Кандел. „Конкретно, може да стане въпрос за Босна и Херцеговина и желанието на Република Сръбска (част от БиХ) да се отдели и да се присъедини към Сърбия“, отбеляза експертът в интервю пред ТАСС. По неговото мнение, ако това се случи, „напрежението в БиХ ще се покачи“. „Не е изключено това да засегне и Македония“, добави той. . Германският канцлер Ангела Меркел се обяви против промяна на границите на Балканите. В хода на срещата с председателя на Съвета на министрите на БиХ Денис Звиздич на 13 август тя подчерта, че всички страни от региона и без това имат перспектива да влязат в Съюза. \r\nСписание Foreign Policy пише, че би било в интересите на САЩ да застанат на страната на Берлин по този въпрос, тъй като „дестабилизираща договорка“ за размяна на територии може да доведе „до започване на нова война на Балканите“. Защо САЩ отново се занимават с косовския въпрос? \r\nВашингтон се опасява да не загуби влиянието си на Балканите и от нарастване на руското присъствие в региона. Особена активност във връзка с това предприема председателят на комитета по национална сигурност и правителствени дела на Сената на САЩ Рон Джонсън. На 10-11 септември той беше на двудневна визита в Белград с цел подготовка на среща на върха в с участието на Доналд Тръмп. \r\n„Рон Джонсън смята, че Америка не трябва да пропуска историческия шанс да реши косовския проблем, тъй като в противен случай ще се стигне до дългогодишна нестабилност (в региона) и лидерството ще бъде взето от Русия“, пише „Српски телеграф“, позовавайки се на източници от правителствените кръгове. \r\nПредишната визита на Джонсън в Белград се състоя през февруари т.г., а през юли във Вашингтон той се срещна със сръбския премиер Ана Бърнабич. В хода на възможно бъдещо посещение на Тръмп, както се очаква, косовският въпрос ще бъде решен окончателно. \r\nПо време на съвместната пресконференция с Вучич, американският сенатор изрази подкрепа за преговорния процес между Белград и Прищина и подчерта, че „американският народ иска да види Сърбия успешна, иска мир и спокойствие на Балканите“. Той също призова „да се даде на сърбите и косоварите пространство за намиране на гъвкаво решение“. А Русия какво? \r\nРуската страна изхожда от това, че Косово е част от Сърбия. През август официалният представител на руското Министерство на външните работи Мария Захарова в интервю пред сръбската национална телевизия заяви, че позицията на Москва по повод непризнатото Косово никога няма да се промени. \r\nВ някои медии писаха, че в хода на срещата на върха в Хелзинки Тръмп и Путин предположително са се договорили за признаване на Косово, в случай, че Прищина предаде част от територията си на Сърбия. Захарова определи тази информация за „фалшиви новини“, чиято цел, по нейните думи, е „да обезкуражи сърбите“ и да „сблъска сърбите и руснаците“. \r\nВ същото време, коментирайки идеята за корекция на границите между Косово и Сърбия, тя още веднъж повтори, че Русия „ще приеме с уважение“ решението на сърбите. \r\n„Въпросът е в това, какво ще бъде изгодно за сръбския народ“, подчерта Захарова. \r\nПревод и редакция:", "date": "2018.09.11", "title": "ТАСС: Как администрацията на Доналд Тръмп смята да реши косовския проблем"}
{"url": "http://www.focus-news.net/news/2018/09/11/2565754/lovech-vremenno-e-ogranicheno-dvizhenieto-pri-km-74-na-am-hemus-v-rayona-na-yablanitsa-poradi-obsledvane.html", "text": "Временно е ограничено движението при км 74 на АМ \"Хемус\", в района на Ябланица поради обследване. Това съобщиха от пресцентъра на   Агенция „Пътна инфраструктура“   и призовах шофьорите да се движат с повишено внимание и съобразена скорост по обходен маршрут по околовръстния път на Ябланица.", "date": "2018.09.11", "title": "Ловеч: Временно е ограничено движението при км 74 на АМ \"Хемус\", в района на Ябланица поради обследване"}
{"url": "http://www.focus-news.net/news/2018/09/11/2565756/api-vazstanoveno-e-dvizhenieto-pri-km-18-v-posoka-sofiya-na-am-trakiya.html", "text": "Възстановено е движението при км 18 в посока София на АМ „Тракия\". Това съобщиха от пресцентъра на   Агенция „Пътна инфраструктура“  .", "date": "2018.09.11", "title": "АПИ: Възстановено е движението при км 18 в посока София на АМ „Тракия\""}
{"url": "http://www.focus-news.net/news/2018/09/11/2565757/pernik-sporten-festival-shte-se-provede-v-grada-na-15-i-16-septemvri.html", "text": "Членовете на Общински младежки съвет организират Спортен фестивал, който ще се състои в рамките на два дни в Перник. Това съобщиха от пресцентъра на  Община Перник . \r\nНа 15 септември (събота) 2018 г. младежите организират футболен турнир, който ще стартира в 10.00 ч. Непосредствено след това – в 10.30 ч. започва стрийт фитнес турнир на открито. И двете инициативи ще се проведат на „Алеята на спорта” под Обединен детски комплекс. \r\nНа 16 септември (неделя) от 10:00 ч. в спортна зала \"Кракра\" е предвиден турнир по баскетбол 3х3, както и забавни игри за най-малките, от 11.00 ч. пред Двореца на културата.", "date": "2018.09.11", "title": "Перник: Спортен фестивал ще се проведе в града на 15 и 16 септември"}
{"url": "http://www.focus-news.net/news/2018/09/11/2565758/api-vazstanoveno-e-dvizhenieto-pri-km-74-na-am-hemus.html", "text": "Възстановено е движението при км 74 на АМ \"Хемус\".Това съобщиха от пресцентъра на   Агенция „Пътна инфраструктура“  .", "date": "2018.09.11", "title": "АПИ: Възстановено е движението при км 74 на АМ \"Хемус\""}
{"url": "http://www.focus-news.net/news/2018/09/11/2565763/pazardzhik-okrazhniyat-sad-gleda-delo-za-prichinyavane-na-smart-sled-patnotransportno-proizshestvie.html", "text": "Окръжният съд в Пазарджик гледа дело за причиняване на смърт след пътнотранспортно произшествие, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт. Срещу 19-годишен младеж е повдигнато обвинение за това, че на 29 октомври 2017 година при управление на лек автомобил е нарушил правилата за движение по пътищата – шофирал е с превишена скорост, без свидетелство за правоуправление на МПС и след употреба на наркотично вещество. Подсъдимият е предизвикал пътнотранспортно произшествие, вследствие на което са загинали 2-ма от спътниците му в автомобила. Съдия-докладчик по делото е Коста Стоянов. \r\nВаня НИКОЛОВА", "date": "2018.09.11", "title": "Пазарджик: Окръжният съд гледа дело за причиняване на смърт след пътнотранспортно произшествие"}
{"url": "http://www.focus-news.net/news/2018/09/11/2565759/silistra-v-edna-sektsiya-shte-se-glasuva-na-chastichnite-izbori-za-kmet-na-kmetstvo-suhodol-nasrocheni-na-14-oktomvri.html", "text": "В една секция ще се гласува на частичните избори за кмет на кметство Суходол, насрочени на 14 октомври. Общинската избирателна комисия в Главиница има вече решение за формиране и утвърждаване на единния номер на избирателна секция, каза пред  Радио „Фокус“-Шумен  председателят на комисията Венцислав Маринов. Избирателната секция ще се помещава в общинската сграда „Чакалня“ на ул. „Първа“ №31. Секционната избирателна комисия ще бъде в 9-членен състав.  \r\nПо справка от ГРАО броят на избирателите в Суходол е 650 души. Консултациите за състава на секционната избирателна комисия са насрочени от 14.00 часа на 13 септември.  За участие във вота в Суходол в Централната избирателна комисия са подали заявления няколко политически формации- БСП, Земеделски народен съюз, ГЕРБ, Българско национално движение, Земеделски съюз „Александър Стамболийски“, ДПС и АБВ. Тече срокът за регистрация в ОИК- Главиница на политическите партии за участие в частичните избори за кмет на кметство Суходол. \r\nИвелина ИВАНОВА", "date": "2018.09.11", "title": "Силистра: В една секция ще се гласува на частичните избори за кмет на кметство Суходол, насрочени на 14 октомври"}
{"url": "http://www.focus-news.net/news/2018/09/11/2565762/politicheskiyat-savet-na-obedineni-patrioti-odobryava-i-podkrepya-deynostta-na-predsedatelya-i-rakovodstvoto-na-parlamentarnata-grupa.html", "text": "Днес, 11 септември 2018 г., се проведе заседание на Политическия съвет на КП „Обединени патриоти – НФСБ, АТАКА и ВМРО\". Взе се решение, че ПС одобрява и подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет. Това съобщиха от  ПГ на \"Обединени патриоти\" . Коалиция „Обединени патриоти – НФСБ, АТАКА и ВМРО\" подкрепя управленската програма и счита, че от нейното изпълнение зависи пълният мандат на Правителството.", "date": "2018.09.11", "title": "Политическият съвет на \"Обединени патриоти\" одобрява и подкрепя дейността на председателя и ръководството на парламентарната група"}
{"url": "http://www.focus-news.net/news/2018/09/11/2565760/dimitrina-todorova-direktor-profesionalnata-gimnaziya-po-kompyutarno-programirane-i-inovatsii-v-burgas-ima-nay-dobroto-oborudvane-koeto-mozhe-da-bade-dostaveno-v-momenta-ot-tsyal-svyat.html", "text": "Гимназията има най-доброто оборудване, което може да бъде доставено в момента от цял свят. Това каза при официалното откриване на Професионалната гимназия по компютърно програмиране и иновации в Бургас  директорът Димитрина Тодорова, предаде репортер на Радио „Фокус“ – Бургас. По думите ѝ в гимназията има и лаборатория от промишлени роботи, които учениците да се опитват да програмират. \r\n„Ще се опитват да създават малки прототипи на производства, да опознават изкуствения интелект на тези роботи всяка седмица по два учебни часа“, каза още директорът. Тя добави, че лабораторията е най-добрата в света, донесена от Америка. \r\n„Във всяка класна стая отдавна сме забравили белите, черните и интерактивните дъски. Работим с екрани с тъчскрийн, на който има две операционни среди“, добави Тодорова. По думите ѝ приемът на учениците е по плана на Министерството на образованието – децата имат право да кандидатстват след 7 клас с балообразуващи оценки по математика, физика и български език. \r\n„Два хуманоидни робота ще очакват учениците, за да им кажат „Заповядайте деца, да учите при нас!“, посочи още директорът. \r\nДеница ДИМИТРОВА", "date": "2018.09.11", "title": "Димитрина Тодорова, директор: Професионалната гимназия по компютърно програмиране и иновации в Бургас има най-доброто оборудване, което може да бъде доставено в момента от цял свят"}
{"url": "http://www.focus-news.net/news/2018/09/11/2565761/tass-ruskoto-mo-saobshti-che-e-zapochnalo-zasnemaneto-na-himicheskata-ataka-v-idlib.html", "text": "Заснемането на инсценираната химическа атака, която уж се осъществява от сирийската армия против мирните жители, вече е започнало в сирийската северозападна провинция Идлиб с участието на терористи, съобщиха във вторник пред журналисти от руския Център по примиряване на враждуващите страни в Сирия, предава  ТАСС . \r\n„Според постъпила информация от жителите на провинция Идлиб, в момента в населеното място Джизр аш Шугур се заснема постановъчната провокация с употреба на „химическо оръжие“ от сирийската армия срещу мирното население“, заявиха от Центъра. Както се отбелязва, за провеждането на снимките са пристигнали групи от няколко близкоизточни телевизионни канала, както и „регионалния филиал на водещ новинарски телевизионен канал“ на САЩ. \r\nПо данни на Центъра за примирение, сценарият предвижда инсценировка на „оказване на помощ“ от „активисти“ на „Гражданска отбрана“ („Белите каски“) на жителите на Джизр аш Шугур „след предполагаемо използване на т.нар. барелни бомби с отравящи вещества“. От Центъра отбелязват, че специално за „естествеността“ на заснемането и оперативното събиране на проби от почвата, терористите от „Белите каски“ са доставили от населеното място Хербет ел Джауз „двва контейнера с отравящо вещество на основата на хлора“. \r\nРуските военни отбелязват, че всички заснети видеоматериали към вторник трябва да бъдат предадени в редакциите на телевизионните канали за демонстрация в ефир след публикуването им в социалните мрежи. \r\nТАСС припомня, че Министерството на отбраната на Русия предупреди за готвещата се постановка с използване на хлор  още на 26 август. По-късно от ведомството съобщиха, че резултатите от тази провокация могат да бъдат използвани от силите на западната коалиция начело със САЩ като повод за нанасяне на пореден ракетен удар по държавни обекти в Сирия. САЩ, отбелязаха от руското военно ведомство, вече са концентрирали съответните сили край Сирия: в края на август в Персийския залив пристигна американския ескадрен миноносец Sullivans с 56 крилати ракети, на авиобазата „ел Удейд“ в Катар беше предислоциран стратегически бомбардировач B-1B от ВВС на САЩ с 24 крилати ракети „въздух-земя“ JASSM. \r\nПревод и редакция:", "date": "2018.09.11", "title": "ТАСС: Руското МО съобщи, че е започнало заснемането на химическата атака в Идлиб"}
{"url": "http://www.focus-news.net/news/2018/09/11/2565764/dimitar-nikolov-izgrazhdaneto-na-profesionalna-gimnaziya-po-kompyutarno-programirane-i-inovatsii-e-nay-barzo-vzetoto-reshenie-za-sazdavane-na-novo-uchilishte-otkakto-sam-kmet-na-burgas.html", "text": "Днес е един изключително важен за нас и за вас ден. Откакто съм кмет, няма друг случай, в който толкова бързо да се вземе решение и да се изгради ново училище, предаде репортер на  Радио „Фокус“-Бургас . Това каза кметът на Бургас Димитър Николов, по време на официалното откриване на на новата и модерна Професионална гимназия по компютърно програмиране и иновации в Бургас. \r\n„Точно преди 9 месеца бях при министър-председателя и му обясних каква е нашата концепция да създадем едно ново училище на технологиите на бъдещето. Благодаря за подкрепата на гимназията, за своевременното решаване на официалните административни въпроси. Вече сме тук пред вас, пред новия кампус на технологичното училище на България“, каза още Николов. По думите му в училището ще се учат не само деца от Бургас и Бургаския регион, имало записани деца от София, Шумен, Варна, Добрич. Той добави, че се надява да има и от други градове от страната, благодарение на съвременното общежитие, добрите условия за живот. „Чух наскоро, че някой каза, че това училище е накрая на града, аз мога да го перифразирам обратно, това е началото на новото технологично образование на Бургас и на България, за което аз се гордея и много се радвам. Искам специално да благодаря и на всички IT компании, които са наши партньори“, заяви кметът на Бургас. За представи IT партньорите, кметът Димитър Николов използва помощта на двата робота. \r\n„Тук след 5 години ще бъдете изключително добре подготвени. На всички компютърни езици ще пишете кодове, ще се учат облачни технологии, изкуствен интелект, роботика, киберсигурност, блокчейн технологии. Ще се радвам да доживеем първия випуск да завърши. Вие сте първите, които стъпват прага на новото училище, благородно ти завиждам, гордея се с вас и благодаря за това, че избрахте именно нашето училище, където да продължите нашето образование, защото 3 месеца, когато беше кампанията по записване, това училище все още беше виртуално или на документи, защото тук беше една огромна строителна площадка. На добър час“, допълни Николов. \r\nДеница ДИМИТРОВА", "date": "2018.09.11", "title": "Димитър Николов: Изграждането на Професионална гимназия по компютърно програмиране и иновации е най-бързо взетото решение за създаване на ново училище, откакто съм кмет на Бургас"}
{"url": "http://www.focus-news.net/news/2018/09/11/2565766/veliko-tarnovo-osnoven-remont-se-izvarshva-v-golyamo-mezhdublokovo-prostranstvo-v-kvartal-kolyu-ficheto.html", "text": "Основен ремонт се извършва в голямо междублоково пространство в квартал „Колю Фичето“ във Велико Търново, съобщиха за  Радио „Фокус“ – Велико Търново  от пресцентъра на Общината и поясниха, че инвестицията е от общинския бюджет. \r\nСтроителните работи се извършват пред жилищна сграда на ул. „Полтава“ №7. Възстановена ще бъде отводнителната система пред блока. Близо 60-метровият канал се почиства основно, тъй като е затлачен с битови отпадъци. С възстановяването му стичащите се повърхностни води ще бъдат отвеждани в канализацията. След това ще бъде оформена нова пътна основа в пространството край блока, ще бъде положена нова асфалтова настилка, ще бъде изграден и нов подход откъм ул. „Полтава“ за обслужване на входовете. \r\nОбщина Велико Търново работи по цялостно решение за вертикалната планировка на квартал „Колю Фичето“ и за синхронизация на съществуващите разработки за междублоковите пространства. С общата визия ще бъдат определени параметрите на благоустройствените дейности и нужните видове строително-монтажни работи. Част от концепцията са и стартиралите дейности в района на ул. „Полтава“. \r\nЧастични ремонти бяха извършени също в междублокови пространства към ул. „Арх. Георги Козаров“, ул. „Краков“, ул. „Ален мак“, преасфалтирана бе и пешеходната алея, свързваща улиците „Арх. Г. Козаров“ и ул. „Мария Габровска“, в района на Средно училище „Емилиян Станев“. \r\nМария НЕДЕВА", "date": "2018.09.11", "title": "Велико Търново: Основен ремонт се извършва в голямо междублоково пространство в квартал „Колю Фичето“"}
{"url": "http://www.focus-news.net/news/2018/09/11/2565765/sport-uvolniha-selektsionera-na-chehiya-sled-zagubite-ot-rusiya-i-ukrayna.html", "text": "Националният селекционер на Чехия Карел Яролим бе уволнен от поста си след тежката загуба в контрола от Русия с 1:5. За чехите това бе втора загуба в рамките на само няколко дни след домакинското поражение от Украйна с 1:2 в първия мач на отбора от новия турнир Лига на нациите. Според медиите в Чехия фаворити за заместник на Яролим са бившия треньор на Славия Прага Ярослав Шилхави и настоящият треньор на младежкия националаен отбор Витеслав Лавичка.", "date": "2018.09.11", "title": "Спорт: Уволниха селекционера на Чехия след загубите от Русия и Украйна"}
{"url": "http://www.focus-news.net/news/2018/09/11/2565768/nayden-kosev-zamestnik-kmet-na-shumen-obshtinata-e-zadelila-60-000-lv-za-osnovni-remonti-v-uchilishtata-koito-sa-bili-nalezhashti-i-sa-realizirani-prez-letnite-mesetsi.html", "text": "Община Шумен е заделила 60 000 лв. за основни ремонти в училищата, които са били належащи и са реализирани през летните месеци. Това съобщи на брифинг Найден Косев, заместник- кмет  на Шумен по образование и култура, предаде репортер на  Радио „Фокус“-Шумен . „Договорили сме и сме получили трансфери от Министерството на образованието и науката за ремонти на стойност 265 000 лв., които са разходвани в две училища- СУ„Йоан Екзарх Български“ и ППМГ „Нанчо Попович“ за ремонтни дейности по инфраструктура и за оборудване“, заяви Косев. Той посочи, че от делегираните бюджети учебните заведения са отделили 213 000 лв. за текуща поддръжка на училищните сгради. Косев отбеляза, че във всички училища има видеонаблюдение, разполагат и с жива охрана през светлата част на деня.   \r\nВ 24-те общински образователни институции има 50 медицински специалисти. „Във всяко училище е организиран медицински кабинет, както е по изискването на съответните нормативни уредби. Там няма някакви проблеми или нерешени въпроси“, заяви Косев. Той посочи, че по отношение на финансирането до края на календарната година както детските градини, така и училищата вървят планово по отношение на трудови разходи и издръжка. „ В рамките сме на бюджета и планираните разходи по тримесечия. Няма сътресения и недостиг на средства. За първа година детските градини през тази календарна година преминаха на делегирани бюджети. Имахме притеснения поради неопитност, поради липса на практика, особено при детски градини в селата, но колегите се справиха, засега вървим планово и нямаме сътресения във финансирането“, каза Косев. \r\nИвелина ИВАНОВА", "date": "2018.09.11", "title": "Найден Косев, заместник-кмет на Шумен: Общината е заделила 60 000 лв. за основни ремонти в училищата, които са били належащи и са реализирани през летните месеци"}
{"url": "http://www.focus-news.net/news/2018/09/11/2565769/rakovodstvoto-na-pp-abv-i-poslanikat-na-palestina-v-balgariya-n-pr-d-r-ahmed-al-madbuh-obsadiha-vazmozhnostite-za-satrudnichestvo-mezhdu-dvete-darzhavi.html", "text": "Ръководството на ПП АБВ проведе среща с посланика на Палестина в България Н. Пр. д-р Ахмед Ал Мадбух. На нея присъстваха председателят на АБВ Румен Петков, лидерът на АБВ Младежи Пламена Заячка, членът на Изпълнителното бюро на партията доц. Георги Кючуков, експерти на партията, както и дипломати от палестинското посолство. Това съобщиха от пресцентъра на  ПП АБВ . \r\nБяха обсъдени възможностите за сътрудничество между България и Палестина, както и проблемите на палестинските граждани живеещи постоянно или временно у нас. От АБВ подчертаха положителното отношение на българския народ към хората търсещи убежище в страната ни, въпреки някой единични прояви на ксенофобия, които бяха използвани за политически цели от определени формации в страната. В тази връзка от ръководството на политическата сила заявиха и, че се противопоставят категорично на подобен род, крайно изразена нетърпимост.   \r\nПо време на разговора бе разгледано още и решението на САЩ да закрие представителството на държавата Палестина в Съединените американски щати. Акт, който предизвика негативна реакция от страна на всички арабски държави, които го осъдиха. Н. Пр. посланик Мадбух посочи, че палестинската държава е била подготвена за това развитие на ситуацията и е изтеглила своя посланик от САЩ още преди няколко месеца.  \r\nВ заключение представителите на АБВ посочиха, че партията има готовност да подпомогне желанието на дипломатическите представители на арабските държави у нас,  в страните им да бъдат презентирани учебни програми на български университети и БАН за подготовка на кадри на различни нива.", "date": "2018.09.11", "title": "Ръководството на ПП АБВ и посланикът на Палестина в България Н. Пр. д-р Ахмед Ал Мадбух обсъдиха възможностите за сътрудничество между двете държави"}
{"url": "http://www.focus-news.net/news/2018/09/11/2565767/ministar-krasimir-valchev-profesionalnata-gimnaziya-po-kompyutarno-programirane-i-inovatsii-e-uchilishte-na-badeshteto.html", "text": "Професионалната гимназия по компютърно програмиране и иновации е училище на бъдещето. Това каза пред журналисти министърът на образованието Красимир Вълчев по повод откриването на новата Професионална гимназия по компютърно програмиране и иновации, предаде репортер на  Радио „Фокус“ – Бургас . По думите му училището е впечатляващо заради материалната му база, инициатива и профил. \r\n„Откриването на това училище дава предпоставка, че Бургас категорично може да се нарече градът на бъдещето. През следващите десетилетия ние не просто трябва да имаме умения на ползватели на дигитални устройства, ние трябва да бъдем създатели“, каза още Вълчев. Според него децата трябвало да бъдат дигитални създатели, а училището притежавало всичко нужно, за да помогне на учениците да се превърнат в специалисти. Иновациите тръгват от учебните заведения, от учителите и от идеите на учещите се, а не от правила, норми и образователни стандарти, коментира Вълчев. \r\n„Тази инициатива е забележителна. Пожелавам успех на всички ученици!“, допълни министърът. \r\nНа откриването присъства и министър-председателят Бойко Борисов. „Това училище има своя фирма и училищно настоятелство, тук са поканени 5-те най-големи по класации  IT компании“, каза Борисов. \r\nМария КУРТЕВА", "date": "2018.09.11", "title": "Министър Красимир Вълчев: Професионалната гимназия по компютърно програмиране и иновации е училище на бъдещето"}
{"url": "http://www.focus-news.net/news/2018/09/11/2565772/sofiya-vremenno-dvizhenieto-po-am-trakiya-ot-km-3-do-km-4-v-posoka-stolitsata-se-osashtestvyava-v-aktivnata-lenta-poradi-ptp-v-izprevarvashtata-lenta.html", "text": "Временно движението по АМ „Тракия“ от км 3 до км 4 в посока София се осъществява в активната лента поради ПТП в изпреварващата лента. Това съобщиха от  Агенция „Пътна инфраструктура“ .", "date": "2018.09.11", "title": "София: Временно движението по АМ „Тракия“ от км 3 до км 4 в посока столицата се осъществява в активната лента поради ПТП в изпреварващата лента"}
{"url": "http://www.focus-news.net/news/2018/09/11/2565771/prezidentat-rumen-radev-udostoi-poslanika-na-harvatiya-u-nas-lyerka-alaybeg-s-orden-madarski-konnik-parva-stepen.html", "text": "Президентът Румен Радев награди посланика на Република Хърватия у нас Лйерка Алайбег с орден „Мадарски конник“ първа степен. Дипломатът беше удостоена с висшето държавно отличие за нейния принос за задълбочаване на политическото, икономическото и културното сътрудничество между България и Хърватия. Това съобщиха от  прессекретариата на държавния глава .   \r\n„В основата на приятелските отношения между България и Хърватия са дълбоките исторически и културни връзки между нашите народи и със своята активна дейност посланик Алайбег даде нов импулс на сътрудничеството на всички нива в двустранните отношения“, заяви президентът Румен Радев по време на церемонията в Гербовата зала на „Дондуков“ 2.  \r\nДържавният глава открои усилията на Лйерка Алайбег за разширяване на икономическия обмен, в сферата на образованието, науката и културата. За задълбочаване на партньорството между двете държави допринесе и активизирането на контактите между местните власти, добави Румен Радев, като даде пример с изграждането  на мемориални паметници в Загреб и в София на личности от историята на България и Хърватия.  \r\nНашите общи цели и споделени ценности намират своя израз и в ефективното сътрудничество в рамките на ЕС и НАТО, заяви президентът и припомни пълната подкрепа, която страната ни получи от Хърватия за приоритетите на българското председателство на Съвета на ЕС.  \r\nБългарският народ и държава са в сърцето ми, а България винаги ще бъде мой втори дом, заяви посланик Лйерка Алайбег и благодари за честта да бъде удостоена с висшето държавно отличие. Смятам, че беше много важно да работя с младите хора, защото те трябва да се превърнат в символ на нашето сътрудничество и в гаранция за задълбочаването му, каза още посланикът. Лйерка Алайбег изтъкна значимата роля и отговорността, която България и Хърватия имат в региона и помощта, която те оказват за европейската перспектива на съседните държави.", "date": "2018.09.11", "title": "Президентът Румен Радев удостои посланика на Хърватия у нас Лйерка Алайбег с орден „Мадарски конник“ първа степен"}
{"url": "http://www.focus-news.net/news/2018/09/11/2565770/smolyan-obshtinskiyat-savet-dade-saglasie-za-bezvazmezdno-prehvarlyane-na-darzhavata-na-mikroyazovirite-kiryanov-gyol-i-lagera.html", "text": "Общински съвет – Смолян даде съгласие за безвъзмездно прехвърляне на държавата на микроязовирите „Кирянов гьол“, по-известен като „Рибката“ и „Лагера“, предаде репортер на  Радио „Фокус“ – Смолян . Вносителят на докладните и кмет на Смолян Николай Мелемов заяви, че тези съоръжения изискват много средства и трудно се поддържат, а общината няма средства за това. Той посочи, че има възможност да се върнат на държавата и тя да влага средства в поддръжката на тези съоръжения, тъй като Общината не може да извършва каквито и да е действия, без да купи земята наоколо. Мелемов подчерта, че това е най-доброто решение за двата микроязовира. \r\nПредседателят на Общинския съвет инж. Данчо Киряков предложи първо да се гласува промяна на собствеността на язовирите, които в момента са публична общинска собственост, а за да се извърши прехвърлянето на държавата, те трябва да станат частна общинска собственост. Вносителят на докладната записка прие предложението. \r\nОбщинските съветници поискаха справка за разходите, които са необходими за поддръжката на двата микроязовира. След като бе дадена такава от страна на зам.-кметът на Смолян инж. Мариана Цекова, съветниците гласуваха за безвъзмездното прехвърляне на микроязовирите в полза на държавата. \r\nНели ГЕРГЬОВСКА", "date": "2018.09.11", "title": "Смолян: Общинският съвет даде съгласие за безвъзмездно прехвърляне на държавата на микроязовирите „Кирянов гьол“ и „Лагера“"}
{"url": "http://www.focus-news.net/news/2018/09/11/2565773/panos-kamenos-dogovorat-za-imeto-mozhe-da-butne-pravitelstvoto-na-aleksis-tsipras.html", "text": "Министърът на отбраната на Гърция и председател на „Независими гърци\", младши партньор в коалицията на премиера Алексис Ципрас, Панос Каменос, отново подчерта, че партията му няма да подкрепи правителството, ако договорът за името на Македония бъде внесен за гласуване в гръцкия парламент, съобщава електронното издание на вестник  Kathimerini . \r\n„Ако този договор стигне до гласуване в гръцкия парламент, ние нямаме мандат от народа да продължим и да останем в правителствената коалиция\", заяви Каменос. \r\n„Моето първо предложение към премиера ще бъде хората да покажат позицията си на референдум, на второ място - всяка дискусия [по този въпрос] да се отложи до края на нашия четиригодишен мандат, и трето - да се върви към избори\", отбеляза Каменос с предположението, че споразумението за името би могло да доведе до разрив в коалицията, която има крехко мнозинство в парламента. Това ще създаде условия за предсрочни избори.  Тереза Герова", "date": "2018.09.11", "title": "Панос Каменос: Договорът за името може да бутне правителството на Алексис Ципрас"}
{"url": "http://www.focus-news.net/news/2018/09/11/2565774/nikolay-nikolaev-rspbzn-burgas-v-momenta-se-provezhda-konkurs-za-naznachavane-na-18-sluzhiteli-v-pozharnite-sluzhbi-v-oblastta.html", "text": "В момента тече конкурс за назначаване на 18 служители в пожарните служби в област Бургас. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ (РСПБЗН) – Бургас. По думите му през последните две години съставът е бил по-малък, но същевременно са се организирали и конкурси за назначаване на служители. \r\n„За съжаление един конкурс отнема около 4 месеца, след което протича 6 месеца обучение на новите служители. Това означава, че им е необходима близо година, за да се подготвят, да поемат дежурства и да изпълняват пряко дейността си“, посочи още гл. инспектор Николаев. Той добави, че това е бил един от проблемите на службата, но с попълването на щатните бройки, структурите на Пожарна безопасност и защита на населението ще могат да функционират по-нормално. \r\n„Може би проблем остава сградният фонд, тъй като има нужда от поддръжка и ремонти“, отбеляза гл. инспектор Николаев. По думите му служителите се надяват проблемът да бъде разрешен по европейски проект, както е станало в някои от другите градове в областта. Гл. инспектор Николай Николаев допълни, че сградата на Пожарната в Бургас е паметник на културата и се надява по тази линия да се решат нейните битовите проблеми. \r\n„С нова техника, ремонтирана сграда и попълнен щат, структурите на „Пожарна безопасност и защита на населението“ могат пълноценно да изпълняват своите ангажименти“, каза още Николаев. По думите му има достатъчно желаещи да станат част от тази служба, а конкуренцията е голяма. Според гл. инспектор Николаев жалкото е, че в последните години малко млади желаят да попълнят редиците на МВР. \r\nМария ГЕОРГИЕВА", "date": "2018.09.11", "title": "Николай Николаев, РСПБЗН – Бургас: В момента се провежда конкурс за назначаване на 18 служители в пожарните служби в областта"}
{"url": "http://www.focus-news.net/news/2018/09/11/2565780/yavor-bozhankov-bsp-podkrepyame-vetoto-na-prezidenta-i-ako-promenite-v-apk-badat-prieti-otnovo-shte-gi-obzhalvame-pred-konstitutsionniya-sad.html", "text": "Подкрепяме ветото на президента и ако промените в Административнопроцесуалния кодекс (АПК) бъдат приети отново, ще ги обжалваме пред Конституционния съд. Това каза народният представител от ПГ на „БСП за България“ Явор Божанков  по време на дебатите в Правна комисия по президентското вето върху Административнопроцесуалния кодекс, предаде репортер на  Агенция „Фокус“ . Според него промените в АПК имат положителни моменти, но някои текстове са удар по правата на гражданите. Той поясни, че БСП повече от една календарна година излага мотивите си по отношение на АПК във всички работни групи и обърна внимание, че АПК е един от най-обсъжданите законопроекти.  \r\n„Таксите по същество са несправедливи. В това становище се обединяват не просто опозиция, граждански сектор и президентска институция, работодателски организации. На обратната страна абсолютно самотно стоят управляващите“, коментира още той. Според него управляващите се държат самоубийствено. „Ако промените влязат в сила, заявяваме категоричната си позиция, че ще ги дадем на Конституционен съд“, добави Божанков.  \r\nДеница КИТАНОВА", "date": "2018.09.11", "title": "Явор Божанков, БСП: Подкрепяме ветото на президента и ако промените в АПК бъдат приети отново, ще ги обжалваме пред Конституционния съд"}
{"url": "http://www.focus-news.net/news/2018/09/11/2565777/api-prez-2019-g-shte-zapochne-stroitelstvoto-na-75-km-ot-pat-iii-8611-belitsa-zagrazhden.html", "text": "През 2019 г. ще започне строителството на 7,5 км от път III-8611 Белица – Загражден от км 10+430 до км 18+000. Това съобщиха от пресцентъра на  Агенция \"Пътна инфраструктура\"  (АПИ). В момента се провежда тръжната процедура за избор на изпълнител за извършване на проучвателно-проектантски работи и строителство на обекта. На 14 септември в 9,30 ч. предстои отварянето на ценовите оферти на допуснатите участници в тръжната процедура. Индикативната стойност на поръчката е 3 785 000 лв. без ДДС и ще се финансира от бюджета на Агенция „Пътна инфраструктура“. \r\nВ края на август бе подписан договорът с изпълнителя на строителния надзор „План Инвест Пловдив“ ЕООД. Стойността му е 36 336 лв. с ДДС. \r\nПредвижда се до края на годината да бъде подписан и договорът с изпълнителя на строително-монтажните работи. Проектът е на инженеринг - проектиране и строителство. В тази връзка веднага след подписването на договора ще започнат проучвателно-проектантски дейности, а след изготвянето на проекта и изграждането на отсечката.", "date": "2018.09.11", "title": "АПИ: През 2019 г. ще започне строителството на 7,5 км от път III-8611 Белица - Загражден"}
{"url": "http://www.focus-news.net/news/2018/09/11/2565775/kyustendil-kmetovete-na-selata-v-sastava-na-obshtinata-poluchiha-uverenie-za-po-golyam-kontrol-po-otnoshenie-na-pribiraneto-na-selskostopanskata-produktsiya.html", "text": "Кметовете на селата в състава на община Кюстендил получиха от представители на полицията по време на работна среща уверение за по-голям контрол по отношение на прибирането на селскостопанската продукция, предаде репортер на  Радио „Фокус” – Кюстендил . В рамките на работната среща стана ясно, че в някои населени места има периодични посегателства върху реколтата от плодове и зеленчуци. В срещата участваха началникът на Районно управление – Кюстендил Росен Райчев, директорът на Общинско предприятие „Управление на общински имоти” Мартин Благов, кметове на населени места и полицейски служители. „Надяваме се, че съвместната дейност по охраната на продукцията ще продължи. Мерките ще бъдат засилени, те ще продължат до края на сезона. Ще има повече изнесени патрули в населените места, по възловите пътни участъци”, каза Десислава Стоянова – кмет на село Жабокрът. По думите й кметовете на селата трябва да бъдат уведомени, ако каруци от ромския квартал „Изток” ще пребивават на територията на съответното населено място. „Ще бъде изготвен график, по който „Общинска охрана” и органите на МВР ще обикалят. Целта е селскостопанската продукция да бъде опазена”, каза кметът на село Стенско Огнян Янев. \r\nВенцеслав ИЛЧЕВ", "date": "2018.09.11", "title": "Кюстендил: Кметовете на селата в състава на общината получиха уверение за по-голям контрол  по отношение на прибирането на селскостопанската продукция"}
{"url": "http://www.focus-news.net/news/2018/09/11/2565781/api-podgotvya-se-vremennata-organizatsiya-na-dvizhenie-pri-predstoyashtiya-remont-na-pat-ii-11-dobri-dol-orsoya.html", "text": "Агенция „Пътна инфраструктура“ (АПИ) е възложила на фирмата-изпълнител предприемането на мерки за изпълнение на най-неотложните ремонтни дейности на участъка от път II-11 Добри дол - Орсоя. Преди да стартират строителните работи обаче задължително трябва да се направи временна организация за безопасност на движението. Това съобщиха от пресцентъра на  АПИ . В момента се разглеждат възможните варианти за насочване на тежкотоварния трафик по време на предстоящите дейности, тъй като на територията на област Монтана заради ремонти е ограничено тежкотоварното движение по третокласните пътища III-112 Добри дол - Монтана и III-114 Ружинци - Лом, които са алтернатива на път II-11. Подготвяната временна организация на движението ще трябва да се съгласува и от органите на „Пътна полиция“ във Видин и Монтана.", "date": "2018.09.11", "title": "АПИ: Подготвя се временната организация на движение при предстоящия ремонт на път II-11 Добри дол - Орсоя"}
{"url": "http://www.focus-news.net/news/2018/09/11/2565782/sport-andzhelik-kerber-se-klasira-za-finalite-na-turnira-v-singapur.html", "text": "Германката Анжелик Кербер е втората сигурна участничка на заключителния за годината турнир на Женската тенис асоциация (УТА) в Сингапур. Бившата номер едно в света, която спечели трета титла от „Големия шлем“ в кариерата си на „Уимбълдън\" тази година, си гарантира място в „Топ 8“ и се присъедини към водачката в световната ранглиста Симона Халеп.  \r\nКъм момента в първата осмица в годишната класация попадат Петра Квитова, Наоми Осака, Каролина Вожняцки, Елина Свитолина, Слоун Стивънс и Кики Бертенс. \r\nФиналите на Женската тенис асоциация ще се проведат между 21 и 28 октомври.", "date": "2018.09.11", "title": "Спорт: Анджелик Кербер се класира за финалите на турнира в Сингапур"}
{"url": "http://www.focus-news.net/news/2018/09/11/2565778/georgi-cholakov-vas-vetoto-na-prezidenta-v-chastta-mu-za-rodovata-podsadnost-e-neosnovatelno-i-tryabva-da-bade-othvarleno.html", "text": "Ветото на президента в частта му за родовата подсъдност е неоснователно и трябва да бъде отхвърлено. Това каза председателят на Върховния административен съд (ВАС) Георги Чолаков по време на дебатите в Правна комисия по президентското вето върху Административнопроцесуалния кодекс, предаде репортер на  Агенция „Фокус“ . Чолаков изложи становището на Пленума на ВАС по отношение на промените в АПК и мотивите на президентското вето. Чолаков обясни, че Пленумът на ВАС е подкрепил изцяло промените на АПК, свързани с подсъдността. „Считаме, че тук не можем да споделим мотивите, които президентът излага по отношение на родовата подсъдност“, каза Чолаков. „Считам, че ветото на президента в тази му част е неоснователно и следва да бъде отхвърлено“, каза още Чолаков.  \r\nВъв връзка със закритите и откритите производства, той обясни, че не се налага промяна в АПК в тази му част. „Считаме, че не се налага промяна и сега действащата процедура е добре сработена“, обясни още Чолаков. Според него тази промяна в АПК не се налага и може да затрудни делата. „По отношение на таксите, също искам да направя една корекция в мотивите. Не за първи път се приемат такси в закон“, допълни  Чолаков и обърна внимание, че таксите са ниски. „По отношение на размера не сме взели становище, защото не е наша работа. Това е работа на законодателя“, коментира още Чолаков.  \r\nДеница КИТАНОВА", "date": "2018.09.11", "title": "Георги Чолаков, ВАС: Ветото на президента в частта му за родовата подсъдност е неоснователно и трябва да бъде отхвърлено"}
{"url": "http://www.focus-news.net/news/2018/09/11/2565783/veche-30-godini-vremeto-e-nashe-e-novoto-predavane-startirashto-v-efira-na-radio-fokus.html", "text": "Ново предаване  „Вече 30 години-времето е наше“  стартира днес в ефира на  Радио „Фокус“  и поставя акцент на историята, предизвикателствата и бъдещия път пред автентичната десница- СДС . Предаването е съвместна продукция на Радио „Фокус“ и Съюза на демократичните сили. Всеки вторник във времето между 17 и 18 часа в ефира на Радио „Фокус“ ще говорим  за историята и новите предизвикателства пред синята партия. Ще се върнем към дните на народен порив, огромна енергия и вяра. В предаването ще разказваме за паметните исторически дни, донесли демократичната промяна в България. В рубриката \"Хората, които направиха България демократична\" ще ви срещаме с личности, участвали в историческите моменти. Ще потърсим и вашите спомени \"Къде бяхте на 10 ноември 1989 г.“ Ще говорим за синята идея, за политическото наследство  и разбира се, ще питаме граждани и политици за актуалността на дясната политика днес и в България. Ще бъдем и на \"Раковски 134\", за да попитаме каква е съвременната визия за развитието на страната и десния прочит на политическата ситуация.", "date": "2018.09.11", "title": "„Вече 30 години-времето е наше“ е новото предаване, стартиращо в ефира на Радио „Фокус“"}
{"url": "http://www.focus-news.net/news/2018/09/11/2565784/predsedatelyat-na-parlamentarnata-komisiya-po-kulturata-i-mediite-vezhdi-rashidov-se-sreshtna-s-poslanika-na-turtsiya-hasan-ulusoy.html", "text": "Председателят на парламентарната Комисия по културата и медиите Вежди Рашидов се срещна днес с посланика на Турция в София Н.Пр. Хасан Улусой. Това съобщиха от парламентарната  Комисия по културата и медиите . \r\nПо време на разговора бяха обсъдени въпроси от двустранното културно сътрудничество между България и Турция. Посланик Улусой сподели идеята си за засилване на връзките между творческите гилдии на двете страни.Той е убеден, че една скорошна среща на парламентаристи от Комисията по културата и медиите с колегите им в парламента в Анкара ще има важна роля в активиране на подготовката и реализирането на съвместни културни проекти. Държавната телевизия на Турция също проявява интерес за сътрудничество с колегите си от обществената ни телевизия, стана ясно по време на срещата. \r\nВежди Рашидов заяви, че вярва в силата на културата да гради мостове между държавите и изрази готовност да подкрепи проекти в тази сфера, както и да съдейства за активизиране на Споразумението за филмови копродукции между двете страни, подписано през 2012г.", "date": "2018.09.11", "title": "Председателят на парламентарната Комисия по културата и медиите Вежди Рашидов се срещна с посланика на Турция Хасан Улусой"}
{"url": "http://www.focus-news.net/news/2018/09/11/2565786/kyustendil-rabotna-sreshta-na-predstaviteli-na-mestnata-vlast-na-razlichni-strukturi-i-institutsii-i-direktori-na-uchilishta-se-provede-v-grada.html", "text": "Работна среща на представители на местната власт, на различни структури и институции и директори на училища се проведе в Кюстендил, предаде репортер на  Радио „Фокус” – Кюстендил . На срещата присъства зам.-кметът на Община Кюстендил Светослав Василев. В залата на Възрожденското училище се събраха директорите на основни училища и гимназии в града. Присъстваха и директорът на Обединен детски комплекс – Кюстендил Бойко Малинов, представители на Общинския съвет по наркотични вещества, на Детска педагогическа стая и други експерти ангажирани с образователния процес, с възпитанието на децата и учениците. „Срещата е организационна. Провеждаме я в навечерието на новата учебна година. Целта е да проверим готовността на всяко едно от училищата и на останалите институции”, каза Светослав Василев. По думите му на срещата е обсъден и въпросът с организацията по транспортиране на децата и учениците от малките населени места до средищните училища и детски градини в град Кюстендил. \r\nВенцеслав ИЛЧЕВ", "date": "2018.09.11", "title": "Кюстендил: Работна среща на представители на местната власт, на различни структури и институции и директори на училища се проведе в града"}
{"url": "http://www.focus-news.net/news/2018/09/11/2565776/kanal-5-makedoniya-v-mezhdunarodnata-bitka-predi-referenduma-se-vklyuchva-i-darzhavniyat-departament-na-sasht-ues-michal-pristiga-v-makedoniya.html", "text": "В международната битка преди референдума за името се включва и Държавният департамент на САЩ – в четвъртък, 13 септември, в Македония пристига помощник държавният секретар по европейските въпроси Уес Мичъл, отбелязва скопската телевизия  „Канал 5“ . \r\nВ съобщението от външнополитическото ведомство се пояснява, че в Скопие Мичъл ще се срещне македонския министър-председател Зоран Заев и с представителите на бизнес общността. Целта на пътуването му, както се подчертава в разпространения текст, е да бъде демонстрирана подкрепа за договора за името и на предстоящия на 30 септември референдум.  Тереза Герова", "date": "2018.09.11", "title": "„Канал 5“ (Македония): В международната битка преди референдума се включва и Държавният департамент на САЩ: Уес Мичъл пристига в Македония"}
{"url": "http://www.focus-news.net/news/2018/09/11/2565785/vitsepremierat-ekaterina-zaharieva-shte-uchastva-v-obshtestvena-diskusiya-i-v-sreshta-s-diplomaticheskiya-korpus-vav-velingrad.html", "text": "Вицепремиерът и министър на външните работи Екатерина Захариева заминава за Велинград, където утре, 12 септември, ще вземе участие в обществена дискусия за бъдещето на Европа с младежи от града и ще се срещне с представители на дипломатическия корпус у нас. Това съобщиха от пресцентъра на  Министерството на външните работи . \r\nДискусията е на тема „Равносметка на Председателството на България и как виждаме бъдещето на ЕС – ролята на младите хора“ и ще се състои от 16.00 часа в Туристическия информационен център на Велинград.  \r\nВ събитието ще вземе участие и ръководителят на Представителството на Европейската комисия в България Огнян Златев.  \r\nИнициативата поставя началото на серия от дискусии, чиято цел е включване на гражданите и най-вече на младите хора в обществения дебат по приоритетните за тях теми, които трябва да залегнат в европейския дневен ред.  Участниците ще могат да споделят и визията си относно външнополитическите приоритети на страната ни след края на първото Българско председателство на Съвета на ЕС.  \r\nПо-късно вицепремиерът Захариева ще бъде домакин на посланици и дипломати от акредитираните в България посолства, които ще бъдат във Велинград на 12-ти и 13-ти септември в рамките на традиционното опознавателно пътуване. Тазгодишната визита е посветена на края на първото Българско председателство на Съвета на ЕС. Събитието се организира от Министерството на външните работи, Министерството на туризма, Министерство на младежта и спорта и „БДЖ – Пътнически превози“ ЕООД.  \r\nВ рамките на посещението ще бъдат представени постигнатите от Българското председателство резултати и целите, които страната ни си поставя във външната политика, използвайки позитивната инерция от успешната работа през първото полугодие на 2018 г.  \r\nПрограмата на събитието предвижда чуждите дипломати да посетят и килимарската фабрика в град Костандово, единственото хмелово поле във Велинград, Юндола и спортния комплекс \"Белмекен“. Те ще имат възможност да се запознаят и с възможностите за СПА туризъм у нас.", "date": "2018.09.11", "title": "Вицепремиерът Екатерина Захариева ще участва в обществена дискусия и в среща с дипломатическия корпус във Велинград"}
{"url": "http://www.focus-news.net/news/2018/09/11/2565779/obshtoto-sabranie-na-ban-shte-dade-preskonferentsiya-na-tema-krizata-nimh-ban-na-12-septemvri.html", "text": "Общото събрание на Българската академия на науките (БАН) ще даде пресконференция на тема \"Кризата НИМХ - БАН\". Това съобщиха от пресцентъра на  БАН . \r\nПресконференцията ще се проведе утре, 12 септември 2018 г., в сградата на Българската академия на науките (ул. „15-ти ноември“ 1), в зала „Акад. Иван Евстратиев Гешов“ (залa 207), от 14.00 часа. \r\nВ пресконференцията ще вземат участие председателят на Общото събрание на БАН проф. Евелина Славчева и други членове на Общото събрание на БАН.", "date": "2018.09.11", "title": "Общото събрание на БАН ще даде пресконференция на тема \"Кризата НИМХ - БАН\" на 12 септември"}
{"url": "http://www.focus-news.net/news/2018/09/11/2565788/blagoevgrad-intenziven-e-trafikat-na-vhod-za-tovarni-avtomobili-na-gkpp-kulata.html", "text": "Интензивен е трафикът на вход за товарни автомобили на ГКПП „Кулата“. Това съобщиха за  Радио „Фокус“-Пирин  от ГД „Гранична полиция“. Без забавяне се осъществява преминаването на ГКПП „Илинден-Ексохи“. Нормално интензивно е движението и на останалите пунктове на границата с Република Гърция. \r\nЛора КАЛЧЕВА", "date": "2018.09.11", "title": "Благоевград: Интензивен е трафикът на вход за товарни автомобили на ГКПП „Кулата“"}
{"url": "http://www.focus-news.net/news/2018/09/11/2565789/obshtina-kavarna-shte-se-provede-obshtestveno-obsazhdane-na-predlozheniya-za-uvelichavane-na-ploshtta-na-rezervat-kaliakra-i-namalyavane-na-ploshtta-na-zashtitena-mestnost-stepite.html", "text": "От 10.30 часа на 28 септември 2018 г. в конферентната зала на Регионалната инспекция по околната среда и водите - Варна (ул. „Ян Палах“, № 4) ще се проведе обществено обсъждане на предложения за увеличаване на площта на резерват „Калиакра“ и намаляване на площта на защитена местност „Степите“, в землищата на село Българево и село Свети Никола, Община Каварна, Област Добрич. Това съобщиха от пресцентъра на  Община Каварна . \r\nМинистерството на околната среда и водите (МОСВ) стартира процедура за увеличаване на площта на резерват „Калиакра“, находящ се в землищата на село Българево и село Свети Никола, община Каварна, област Добрич посредством включване на имоти с номера: 07257.46.29, 07257.46.399, 07257.46.407, 07257.46.600, 07257.46.602, 07257.46.605, 07257.46.606, 07257.46.609, вземлището на село Българево, община Каварна, област Добрич, поради обстоятелството, че представляват ценни екосистеми с характерна степна растителност и животински свят, които следва да бъдат опазени в тяхната цялост. \r\nПаралелно с процедурата за увеличаване на площта на резервата ще бъде проведена и процедура за намаляване на площта на Защитена местност (ЗМ) „Степите“ (бивша буферна зона на резерват „Калиакра“) посредством изключване на имоти с номера 07257.46.29, 07257.46.399, 07257.46.407, 07257.46.600, 07257.46.602, в землището на с. Българево, община Каварна, област Добрич, поради обстоятелството, че същите ще бъдат включени в границата на резерват „Калиакра“ и с цел запазване на интегритета на екосистемата, включваща ценни степни съобщества и видове. \r\nДокументацията по предложението е налична в Община Каварна и РИОСВ – Варна, както и на официалната страница на МОСВ, раздел Природа – обществени обсъждания", "date": "2018.09.11", "title": "Община Каварна: Ще се проведе обществено обсъждане на предложения за увеличаване на площта на резерват „Калиакра“ и намаляване на площта на защитена местност „Степите“"}
{"url": "http://www.focus-news.net/news/2018/09/11/2565793/kyustendil-obshtina-dupnitsa-se-vklyuchva-v-initsiativata-da-izchistim-balgariya-zaedno.html", "text": "Община Дупница се включва в инициативата „Да изчистим България заедно”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Той отправи покана към всички граждани с будна съвест да се присъединят и да помогнат с доброволния си труд за почистването на общината от собствените им отпадъци.  „Голямото чистене е на 15 септември, като апелът е гражданите да излязат и почистят пространството пред жилищната сграда, в която живеят”, каза Христо Апостолов. По думите му в този процес по традиция, участват, както организирани групи, така и индивидуални участници – семейства, приятели, съседи. За поредна година Община Дупница ще се присъедини към акцията. С цел оптимално планиране на организационния процес на кампанията, очакваме всички желаещи да заявят участието си в общинска администрация, като посочат мястото, което ще почистват. „Събраните отпадъци може да се оставят до най-близкия съд за отпадъци, след което те ще бъдат извозени”, каза Христо Апостолов. \r\nВенцеслав ИЛЧЕВ", "date": "2018.09.11", "title": "Кюстендил: Община Дупница се включва в инициативата „Да изчистим България заедно”"}
{"url": "http://www.focus-news.net/news/2018/09/11/2565791/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.11", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/09/11/2565787/talat-dzhaferi-vmro-dpmne-vse-oshte-mozhe-da-se-vklyuchi-v-kampaniyata-za-referenduma.html", "text": "В очакване на официалната позиция на опозиционната ВМРО-ДПМНЕ за референдума, в интервю за електронното издание  „Слободен печат“  председателят на македонския парламент Талат Джафери подчерта, че партията на Християн Мицковски все още има възможност да се включи в кампанията. \r\n„Законът предвижда такава възможност, защото определя крайния срок за приключване на кампанията, а не началото й и това кой може да се включи в нея. В този контекст опозицията може да се включи в кампанията във всеки един момент – със „за“ или „против“, смятам, че това е нейно законно право, защото става въпрос за интереса на гражданите и на държавата като международен субект. В тази връзка ако има позиция – когато и да е, средствата са на разположение“, подчерта Джафери.   Тереза Герова", "date": "2018.09.11", "title": "Талат Джафери: ВМРО-ДПМНЕ все още може да се включи в кампанията за референдума"}
{"url": "http://www.focus-news.net/news/2018/09/11/2565797/varna-2650-pozhara-sa-registrirani-v-oblastta-ot-nachaloto-na-godinata.html", "text": "От началото на 2018 г. регистрираните във Варна и областта пожари са 2650, като не може да се говори за рязка динамика в обстановката. Това каза в интервю за  Радио „Фокус“ – Варна  началникът на Регионална дирекция „Пожарна безопасност и защита на населението“ - Варна Комисар Тихомир Тотев. По думите му разликата с миналата година е със стотина произшествия по-малко. По отношение на загиналите при пожари тази година са 5, а пострадалите са 18. За сравнение през същия период на 2017 година загиналите са 6, а пострадалите 39.  \r\n„Затвърждава се тенденцията, че най-много пожари стават в жилищни сгради и в отрасъл „Транспорт”, коментира комисар Тотев. Според него инциденти стават най-често там, където държавният контрол почти няма възможност да влияе. Има и ръст в броя на пожарите в контейнери за събиране на смет. За минали периоди подобните случаи са били 72, а от началото на 2018 година те са 80. Комисар Тотев апелира гражданите и гостите на града да бъдат внимателни и отговорни в поведението си по линия на пожарната безопасност. \r\nДиана СТОЕВА", "date": "2018.09.11", "title": "Варна: 2650 пожара са регистрирани в областта от началото на годината"}
{"url": "http://www.focus-news.net/news/2018/09/11/2565796/politsiyata-v-burgas-izdirva-danni-za-samolichnostta-na-mazh-chieto-tyalo-e-otkrito-na-3-septemvri-k-s-meden-rudnik.html", "text": "Полицията в Бургас издирва данни за самоличността на починал мъж, чието тяло е открито на 03.09.т.г. около 09.50 часа в района между блокове 132 и 333 в к-с „Меден рудник”. При извършения първоначален оглед видими следи от насилие не са открити. Това съобщиха от  ОДМВР – Бургас . \r\nОписание на тялото : мъж на видима възраст около 55 години, ръст 170 см, нормално телосложение, прошарена коса, кафяви очи, мургаво лице, без отличителни белези и татуировки по тялото. Мъжът е бил облечен със синя риза, избелял панталон със син цвят и бели маратонки марка „Kарра”.", "date": "2018.09.11", "title": "Полицията в Бургас издирва данни за самоличността на мъж, чието тяло е открито на 3 септември к-с „Меден рудник”"}
{"url": "http://www.focus-news.net/news/2018/09/11/2565794/danail-kirilov-gerb-shteshe-da-e-chestno-prezidentat-da-sabere-vsichki-zayavleniya-na-grazhdanskite-organizatsii-po-apk-i-da-napravi-iskane-v-konstitutsionniya-sad-a-mezhduvremenno-aktat-da-bade-obnarodvan.html", "text": "Щеше да е честно президентът да събере всички заявления на гражданските организации по АПК и да направи искане в Конституционния съд, а междувременно актът да бъде обнародван. Това каза народният представител от ПГ на ГЕРБ и председател на Правна комисия Данаил Кирилов по време на дебатите в комисията по президентското вето върху Административнопроцесуалния кодекс, предаде репортер на  Агенция „Фокус“ . Кирилов подчерта, че текстовете в АПК се основават на принципа на равнопоставеността. По отношение на таксите той обясни, че те са лимитирани, тъй като има таван.  Според него в продължителния процес на подготвяне на промените в АПК е отразена енергията на административните магистрати да се случат тези промени. По отношение на двуинстанционността, Кирилов поясни, че в АПК се допуска отнемане на втора инстанция, когато спорът е ниско интензивен. „Не смятам, че това са случаи, в които се засягат съществени права“, заяви още Кирилов.  „Дебатът е полезен при всички положения. Нищо, че това е четвърти или пети път, в който обсъждаме аргументите по АПК“, каза Данаил Кирилов и обърна внимание, че сред гостите, които присъстват на дебата по президентското вето, има изразители на чистата гражданска инициатива, както и професионалисти и адвокати, които взаимодействат с гражданското общество.  \r\nДеница КИТАНОВА", "date": "2018.09.11", "title": "Данаил Кирилов, ГЕРБ: Щеше да е честно президентът да събере всички заявления на гражданските организации по АПК и да направи искане в Конституционния съд, а междувременно актът да бъде обнародван"}
{"url": "http://www.focus-news.net/news/2018/09/11/2565795/plovdiv-izlozhba-i-zabava-v-gradskiya-park-shte-priklyuchi-lyatnata-akademiya-za-detsa-sharena-vakantsiya-v-asenovgrad.html", "text": "С изложба и забава в Градския парк ще приключи лятната академия за деца „Шарена ваканция“ в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Програмата по повод закриването на лятната академия ще се състои на 16 септември, като в 10.00 часа пред Градската библиотека „Паисий Хилендарски“ ще бъде открита изложба за дейностите на Местната комисия за борба срещу противообществените прояви на малолетните и непълнолетните в Асеновград. В 10.30 часа ще започне забава в Градския парк с много музика, танци, весели игри, подаръци и почерпка с участниците от лятната академия. \r\nТова лято „Шарена ваканция“ ангажира свободното време на 255 деца на възраст от 7 до 13 години с полезни и приятни дейности и инициативи – плуване, колоездене и „Ваканция в библиотеката“ с много приложни изкуства, рисуване, арт работилница, кръжок по фотография, представяне на стари български занаяти. Лятната академия „Шарена ваканция“ се организира от Общината, Местната комисия за борба срещу противообществените прояви на малолетните и непълнолетните-Асеновград, съвместно с Градска библиотека „Паисий Хилендарски“. \r\nТони МИХАЙЛОВ", "date": "2018.09.11", "title": "Пловдив: Изложба и забава в Градския парк ще приключи лятната академия за деца „Шарена ваканция“ в Асеновград"}
{"url": "http://www.focus-news.net/news/2018/09/11/2565790/faz-uchastieto-na-bundesvera-vav-voenna-operatsiya-v-siriya-bi-bilo-protivokonstitutsionno.html", "text": "Участието на Бундесвера във военна кампания в Сирия би било в противоречие със законите и Конституцията на Германия. Това се подчертава в експертиза, която ще бъде представена пред федералния парламент в Берлин, съобщава националният ежедневник  Die Frankfurter Allgemeine Zeitung . \r\nВключване на германската армия във военна операция в Сирия в отговор на евентуална употреба на химически оръжия от страна на правителствените сили на президента Башар Асад няма да бъде в съответствие с Конституцията на Германия. И не само – то ще бъде в разрез с международното право, категорични са авторите на документа.  \r\nДискусиите по темата излязоха на дневен ред в началото на седмицата, когато бе обсъдено възможно „отмъщение“ , в случай че режимът в Дамаск прибегне до химически оръжия. От редакцията отбелязват, че през април Германия не се включи в ударите срещу Сирия, които САЩ, Великобритания и Франция нанесоха в отговор на предполагаема атака с химически оръжия.  \r\nДори тогава експертите на Бундестага са класифицирали действията на западните сили като противоречащи на международното право. Оценката, че участието на Бундесвера би нарушило Основния закон, от друга страна, е нова. „Парламентът може да даде такъв мандат на Бундесвера само в страни, в които той участва в мисии“, става ясно от експертизата.  .  Тереза Герова", "date": "2018.09.11", "title": "FAZ: Участието на Бундесвера във военна операция в Сирия би било противоконституционно"}
{"url": "http://www.focus-news.net/news/2018/09/11/2565798/balgarski-voennosluzheshti-byaha-udostoeni-ot-prezidenta-rumen-radev-s-darzhavni-otlichiya-za-tyahnata-dalgogodishna-i-bezuprechna-sluzhba.html", "text": "На тържествена церемония в Гербовата зала на „Дондуков“ 2 държавният глава и върховен главнокомандващ Въоръжените сили Румен Радев удостои днес български военнослужещи, заемали ръководни позиции в армията, с орден „За военна заслуга“ първа степен. Това съобщиха от  прессекретариата на държавния глава . Бригаден генерал Светослав Даскалов  получи висшето държавно отличие за големите си заслуги за развитието и укрепването на Въоръжените сили, за дългогодишна и безупречна служба и за приноса си за националната и колективната сигурност, за проявения висок професионализъм и за личния си принос в процеса на реформиране и изграждане на българското военно разузнаване в съответствие с новите глобални предизвикателства.   О.з. вицеадмирал Румен Николов, о.з. генерал-лейтенант Галимир Пехливанов и о.з. генерал-лейтенант Пламен Атанасов  получиха ордени за големите им заслуги за развитието и укрепването на Българската армия, за дългогодишната им и безупречна служба и за приноса им за националната сигурност на Република България.  \r\nПрезидентът Радев посочи в речта си, че удостояването с висшите държавни отличия е безспорно признание за офицерите, за тяхната компетентност и всеотдайност, за достойната им служба в редовете на Българската армия. „Отличените днес висши офицери се доказаха през годините като способни, волеви и доблестни командири“, заяви президентът като подчерта, че е имал възможността да се увери в техния висок професионализъм.  \r\nДържавният глава се обърна към удостоените офицери с думите, че „за вас понятията дълг, чест, достойнство и отдаденост на Родината не бяха празни думи, а изпълнено с дълбок смисъл ежедневие“.  \r\nВ словото си президентът Румен Радев каза още, че службата на наградените висши офицери е преминала в трудни и предизвикателни времена. „Вие трябваше да компенсирате нелепи политически решения в сферата на отбраната, едновременно трябваше да съкращавате и да мотивирате вашите подчинени да служат вярно, трябваше в условия на непрекъснато намаляващи материални ресурси не само да пазите съществуващите отбранителни способности, а да изграждате нови, без при това да излагате на риск живота и здравето на вашите подчинени, трябваше да градите доверие и съвместимост с нашите партньори“, подчерта Румен Радев и заяви, че въпреки всичко офицерите са останали верни на интересите на България и на нейната защита и териториален суверенитет.  \r\n„Колкото и трудно да ви беше, вие не изневерихте на честта на пагона и на хората, които стояха зад вас, защото за вас България беше кауза“, категоричен беше президентът и върховен главнокомандващ на Въоръжените сили Румен Радев.  \r\nОт името на удостоените с ордени военнослужещи о.з. вицеадмирал Румен Николов изказа благодарност на държавния глава за оказаната чест и дадената висока оценка. „Вярвам, че усилията, знанията и опитът, които сме положили в продължение на почти четиридесет години служба, ако бяха подкрепени с политическа воля и финансиране на Българската армия, то резултатите биха били още по-добри“, заяви о.з. вицеадмирал Румен Николов.  \r\nТой изрази увереност, че усилията на неговите колеги от личния състав, оставащи занапред в бойния строй ще бъдат по-добре оценявани чрез подкрепа към Българската армия, за да може тя да изпълнява достойно всички поставени й задачи.  \r\nНа тържествената церемония присъстваха заместник министър-председателя и министър на отбраната Красимир Каракачанов, началникът на отбраната генерал Андрей Боцев, генерали и офицери от Въоръжените сили, семейства и близки на наградените военнослужещи.", "date": "2018.09.11", "title": "Български военнослужещи бяха удостоени от президента Румен Радев с държавни отличия за тяхната дългогодишна и безупречна служба"}
{"url": "http://www.focus-news.net/news/2018/09/11/2565799/pazardzhik-vsichki-obshtinski-uchilishta-i-detski-gradini-na-teritoriyata-na-obshtina-peshtera-imat-gotovnost-za-nachaloto-na-novata-uchebna-godina.html", "text": "Всички общински училища и детски градини на територията на община Пещера имат готовност за началото на новата учебна година, съобщи за  Радио „Фокус“ – Пазарджик  Диана Балканджиева, експерт по културата в Община Пещера. По думите й е налична необходимата учебна документация, приключени са и летните ремонти. Училищата са обезпечени и с необходимия брой преподаватели, като са сключени и договори за отопление.  \r\n„Имаше доста ремонти през лятото, но един от основните ремонти в една от детските градини предстои. Една от основните промени през новата учебна години е сливането на ОУ „Любен Каравелов“ и Професионалната гимназия по машиностроене, като причината за това е намаляване на броя на учениците“, уточни Балканджиева. Тя допълни, че през миналата година е била инициирана среща с ромски семейства от кмета на община Пещера Николай Зайчев, на която родителите са били мотивирани да задължават децата си да посещават училище. \r\nАлбена ЖИЛЕКОВА", "date": "2018.09.11", "title": "Пазарджик: Всички общински училища и детски градини на територията на община Пещера имат готовност за началото на новата учебна година"}
{"url": "http://www.focus-news.net/news/2018/09/11/2565792/varna-prizovavat-sobstvenitsite-na-domashni-praseta-v-rayona-na-provadiya-dobrovolno-da-zakolyat-zhivotnite-si.html", "text": "С кампания местната власт в Провадия и експерти от Агенцията по безопасност на храните ще призовават собствениците на домашни прасета в 24-те села в общината да заколят доброволно животните си. Това каза за  Радио „Фокус“ – Варна  кметът на Провадия Филчо Филчев след извънредна среща при областния управител. Според него целта на разяснителната кампания сред населението е хората да бъдат информирани, че няма проблеми да заколят животните си и да ги ползват за лична употреба. По указания на Агенцията по храните още на 4 септември е извършено преброяване на домашните прасета в частните дворове. Към тази дата броят им е бил 1567 в 24-те населени места в общината, обясни кметът Филчо Филев. Той обаче допълни, че до месец, след старта на кампанията ще бъде извършено повторно преброяване. “Очакваме хората наистина да се съобразят със съветите ни“, добави кметът на Провадия. Предстои в началото на идната седмица да бъдат назначени нови проби от животните в село Бозвелийско. \r\nДиана СТОЕВА", "date": "2018.09.11", "title": "Варна: Призовават собствениците на домашни прасета в района на Провадия доброволно да заколят животните си"}
{"url": "http://www.focus-news.net/news/2018/09/11/2565800/ministar-rumen-porozhanov-shte-se-izvarshi-proverka-na-zhivotnite-pod-selektsionen-kontrol.html", "text": "Министърът на земеделието, храните и горите Румен Порожанов възложи на Изпълнителната агенция по селекция и репродукция в животновъдството в срок до 15 октомври да се извърши проверка на наличните животни, които са под селекционен контрол. Това стана ясно по време на заседание на Консултативен съвет по животновъдство, съобщиха от пресцентъра на  Министерството на земеделието, храните и горите . Целта е по-справедливо разпределение на субсидиите за този вид животни. От своя страна представителите на животновъдните организации приветстваха тази идея и подкрепиха мнението на министър Порожанов, че няма как фермери, които не покриват критериите за селекционна дейност да получават подпомагане за такава. По време на срещата министърът на земеделието възложи още на експерти на Селскостопанска академия и зам.-министър Янко Иванов да разработят насоки за развитие на различните сектори в животновъдството.  \r\nОбсъдени бяха и търсенето на възможностите за реализация на пазара на суровини и продукти от животински произход, облекчаването на изискванията в Наредба №4 за малките кланични пунктове към фермите, Наредба №26 за специфичните изисквания за директни доставки на малки количества суровини и храни от животински произход, както и възможностите за подпомагане на животновъдите за закупуване на мобилни мандри и кланици.  \r\nСред дискутираните теми бяха и включването на различна маркировка на месото от дребен рогат добитък с произход България и варианти за търговия на агнета и ярета към физически лица, без регистриран животновъден обект.", "date": "2018.09.11", "title": "Министър Румен Порожанов: Ще се извърши проверка на животните под селекционен контрол"}
{"url": "http://www.focus-news.net/news/2018/09/11/2565801/kyustendil-obshtinskiyat-savet-v-dupnitsa-e-odobril-izteglyane-na-kredit-vav-vrazka-s-izpalnyavaniya-proekt-za-blagoustroyavane-na-zhilishten-kompleks-bistritsa.html", "text": "Общинският съвет в Дупница е одобрил по време на извънредно заседание предложение за изтегляне на кредит във връзка с изпълнявания проект за благоустрояване на жилищен комплекс „Бистрица”. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Общинското ръководство е представило намерение да изтегли кредит в размер на 1 167 703 лева. Средствата са необходими за плащане на извършени дейности по проекта за благоустрояване на ж. к. „Бистрица“. Кредитът ще бъде взет от фонд ФЛАГ. Той ще бъде върнат, след възстановяване на направените разходи по изпълнение на проекта от страна на управляващия орган по Оперативна програма „Региони в растеж”. Кредитът ще бъде обезпечен чрез учредяване на залог върху собствените приходи на Общината и чрез учредяване на залог върху вземанията на Община Дупница по договора й за безвъзмездна помощ по оперативната програма. \r\nНа сесията е прието и решение Община Дупница да прехвърли за стопанисване на държавата пет язовира, след внесена докладна записка от страна на кмета на Община Дупница инж. Методи Чимев. Става въпрос за язовири в землищата на селата Бистрица и Крайници. Язовирите са публична общинска собственост, та са изградени миналия век и поддържането и реконструкцията им изискват значителен финансов ресурс. Въпреки опитите за тяхното поддържане, в това число и съоръженията към тях, в дължимото по закон техническо и експлоатационно състояние,  община Дупница ще изпита затруднения със справянето на  произтичащите от закона задължения на собственик. Общината не разполага с възможност със собствени средства да покрие всички настоящи и бъдещи разходи по поддръжка и експлоатация на язовирите. Със закона за изменение и допълнение на Закона за водите е предвидена възможност общините, които не могат да поддържат в дължимото техническо и експлоатационно състояние собствените си язовири, да прехвърлят безвъзмездно последните в полза на държавата. Това трябва да стане до края на месец септември. „В много от общините няма необходимите експерти и специалисти, а язовирите са съоръжения, изискващи специална поддръжка. С оглед по-доброто стопанисване тези язовири се прехвърлят за стопанисване от страна на агенцията. От доста години няма интерес за наемане на тези язовири”, каза Емил Гущеров. \r\nНа заседанието на Общинския съвет са утвърдени също пет маломерни паралелки, сформирани в училища в Дупница за новата учебна година. За да съществуват групите с по-малко ученици спрямо утвърдения по закон минимум, е необходимо решение на Общинския съвет. Съветниците са дали съгласие за дофинансиране на маломерните паралелки. Едната паралелка е с профил „Физическо възпитание и спорт“ в училище „Св. Климент Охридски“. В нея са записани 17 осмокласници, а необходимият минимален брой е 18.  \r\nВ рамките на заседанието на Общински съвет – Дупница клетва е положил нов общински съветник – Любомир Георгиев. Той е заел мястото на д-р Кирил Кирилов, който заедно с д-р Крум Бонев напуснаха по свое желание Общинския съвет в Дупница. \r\nВенцеслав ИЛЧЕВ", "date": "2018.09.11", "title": "Кюстендил: Общинският съвет в Дупница е одобрил изтегляне на кредит във връзка с изпълнявания проект за благоустрояване на жилищен комплекс „Бистрица”"}
{"url": "http://www.focus-news.net/news/2018/09/11/2565802/shumen-sazdadena-e-organizatsiya-za-normalnoto-zapochvane-na-uchebnata-godina-v-grada.html", "text": "Създадена е организация за нормалното започване на учебната година в Шумен. Това стана ясно по време брифинг с участието на Найден Косев, заместник-кмет по образование и наука, и инж. Боян Тодоров, заместник-кмет по строителство и екология, предаде репортер на  Радио „Фокус“-Шумен . Не са приключили ремонтите в ОУ „Хр. Ботев“ в село Друмево, както и в четирите училища, които се обновяват по оперативната програма „Региони в растеж“, но с директорите е уточнен план за нормален учебен процес от 17 септември. В училището в Друмево се е наложил авариен ремонт по подмяна на покрива, а в хода на строителство  и други дейности - боядисване, подмяна на ел. инсталация, настилки в класните стаи.  \r\n„Направили сме организация с директора на училището, така че учебната година ще започне нормално, в първата седмица ще учат на двусменен режим, а общинската строителна фирма полага усилия ремонтът да завърши в срок“, каза инж. Тодоров. Той посочи, че амбициите на общинското ръководство са ремонтите по програма „Региони в растеж“, на стойност 13 милиона лева, да приключат до края на годината. „Създаваме трудности за учебния процес, но това е голям шанс за Шумен - да се случат толкова много инвестиции в учебната инфраструктура. Трябва да има копромис от всички - и строители, и учители и родители“, заяви инж. Тодоров.  В НУ „Илия Блъсков“ и след 15 септември ще се работи по асфалтиране на външните площадки, довършителни дейности по тоалетна и занималня. В Първо ОУ „П. Волов“  учебният процес ще започне на два от етажите. Там има да се правят външни асансьори. В СУ „Васил Левски  ще започнат на трите етажа.  \r\n„Там са почти готови, в момента се чисти и се внася оборудване. До последния момент преди старта на учебната година там ще бъде напрегнато, ще се довършва физкултурният салон и учителските стаи, но в рамките на октомври трябва да приключат почти всички видове дейности“, каза инж. Тодоров. Предвижда се ремонтът в училище „Трайко Симеонов“ да завърши до края на годината. Готово е източното крило, очаква се в рамките на месец септември да бъде пуснато за учебен процес и южното, като ще продължи работата по  останалите две крила. Продължавата работата и по топлоизолацията на фасадата на училищната сграда. \r\nИвелина ИВАНОВА", "date": "2018.09.11", "title": "Шумен: Създадена е организация за нормалното започване на учебната година в града"}
{"url": "http://www.focus-news.net/news/2018/09/11/2565804/plovdiv-obshtinite-karlovo-i-asenovgrad-shte-se-vklyuchat-v-natsionalnata-initsiativa-da-izchistim-balgariya-zaedno.html", "text": "Община Карлово ще се включи в националната инициатива „Да изчистим България заедно“. Това съобщиха за  Радио „Фокус“ – Пловдив  от Общината. На 14 септември от 14.00 часа служителите от общинска администрация ще почистят замърсени райони в град Карлово. Гражданите, които желаят да се включат в инициативата, могат да заявят участъци за почистване в Информационния център на община Карлово или при кметовете на съответното населено място. Осигурени са чували и ръкавици, които могат да бъдат получени от 12 до 14 септември от 08.30 до 17.00 часа в Информационния център или от кметствата. Община Карлово ще създаде организация за извозване на събраните отпадъци, като за целта чувалите трябва да бъдат оставени до най-близките контейнери. \r\nНа 15 септември Община Асеновград също ще се включи в националната кампания „Да изчистим България заедно”. Организирани са дежурни екипи, които ще осъществяват дейностите, също контрол по сметоизвозването и ще оказват съдействие на гражданите при необходимост. Осигурени са чували и ръкавици за желаещите да се включат. Необходимо е гражданите, които ще почистват на групи, да подадат информация на телефон 0331/2 02 70 или 0884 660 523, за да се организира извозването на събраните от тях отпадъци. Във връзка с кампанията Община Асеновград е осигурила необходимата техника – фадрома и самосвал. В гъстонаселените квартали – „Запад“, „Баделема“ и „Изток“, ще бъдат поставени контейнери тип „лодка” за строителни и едрогабаритни отпадъци. Организаторите на събитието призовават гражданите да се включат в кампанията като почистят пред своите домове, междублокови пространства, близки зелени площи и градинки, за да бъде чисто и приятно за всички. \r\nТони МИХАЙЛОВ", "date": "2018.09.11", "title": "Пловдив: Общините Карлово и Асеновград ще се включат в националната инициатива „Да изчистим България заедно“"}
{"url": "http://www.focus-news.net/news/2018/09/11/2565803/sadat-nalozhi-myarka-zadarzhane-pod-strazha-na-valcho-arabadzhiev-elena-karayaneva-i-romeliya-kirilova.html", "text": "Апелативният специализиран наказателен съд реши да наложи най-тежката мярка „задържане под стража“ на Вълчо Арабаджиев, Елена Караянева и Ромелия Кирилова, предаде  БНР . Те са обвинени за участие в организирана престъпна група за извършване на данъчни престъпления. По този начин бе отменена наложената от първа инстанция мярка „парична гаранция“, която бе обжалвана от Специализираната прокуратура. \r\nПо-рано днес адвокат Илиян Василев каза на заседанието на Апелативния специализиран съд, че до дни Маринела и Ветко Арабаджиеви ще се върнат в България доброволно.  \r\nДвамата са издирвани с европейска заповед за арест от края на август. Те са обвинени за участие в организирана престъпна група за данъчни престъпления – укриване на данъци и пране на пари.", "date": "2018.09.11", "title": "Съдът наложи мярка \"задържане под стража\" на Вълчо Арабаджиев, Елена Караянева и Ромелия Кирилова"}
{"url": "http://www.focus-news.net/news/2018/09/11/2565805/pravna-komisiya-othavrli-prezidentskoto-veto-varhu-apk.html", "text": "Парламентарната Комисия по правни въпроси отхвърли президентското вето върху Административнопроцесуалния кодекс (АПК), предаде репортер на  Агенция „Фокус“ . „За“ повторно приемане на промените в АПК гласуваха 12 народни представители, „против“ – 7 и „въздържали се“ нямаше, с което ветото бе преодоляно от Правна комисия. Окончателното решение по ветото предстои да бъде взето от пленарна зала. Дебатите по президентското вето продължиха близо 4 часа и се проведоха при засилен граждански интерес.  \r\nПромените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г. Държавният глава оспорва общо 16 разпоредби от закона. Според него с тях уредбата се отдалечава от основни конституционни начала и деформира традиционни принципи и постижения на административното право. Президентът смята, че с промените ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. Това е деветото вето на президента Румен Радев. До момента Народното събрание подкрепи само това върху Закона за приватизация и следприватизационен контрол.   \r\nДеница КИТАНОВА", "date": "2018.09.11", "title": "Правна комисия отхвърли президентското вето върху АПК"}
{"url": "http://www.focus-news.net/news/2018/09/11/2565807/varna-apelativniyat-sad-potvardi-myarkata-domashen-arest-za-mehmet-yavuz-zadarzhan-na-letishteto-vav-varna-poradi-iskane-za-ekstraditsiya-ot-turska-strana.html", "text": "Апелативният съд във Варна потвърди решението на Окръжния съд кюрда с немски паспорт Мехмет Явуз да остане под домашен арест в хотела, в който е настанен в курорта „Златни пясъци“. Това съобщи за  Радио „Фокус“-Варна  говорителят на Апелативната прокуратура във Варна прокурор Стефка Якимова. По нейна информация оттук нататък предстои гледане на делото по същество. Представителката на държавното обвинение припомни, че от страна на Турция трябва да бъдат предоставени документи за присъдите на мъжа в страната, за да мотивира искането си за екстрадиция.   „Фокус“ припомня: \r\nПреди седмица във Варна спрямо 44-годишния турчин с кюрдски произход Мехмет Явуз е постъпило искане на съдебните власти в родината му чрез Интерпол-Анкара, за временното му задържане с намерение за екстрадиция. Мехмет Явуз е задържан на летище Варна на 2 септември. Той е притежавал и немски документи за самоличност. Заповедта за ареста му е издадена на 22 август 2009 година от Висшия криминален съд в Адана. Престъплението, за което Мехмет е бил осъден и има влязла в сила присъда на 24 август 2005 година в родината си, е за извършване на дейности като член на терористична организация. Наложеното му наказание от турския съд е лишаване от свобода за срок от 6 години и 3 месеца, от което има остатък за изтърпяване – 3 години, 7 месеца и 23 дни. В съдебната зала във Варна преди шест дни, обвиняемият заяви, че заради изтръгнати с насилие самопризнания е бил съден в Турция и това е станало причина да поиска статут на политически бежанец в Германия. Мъжът каза, че не е членувал в терористична организация. Той добави, че в Германия е социален работник, а във Варна е пристигнал на почивка в курорта „Златни пясъци“ заедно със съпругата си. \r\nДиана СТОЕВА", "date": "2018.09.11", "title": "Варна: Апелативният съд потвърди мярката „домашен арест“ за Мехмет Явуз, задържан на летището във Варна поради искане за екстрадиция от турска страна"}
{"url": "http://www.focus-news.net/news/2018/09/11/2565811/veliko-tarnovo-sondazhi-za-prouchvane-kachestvoto-na-vodata-predstoi-da-badat-napraveni-v-svishtovska-obshtina.html", "text": "Сондажи за проучване качеството на водата предстои да бъдат направени в Свищовска община. Целта е да се провери дали в различни места от региона има по-добра питейна вода. Ако това се окаже така, е възможно да не се налага изграждането на нова пречиствателна станция за питейни води, обясни за  Радио „Фокус“ – Велико Търново  кметът на Община Свищов Генчо Генчев. Той уточни, че вече има изготвен проект, който ще бъде представен за европейско финансиране. Въпреки това увери, че местната администрация „не стои със скръстени ръце“, докато се чака одобрение. „Ние имаме разговор с регионалния министър и с ресорните, които отговарят за сектор вода, за да се търсят и други средства. Ще се направят и сондажи в няколко точки, за да се види дали там качеството на водата е по-добро и има ли манган. Ако е така, ще се направи инвестиция със средства от държавния бюджет и няма да е необходимо изграждането на нова пречиствателна станция за питейни води в Свищов“, допълни Генчев. Вече са преминали първите огледи на специалисти. Проектът за станцията също е готов. Кметът обясни, че ще се предприеме това, което ще е най-ефективно и евтино за данъкоплатците. \r\nЛуиза ТРАНЧЕВА", "date": "2018.09.11", "title": "Велико Търново: Сондажи за проучване качеството на водата предстои да бъдат направени в Свищовска община"}
{"url": "http://www.focus-news.net/news/2018/09/11/2565808/plovdiv-10-teatralni-trupi-shte-uchastvat-vav-22-roto-izdanie-na-mezhdunarodniya-teatralen-festival-stsena-na-krastopat-v-grada.html", "text": "10 театрални трупи ще участват във 22-рото издание на Международния театрален фестивал „Сцена на кръстопът“ в Пловдив, който се провежда без прекъсване от 1997 година. В продължение на две седмици жителите и гостите на града ще могат да гледат най-добрите постановки в страната за изминалия сезон. Това каза на специална пресконференция по повод събитието продуцентът на фестивала Ирен Чанкова, предаде репортер на  Радио „Фокус“ – Пловдив . По думите й домакин на събитието отново е Драматичен театър-Пловдив, като 13 от представленията в програмата ще бъдат на Голямата сцена, а 6 – в Камерната зала. „Вече са изкупени билетите за много от постановките. Огромен е интересът към книгата и филма за проф. Стефан Данаилов, които ще бъдат представени на 24 септември, от 19.00 часа в театъра. Входът е свободен, но желаещите трябва да си вземат покани от касата“, обясни Ирен Чанкова. По думите й фестивалът вече си има химн. Текстът е на Елин Рахнев, а музиката е написана от 19-годишен студент. \r\n„Сцена на кръстопът“ е събитие, което пловдивчани чакат с нетърпение“, заяви по време на пресконференцията кметът Иван Тотев. Фестивалът се организира с подкрепата на Общината, министерството на културата и спонсори. Извън официалната му програма са предвидени 60 съпътстващи прояви. Сред тях са авторски спектакли, презентации на книги и много други. Откриването на 22-рото издание на Международния театрален фестивал „Сцена на Кръстопът“ е тази вечер от 19.00 часа в Драматичен театър-Пловдив. Фестивалът ще завърши на 24 септември с представяне на книгата и филма за живота на проф. Стефан Данаилов. Мотото на фестивала тази година е „Театъра Вълшебното“. В културния афиш на фестивала присъстват редица заглавия като „Танцът Делхи“, „След репетицията“, „Честита съпруга“, „Вишнева градина“, „Терапевти“, „Пияните“, „Кралят Елен“ и „Петел”. Гости от Украйна ще се включат в програмата с „Мъжът на жена ми“, а след тази постановка ще последват „Нос“ по Гогол, както и „Чамкория“ по Милен Русков. \r\nТони МИХАЙЛОВ", "date": "2018.09.11", "title": "Пловдив: 10 театрални трупи ще участват във 22-рото издание на Международния театрален фестивал „Сцена на кръстопът“ в града"}
{"url": "http://www.focus-news.net/news/2018/09/11/2565809/sport-balgariya-shte-ima-po-dve-predstavitelki-na-finalite-na-obrach-i-na-topka-na-svetovnoto-parvenstvo-po-hudozhestvena-gimnastika.html", "text": "България ще има по две представителки на финалите на обръч и на топка на световното първенство по художествена гимнастика в София. Това са Катрин Тасева, Невяна Владинова и Боряна Калейн, които играха съчетанията си в днешния втори ден на квалификациите. \r\nФиналите на обръч и топка започват в 20:00 часа тази вечер.", "date": "2018.09.11", "title": "Спорт: България ще има по две представителки на финалите на обръч и на топка на световното първенство по художествена гимнастика"}
{"url": "http://www.focus-news.net/news/2018/09/11/2565810/ministar-nikolina-angelkova-do-momenta-sme-nalozhili-nad-450-000-globi-ot-1-oktomvri-startirame-prekratyavaneto-na-6-dogovora-za-kontsesiya-ili-naem-na-plazhove.html", "text": "До момента сме наложили над 450 000 глоби. Това каза министърът на туризма Николина Ангелкова по време на брифинг в Бургас, свързан с резултатите от летния сезон до момента в региона и страната, както и подготовката за лято 2019-а, предаде репортер на  Радио „Фокус“ – Бургас . По думите ѝ до края на септември се очаква да приключи целият туристически сезон. „Това, което направихме като обобщение, е, че по отношение на нарушенията, те намаляват. Хубавото е, че с всяка година представителите на туристическия бранш стават все по-дисциплинирани“, заяви министър Ангелкова.  \r\nТя добави, че на проведената днес среща в Бургас с представители на контролните органи, туристическия бранш и местната власт са били обсъдени редица въпроси, които трябва да бъдат решени за следващото лято, като например да бъдат уеднаквени терминологиите в Закона за туризма и Закона за устройството на територията. \r\n„Тази година за първи път правихме съвместни проверки с НАП и РЗИ, които доведоха до доста добри резултати“, каза още Николина Ангелкова. По думите ѝ по отношение на морските плажове проверките продължават до края на септември. \r\n„До момента мога да потвърдя, че от 1 октомври ще стартираме прекратяването на 6 договора, които в момента са на 6 плажа за отдаване на концесия или под наем. Сред плажовете с нарушения са „Елените 1“, „Равда“, „Бяла-централен“, „Градина“ (Созопол), „Слънчев бряг – централен“, „Шкорпиловци“ и „Обзор-Юг“, допълни министърът на туризма. Тя добави, че биха могли да бъдат прекратени и договорите на други места, в зависимост от това дали са отстранени установените нарушения по тях. \r\nТя добави, че промените, които се предвиждат в Закона за устройството на Черноморското крайбрежие, са свързани с допълнителни санкции по отношение на неохраняемите плажове. \r\n„Едно от честите нарушения това лято бе на неохраняеми плажове да се разполагат нерегламентирано търговски обекти и съответно да се извършва незаконна търговска дейност“, допълни още Ангелкова. \r\nМария ГЕОРГИЕВА", "date": "2018.09.11", "title": "Министър Николина Ангелкова: До момента сме наложили над 450 000 глоби, от 1 октомври стартираме прекратяването на 6 договора за концесия или наем на плажове"}
{"url": "http://www.focus-news.net/news/2018/09/11/2565814/blagoevgrad-vazstanoveno-e-osvetlenieto-v-kriviya-tunel-v-kresnenskoto-defile.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и автомагистрала „Струма“ в Благоевградска област. Това каза за  Радио „Фокус“ – Пирин  дежурният служител в Областно пътно управление-Благоевград. Няма регистрирани тежки пътни инциденти в региона през изминалия ден. Възстановено е осветлението в Кривия тунел в Кресненското дефиле. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.09.11", "title": "Благоевград: Възстановено е осветлението в Кривия тунел в Кресненското дефиле"}
{"url": "http://www.focus-news.net/news/2018/09/11/2565812/pregled-na-mezhdunarodniote-novini-do-18-chasa-agentsiya-fokus.html", "text": "Министър-председателят на Унгария Виктор Орбан обеща да се противопостави на натиска от страна на Европейския съюз за смекчаване на позициите на Будапеща по въпроса за мигрантите, предава  AFP . \r\n„Независимо какво е решението ви, Унгария няма да приеме този шантаж. Унгария ще защити границите си, ще спре незаконната миграция и ще защити правата си\", категоричен бе Орбан пред Европейския парламент, който решава дали да предприеме стъпки, които биха довели до политически санкции срещу Будапеща. \r\n***  Участието на Бундесвера във военна кампания в Сирия би било в противоречие със законите и Конституцията на Германия. Това се подчертава в експертиза, която ще бъде представена пред федералния парламент в Берлин, съобщава националният ежедневник  Die Frankfurter Allgemeine Zeitung . \r\nВключване на германската армия във военна операция в Сирия в отговор на евентуална употреба на химически оръжия от страна на правителствените сили на президента Башар Асад няма да бъде в съответствие с Конституцията на Германия. И не само – то ще бъде в разрез с международното право, категорични са авторите на документа.  \r\nДискусиите по темата излязоха на дневен ред в началото на седмицата, когато бе обсъдено възможно „отмъщение“ , в случай че режимът в Дамаск прибегне до химически оръжия. От редакцията отбелязват, че през април Германия не се включи в ударите срещу Сирия, които САЩ, Великобритания и Франция нанесоха в отговор на предполагаема атака с химически оръжия.  \r\nДори тогава експертите на Бундестага са класифицирали действията на западните сили като противоречащи на международното право. Оценката, че участието на Бундесвера би нарушило Основния закон, от друга страна, е нова. „Парламентът може да даде такъв мандат на Бундесвера само в страни, в които той участва в мисии“, става ясно от експертизата.  \r\n***  В международната битка преди референдума за името се включва и Държавният департамент на САЩ – в четвъртък, 13 септември, в Македония пристига помощник държавният секретар по европейските въпроси Уес Мичъл, отбелязва скопската телевизия  „Канал 5“ . \r\nВ съобщението от външнополитическото ведомство се пояснява, че в Скопие Мичъл ще се срещне македонския министър-председател Зоран Заев и с представителите на бизнес общността. Целта на пътуването му, както се подчертава в разпространения текст, е да бъде демонстрирана подкрепа за договора за името и на предстоящия на 30 септември референдум. \r\n***  Министърът на отбраната на Гърция и председател на „Независими гърци\", младши партньор в коалицията на премиера Алексис Ципрас, Панос Каменос, отново подчерта, че партията му няма да подкрепи правителството, ако договорът за името на Македония бъде внесен за гласуване в гръцкия парламент, съобщава електронното издание на вестник  Kathimerini . \r\n„Ако този договор стигне до гласуване в гръцкия парламент, ние нямаме мандат от народа да продължим и да останем в правителствената коалиция\", заяви Каменос. \r\n„Моето първо предложение към премиера ще бъде хората да покажат позицията си на референдум, на второ място - всяка дискусия [по този въпрос] да се отложи до края на нашия четиригодишен мандат, и трето - да се върви към избори\", отбеляза Каменос с предположението, че споразумението за името би могло да доведе до разрив в коалицията, която има крехко мнозинство в парламента. Това ще създаде условия за предсрочни избори. \r\n***  Заснемането на инсценираната химическа атака, която уж се осъществява от сирийската армия против мирните жители, вече е започнало в сирийската северозападна провинция Идлиб с участието на терористи, съобщиха във вторник пред журналисти от руския Център по примиряване на враждуващите страни в Сирия, предава  ТАСС . \r\n„Според постъпила информация от жителите на провинция Идлиб, в момента в населеното място Джизр аш Шугур се заснема постановъчната провокация с употреба на „химическо оръжие“ от сирийската армия срещу мирното население“, заявиха от Центъра. Както се отбелязва, за провеждането на снимките са пристигнали групи от няколко близкоизточни телевизионни канала, както и „регионалния филиал на водещ новинарски телевизионен канал“ на САЩ. \r\nПо данни на Центъра за примирение, сценарият предвижда инсценировка на „оказване на помощ“ от „активисти“ на „Гражданска отбрана“ („Белите каски“) на жителите на Джизр аш Шугур „след предполагаемо използване на т.нар. барелни бомби с отравящи вещества“. От Центъра отбелязват, че специално за „естествеността“ на заснемането и оперативното събиране на проби от почвата, терористите от „Белите каски“ са доставили от населеното място Хербет ел Джауз „двва контейнера с отравящо вещество на основата на хлора“. \r\nРуските военни отбелязват, че всички заснети видеоматериали към вторник трябва да бъдат предадени в редакциите на телевизионните канали за демонстрация в ефир след публикуването им в социалните мрежи. \r\nТАСС припомня, че Министерството на отбраната на Русия предупреди за готвещата се постановка с използване на хлор  още на 26 август. По-късно от ведомството съобщиха, че резултатите от тази провокация могат да бъдат използвани от силите на западната коалиция начело със САЩ като повод за нанасяне на пореден ракетен удар по държавни обекти в Сирия. САЩ, отбелязаха от руското военно ведомство, вече са концентрирали съответните сили край Сирия: в края на август в Персийския залив пристигна американския ескадрен миноносец Sullivans с 56 крилати ракети, на авиобазата „ел Удейд“ в Катар беше предислоциран стратегически бомбардировач B-1B от ВВС на САЩ с 24 крилати ракети „въздух-земя“ JASSM.", "date": "2018.09.11", "title": "Преглед на международниоте новини до 18 часа (Агенция \"Фокус\")"}
{"url": "http://www.focus-news.net/news/2018/09/11/2565806/afp-viktor-orban-osadi-shantazha-na-es.html", "text": "Министър-председателят на Унгария Виктор Орбан обеща да се противопостави на натиска от страна на Европейския съюз за смекчаване на позициите на Будапеща по въпроса за мигрантите, предава  AFP . \r\n„Независимо какво е решението ви, Унгария няма да приеме този шантаж. Унгария ще защити границите си, ще спре незаконната миграция и ще защити правата си\", категоричен бе Орбан пред Европейския парламент, който решава дали да предприеме стъпки, които биха довели до политически санкции срещу Будапеща.  Тереза Герова", "date": "2018.09.11", "title": "AFP: Виктор Орбан осъди „шантажа“ на ЕС"}
{"url": "http://www.focus-news.net/news/2018/09/11/2565819/kaloyan-kaloyanov-odmvr-burgas-s-okolo-50-po-malko-grabezhi-imame-na-teritoriyata-na-chernomorskoto-kraybrezhie.html", "text": "За поредна година разчитахме на командировани служители, освен на наши сили. Това каза директорът на Областна дирекция на МВР – Бургас старши комисар Калоян Калоянов по време на брифинг във връзка с резултатите от летния сезон до момента в региона и страната, както и подготовката за лято 2019-а, предаде репортер на  Радио „Фокус“-Бургас . „Общо за целия сезон, по цялото Черноморско крайбрежие на Бургаска област бяхме подпомогнати от 780 служители“, каза още Калоянов. По думите тази година е заложено повече на профилирани специалисти по различните линии на престъпления, дори и по джебчийските кражби и противозаконното отнемане на моторни превозни средства. Според ст. комисар по линия на грабежите този подход е дал резултат. „Мога да ви кажа, че имаме с около 50% по-малко грабежи на територията на Черноморското крайбрежие“, заяви директорът на Областна дирекция на МВР – Бургас.  \r\nСпоред него джебчийските кражби са били изключително много редуцирани, включително и тези, които са били извършвани по алеите, използвайки примерно веселото настроение на туристите от страна на престъпния контингент. „Същото е и с противозаконното отнемане на МПС. Ако не ме лъже паметта, в 3 града по Черноморското крайбрежие нямаме крадени автомобили. Разчитахме на помощта на колеги от Румъния, Полша, Чехия. Предварителната оценка, която мога да дам, е, че тяхната помощ е от съществено значение, включително близък и лесен беше контактът с туристи, които търсеха помощ при нас от тези народности“, каза още комисар Калоянов.  \r\nПо думите му за поредна година работи междуведомствения координационен център, в който основни двигатели са били Областна дирекция на МВР - Бургас и НАП. „Изключително широко съдействие указахме на редица институции, на всяка една, която ни иска такова съдействие. Като цяло мога да кажа, че имаме снижение на престъпността. Само за Община Несебър, в чиято територия е и Слънчев бряг, намалението на престъпленията е с над 30%, в сравнение с миналата година, като имате предвид, че е регистриран всеки един краден телефон, като пример“, допълни Калоянов. \r\nДеница ДИМИТРОВА", "date": "2018.09.11", "title": "Калоян Калоянов, ОДМВР-Бургас: С около 50% по-малко грабежи имаме на територията на Черноморското крайбрежие"}
{"url": "http://www.focus-news.net/news/2018/09/11/2565817/blagoevgrad-intenziven-e-trafikat-na-vhod-za-tovarni-avtomobili-na-gkpp-kulata.html", "text": "Интензивен е трафикът на вход за товарни автомобили на ГКПП „Кулата“. Това съобщиха за  Радио „Фокус“-Пирин  от ГД „Гранична полиция“. Без забавяне се осъществява преминаването на ГКПП „Илинден-Ексохи“. Нормално е преминаването и през останалите гранични пунктове с Република Гърция. \r\nЛора КАЛЧЕВА", "date": "2018.09.11", "title": "Благоевград: Интензивен е трафикът на вход за товарни автомобили на ГКПП „Кулата“"}
{"url": "http://www.focus-news.net/news/2018/09/11/2565816/ministar-nikolina-angelkova-smyatam-che-shte-uspeem-da-dostignem-rasta-ot-5-na-turistite-prez-letniya-sezon-koyto-byahme-predvidili.html", "text": "Смятам, че ще успеем да достигнем ръста от 5% на туристите през летния сезон, който бяхме предвидили. Това каза пред журналисти министър Николина Ангелкова по време на брифинг, свързан с резултатите от летния сезон до момента и подготовката за лято 2019-а. Летният сезон се развива много успешно, вече започнахме подготовката за следващата година. За първите 7 месеца на 2018 г. у нас са пребивавали над 5,2 млн. чужди туристи, което е близо 7% ръст спрямо същия период на миналата година. За периода юни-юли 2018 г. чужденците са над 2,8 млн. и това е ръст от 3,6 на сто въпреки дъждовете в началото на юли. Отлични са и показателите за приходите - над 1,3 млрд. евро от международен туризъм за първото шестмесечие на годината, което е 9,7% ръст спрямо същия интервал на 2017 г. Основно ръстовете са от Румъния, Великобритания, Израел, Полша и Чехия. Германия и Русия запазват същите нива от миналата година, като при Русия се наблюдава и лек спад от 2-3%“, каза още Ангелкова. \r\nОтлични са и показателите за приходите - над 1,3 млрд. евро от международен туризъм за първото шестмесечие на годината, което е 9,7% ръст спрямо същия интервал на 2017. Трета поредна година България отчита рекордни статистики в туризма, което говори, че страната ни се утвърждава като дестинация с устойчив напредък, стана ясно от думите на министъра. Отличните резултати се потвърждават и от международните туроператори, с които министерството поддържа активен диалог и вече разработва лято 2019.  \r\nИ в момента за лятото наблюдаваме ръстове в рамките на около 5 на сто на нашите основни пазари, като прогнозите са те да бъдат достигнати като цяло с данните и за август и септември, които още не са публикувани, поясни министърът. През миналото лято отбелязахме ръст от 5,7% на чуждите туристи, като те достигнаха 5,3 млн. от юни до септември. Очакваме да надхвърлим тези показатели, прогнозира министърът. Увереност, че с това лято полагаме добра основа за следващата година, ни дават туроператори като „Томас Кук“ и „ТУИ“, които  обмислят да стартират полети за България още от април 2019 г. Така реално ще се разширят крилата на активния сезон, каза още тя. \r\nМинистър Ангелкова приведе данни на Евростат, според които през май 2018 г. България е на второ място по ръст на нощувките от чужденци в местата за настаняване сред всички държави от ЕС спрямо същия месец на 2017-а. Засега първа е Хърватия с увеличение от 43%, следва нашата страна с 32% ръст. По междинна оценка на Европейската туристическа комисия  за първите няколко месеца на 2018 г. страната ни се представя много успешно на пазари Великобритания и Франция. През юни 2018-а България отчита над 3,1 млн. нощувки на чужденци в местата за настаняване, което е по-добре от Чехия, Швеция, Белгия, Полша, Норвегия, Унгария, Дания и др.  \r\nБългария е отбелязана като една от най-бързо развиващите се туристически дестинации в ЕС. По предварителни данни за периода 2015-2017 г. страната ни е на първо място по ръст на нощувките от чужденци в местата за настаняване сред всички държави от общността, които са подали данни, припомни министър Ангелкова и акцентира върху издигането на сектора като национален приоритет, формиращ над 11% от БВП.  \r\nМария ГЕОРГИЕВА", "date": "2018.09.11", "title": "Министър Николина Ангелкова: Смятам, че ще успеем да достигнем ръста от 5% на туристите през летния сезон, който бяхме предвидили"}
{"url": "http://www.focus-news.net/news/2018/09/11/2565821/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nad-12-t-po-patya-lozen-polski-trambesh.html", "text": "Ограничено е движението на моторни превозни средства с обща маса над 12 т по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г., уточниха за  Радио „Фокус“ – Велико Търново  от Областно пътно управление. \r\nНатоварен е трафикът по основните улици и булеварди във Велико Търново. Интензивно е движението по ул. „Магистрална“, част от главен път София-Варна. Възстановено е движението на всички автомобили и автобуси в посока „Царевец“ и обратно. Всички светофарни уредби към момента работят нормално. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. \r\nОграничено е движението в участък от пътя между Велико Търново и Горна Оряховица поради изграждане на водопровод. Забраната е въведена от км 49+610 до км 49+730. Срокът за приключване на ремонтните дейности е до 20 септември. Остава затворен пътят между село Шемшево и Велико Търново през Западна промишлена зона. Причината е ремонт на мостово съоръжение. \r\nОграничено е движението на моторни превозни средства над 3,5 т по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.09.11", "title": "Велико Търново: Ограничено е движението на моторни превозни средства с обща маса над 12 т по пътя Лозен – Полски Тръмбеш"}
{"url": "http://www.focus-news.net/news/2018/09/11/2565813/sitel-makedoniya-v-mani-zapochna-debatat-za-sporazumenieto-s-gartsiya-i-referenduma.html", "text": "Научният дебат в Македонската академия за наука и изкуства (МАНИ) за споразумението за името започна с участието на политици.На конференцията в МАНУ Заев заяви, че споразумението гарантира македонската идентичност и език, като  същото време отваря вратите за интеграция на страната, предава скопският телевизионен канал  „Сител“ . \r\n„Получихме кристално и недвусмислено признаване на македонския език и македонската идентичност. Македонци, македонец, македонка, македонско. Както в страната, така и в чужбина. Преведено без ограничения на всички езици на света, идентичност за цялостна употреба. Гърция признава нашата идентичност. Езикът ще се използва свободно навсякъде в ООН, НАТО, ЕС, във всички официални институции, дейности и събития“, заяви премиерът Зоран Заев пред присъстващите участници в първата част от дебата, озаглавен „Международен и политически контекст и значение на споразумението\". \r\nПосланиците на САЩ, Франция и Германия се обърнаха към академичните среди. Това е тежък компрес, но визионерски и прагматичен, увери американският посланик Джес Бейли, говорейки за ползите от договора за името на Македония.  \r\nТова, което се променя с членството в НАТО е, че вие вече не сте само съседи, които се опитват да се споразумеят, вие сте съюзници и като съюзници имате ангажимент да спазвате териториалния интергритет и независниост на съюзниците, а това е огромна промяна в тази част на света. Затова е важно да сграбчите момента и да разберете с какво се сблъсквате, какво означава това суверенна независима и сигурна държава, а това е нещо, на което се надяват вашите граждани през последните сто години. И накрая - това е споразумение, за което гражданите на тази страна ще гласуват на 30 септември, за да бъде това техен договор, а не на политиците“, допълни Бейли.  \r\nПредседателят на МАНИ, Таки Фити, оцени сделката като добра и икономически обещаваща. Той изрази надежди, че ще се намери начин името на институцията, която той ръководи, да не бъде променяна. В МАНИ обаче има различни мнения по отношение на договора. Едно от тях е на академик Радован Павловски, който не може да се примири с това, че съгласно договора той вече е северномакедонски поет.   Тереза Герова", "date": "2018.09.11", "title": "„Сител“ (Македония): В МАНИ започна дебатът за споразумението с Гърция и референдума"}
{"url": "http://www.focus-news.net/news/2018/09/11/2565820/sofiya-kmetat-yordanka-fandakova-shte-prisastva-na-kampaniyata-ubiy-skorostta-spasi-dete.html", "text": "На 12 септември, сряда, от 12.00 часа кметът на София Йорданка Фандъкова ще присъства на кампанията „Убий скоростта, спаси дете“, с която се извършва обновяване на пешеходни пътеки в града. Това съобщиха от пресцентъра на  Столична община . Инициативата се провежда за поредна година съвместно с Радио FM+ и е насочена към привличане на вниманието на шофьорите и обществото към превенция на пътни произшествия, чиито жертви са деца.  \r\nСъбитието ще е проведе пред пешеходната пътека на ул. „Съборна“ и ул. „Княз Ал. Батенберг“, която ще бъде обновена.", "date": "2018.09.11", "title": "София: Кметът Йорданка Фандъкова ще присъства на кампанията „Убий скоростта, спаси дете“"}
{"url": "http://www.focus-news.net/news/2018/09/11/2565822/sport-levski-lukoyl-pobedi-universitatya-krayova-v-kontrola.html", "text": "Левски Лукойл победи с 64:62 (21:15, 6:19, 16:17, 21:11) румънския Университатя Крайова във втората контрола между двата отбора. Ден по-рано шампионът на България се наложи над същия съперник с 80:58.  \r\nБългарския отбор поведе с 6 точки след първата четвърт, но в началото на втората част Университатя направи пълен обрат и успя да задържи преднината си до последния период. когато Левски Лукойл ги настигна, а след това и победи.", "date": "2018.09.11", "title": "Спорт: Левски Лукойл победи Университатя Крайова в контрола"}
{"url": "http://www.focus-news.net/news/2018/09/11/2565815/varna-do-kraya-na-mesetsa-shte-ostanat-zagrazhdeniyata-okolo-selo-tutrakantsi-postaveni-zaradi-sluchaite-na-afrikanska-chuma-po-svinete.html", "text": "Пропускателните пунктове в 3-километровата и в 10-километровата зона около село Тутраканци край Провадия, където бяха открити случаи на заболяването Африканска чума по свинете, ще останат до края на септември. Това е решила днес комисията, свикана от областния управител, съобщи за  Радио „Фокус“ – Варна  кметът на Провадия Филчо Филев. По думите му организацията ще бъде ръководена от Община Провадия, Районното полицейско управление и Агенцията по храните. През следващата седмица на животните в 10-километровата зона по всяка вероятност ще бъдат взети повторни проби. В момента до село Тутраканци, е организиран достъп на екипите на домашния социален патронаж, но храна от населеното място няма да се изнася. В село Бозвелийско няма да се провежда задължително колене на животните в частните домове. Въпреки това ще се обяснява на хората, че рискът рязко ще намалее, ако предприемат доброволното заколване на животните. „На този етап тези мерки, които се вземат, са с цел превенция, за да не стигне заразата до големите свинекомплекси“, каза още кметът Филчо Филев. \r\nДиана СТОЕВА", "date": "2018.09.11", "title": "Варна: До края на месеца ще останат загражденията около село Тутраканци, поставени заради случаите на африканска чума по свинете"}
{"url": "http://www.focus-news.net/news/2018/09/11/2565823/gabrovo-ogranicheno-e-dvizhenieto-v-uchastak-ot-patya-mezhdu-kvartalite-chehlevtsi-i-velchevtsi-savpadasht-s-ul-malina-v-grada-poradi-remont.html", "text": "Ограничено е движението в участък от пътя между кварталите „Чехлевци“ и „Велчевци“, съвпадащ с ул. „Малина“ в Габрово. Причината е извършване на строителни дейности, уточниха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал „Чехлевци“ по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nМария НЕДЕВА", "date": "2018.09.11", "title": "Габрово: Ограничено е движението в участък от пътя между кварталите „Чехлевци“ и „Велчевци“, съвпадащ с ул. „Малина“ в града, поради ремонт"}
{"url": "http://www.focus-news.net/news/2018/09/11/2565824/sofiya-vazstanoveno-e-dvizhenieto-po-am-trakiya-ot-km-3-do-km-4-v-posoka-stolitsata.html", "text": "Възстановено е движението по АМ \"Тракия\" от км 3 до км 4 в посока София. Това съобщиха от пресцентъра на  Агенция \"Пътна инфраструктура\" .", "date": "2018.09.11", "title": "София: Възстановено е движението по АМ \"Тракия\" от км 3 до км 4 в посока столицата"}
{"url": "http://www.focus-news.net/news/2018/09/11/2565827/plovdiv-intenziven-e-trafikat-po-osnovnite-napravleniya-v-oblastta.html", "text": "Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“ и „Източен“ в град Пловдив, предаде репортер на  Радио „Фокус“ – Пловдив . Интензивен трафик се отчита също по булевардите „Васил Априлов“, „Шести септември“, „Руски“, „Дунав“, „България“, „Освобождение“ и „Санкт Петербург“. Натоварено е движението и по всички входно-изходни артерии. Пътните настилки на територията на града са сухи и нормално проходими. Северното платно на бул. „Шести септември” в града, в участъка от бул. “Източен“ до ул. „Никола Войводов“, е затворено за движение, заради строително-ремонтни дейности. Въведеното ограничение ще бъде валидно до 30 октомври. Маршрутът  на 8 автобусни линии от вътрешноградския транспорт е променен еднопосочно. Интензивен е трафикът и по основните направления в Пловдивска област, по информация от Областното пътно управление. Най-натоварено движение се отчита в участъка на автомагистрала „Тракия“ в областта, а също по направленията Пловдив-Карлово и Пловдив-Асеновград.  \r\nПътните настилки на територията на областта са предимно сухи. Затворен за движение до 14 септември е входът към кв. „Горни Воден“ по пътя Пловдив-Асеновград. Причината е изпълнението на строително-монтажни дейности на кръговото кръстовище на пътя, в района на км 23. Движението на всички моторни превозни средства се осъществява по останалите пътни артерии. Опасност от падащи камъни има по направленията Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. \r\nТони МИХАЙЛОВ", "date": "2018.09.11", "title": "Пловдив: Интензивен е трафикът по основните направления в областта"}
{"url": "http://www.focus-news.net/news/2018/09/11/2565825/ministar-boil-banov-nad-440-biblioteki-v-stranata-shte-poluchat-1-mln-lv-koito-da-investirat-v-literatura.html", "text": "Над 440 библиотеки в страната ще получат 1 млн. лв., които да инвестират в литература. Това каза министърът на културата Боил Банов по време на откриването на Шестото издание на Алея на книгата в София, предаде репортер на  Агенция „Фокус“ . Банов отчете, че Министерство на културата е подкрепило и участието на страната ни с български щанд в Панаира на книгата в Москва. Министър Банов отправи приветствие към организаторите на Алеята на книгата. „Поздравления за Асоциация „Българска книга“. За пореден път изключително събитие в посока популяризиране на българската литература и в крайна сметка на българската култура“, коментира министър Банов. Той изрази надежда общо със съвместни усилия да се възроди възрожденския дух на българина, усещането му към литературата, книгата и четенето. „На добър час“, каза още министър Банов.  \r\nДеница КИТАНОВА", "date": "2018.09.11", "title": "Министър Боил Банов: Над 440 библиотеки в страната ще получат 1 млн. лв., които да инвестират в литература"}
{"url": "http://www.focus-news.net/news/2018/09/11/2565818/viktor-orban-ungariya-nyama-da-promenya-svoyata-politika-spryamo-migratsiyata-shte-se-izpravim-sreshtu-es-ako-e-neobhodimo.html", "text": "Министър–председателят на  Унгария Виктор Обран заяви, че Будапеща няма да променя своята политика спрямо нелегалната имиграция и ако е нужно, ще я защитава пред Европейския съюз, предава  Sputnik. \r\nИзявлението бе направено по време на парламентарен дебат след изобличителния доклад за Унгария, написан от Джудит Саргентини, европейски законодател от групата на Зелените/ Европейски свободен алианс. \r\nУнгария отдавна критикува политиката на отворени врати на Европейския съюз, първоначално въведена под натиска на миграционната криза. Тя се противопоставя на квотите за релокация на мигранти. Позицията на Будапеща предизвика през 2015 г. Европейската комисия да предприеме стъпки срещу Унгария във връзка с нейните закони за предоставяне на убежище. Унгария издигна огради и засили граничния контрол със съседна Сърбия, припомня Sputnik.  \r\nПрез последните месеци Унгария бе подложена на остра критика, след като въведе новия закон „Стоп Сорос“, който забранява на неправителствени организации да предоставят помощ на мигранти без документи. \r\nНа 19 юли Европейската комисия призова Будапеща пред съда на Европейския съюз за закона „Стоп Сорос“, който според Брюксел не съответства на законодателството на Общността. \r\nПрез 2017 г. унгарският парламент прие закон, според който всички влезли през Унгария и търсещи убежище, а също и тези, които вече са в страната, ще трябва да изчакат в транзитните зони (т.нар. контейнерни лагери на границата) съдебно решение по техния случай.", "date": "2018.09.11", "title": "Виктор Орбан: Унгария няма да променя своята политика спрямо миграцията, ще се изправим срещу ЕС, ако е необходимо"}
{"url": "http://www.focus-news.net/news/2018/09/11/2565828/predstoyashti-sabitiya-v-stranata-za-12-septemvri-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 10.00 часа в залата на Дома на Европа на ул. „Г. С. Раковски“ № 124  ще бъде излъчена пряко от Страсбург традиционната реч за състоянието на Европейския съюз на председателя на Европейската комисия Жан-Клод Юнкер. В последваща дискусия с публиката в залата ще участват ръководителят на Представителството на Европейската комисия в България Огнян Златев и министърът за Българското председателство на Съвета на Европейския съюз (ЕС) 2018 Лиляна Павлова.  \r\n*** \r\nОт 16.00 часа вицепремиерът и министър на външните работи Екатерина Захариева ще вземе участие в обществена дискусия на тема „Равносметка на Председателството на България и как виждаме бъдещето на ЕС – ролята на младите хора“, която ще се проведе в Туристическия информационен център на Велинград. В събитието ще вземе участие и ръководителят на Представителството на Европейската комисия в България Огнян Златев. \r\nПо-късно вицепремиерът Захариева ще бъде домакин на посланици и дипломати от акредитираните в България посолства, които ще бъдат във Велинград на 12-ти и 13-ти септември в рамките на традиционното опознавателно пътуване.  \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 14-ти състав на Специализирания наказателен съд ще заседава по делото срещу Филип К., на когото е повдигнато обвинение за организиране и ръководене на организирана престъпна група. \r\n*** \r\nОт 09.30 часа 15-и състав на Специализирания наказателен съд ще заседава по дело, образувано  по молба на Ерджан М, за изменение на наложената му мярка за неотклонение. \r\n*** \r\nОт 10.00 часа 14-ти състав на Специализирания наказателен съд ще заседава по делото срещу Анжело В., Марио Х. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Кольо К. Мариета В. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в сградата на ГД „Национална полиция“ ще се проведе брифинг. Темата е свързана със започването на новата учебна година и старта на кампанията на Европейския ден без загинали на пътя (19 септември). \r\n*** \r\nОт 11.00 часа в зала „Киото“ на хотел „Маринела“ ще се проведе официална пресконференция за седмото издание на Sofia Fashion Week AW-2018. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за организиране и ръководене на престъпна група. \r\n*** \r\nОт 11.30 часа в Народното събрание на Република България ще бъде открита официално изложбата на Националния литературен музей „Сама в вечерний път вървя...“, посветена на 150-годишнината от рождението на Мара Белчева (1868 – 1937). \r\n*** \r\nОт 12.00 часа в Националния пресклуб на БТА ще се проведе пресконференция за учредяването на Конфедерация на автобусните превозвачи, като стъпка на доброволна консолидация на браншовите организации от сектора. \r\n*** \r\nОт 12.00 часа кметът на София Йорданка Фандъкова ще присъства на кампанията „Убий скоростта, спаси дете“, с която се извършва обновяване на пешеходни пътеки в града. Събитието ще се проведе пред пешеходната пътека на ул. „Съборна“ и ул. „Княз Ал. Батенберг“, която ще бъде обновена. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Диана В., Александър М. и Сашо К., на които са повдигнати обвинения за организиране и ръководене на престъпна група. \r\n*** \r\nОт 14.00 часа в зала „Акад. Иван Евстратиев Гешов“ (залa 207) на Българска академия на науките Общото събрание на БАН ще даде пресконференция на тема „Кризата НИМХ – БАН“. В пресконференцията ще вземат участие председателят на Общото събрание на БАН проф. Евелина Славчева и други членове на Общото събрание на БАН. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Петър М., Адам П и др. на които са повдигнати обвинения за безстопанственост в особено големи размери. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Ангел Р., Красимир С. и др. на които са повдигнати обвинения за организиране и ръководене на престъпна група. \r\n*** \r\nВ хотел „Метрополитън” ще се състои следващото работно заседание на „Национален земеделски форум – ОСП след 2020 г.“. Ротационен домакин на форума ще бъде Национална асоциация на зърнопроизводителите. След приключване на форума от 16.30 часа в зала „София” на хотела ще бъде организиран брифинг.  \r\n*** \r\nОт 18.00 часа в галерия „Арте“ ще бъде открита юбилейната изложба „Елза Гоева на 90 години“. \r\n*** \r\nОт 18.30 часа в Дома на киното ще бъдат прожектирани филми в рамките на кампанията „Да живеем заедно“ по  повод Световния ден за подкрепа на хората с болест на Алцхаймер и други деменции.  \r\n*** \r\nОт 10.00 часа в рамките на Седмицата на пожарната безопасност ще се проведе тренировка и учение с основните части на Единната спасителна система за реагиране при бедствия, с акцент мерки за защита на населението. \r\n*** \r\nОт 10.00 часа в конферентната зала на хотел „Сани“ на бул. „България” 77 икономическият екип на Представителството на Европейската комисия в България ще представи ключовите документи и специфичните за страната препоръки в рамките на Европейския семестър 2018. \r\n*** \r\nОт  18.00 часа в туристическия информационен център към читалището в град Белица  народните представители от „БСП за България“ Димитър Данчев, Николай Иванов, Николай Пенев, Валентина Найденова ще разговарят с жителите на населените места в общината.  \r\n*** \r\nОт 11.00 часа в двора на Клиника педиатрия към МБАЛ „Света Анна“ във Варна ще бъде открито реновираното от фондация „Усмивката“ и „Интерком груп“ ООД детско лечебно заведение.  \r\n*** \r\nОт 18.00 часа в зала „Пленарна“ на Община Варна, в рамките на на Седмицата на православната книга, ще бъдат представени издания на Ловчанската епархия. \r\n*** \r\nОт 19.00 часа в зала 1 на Националния дворец на културата-клон Варна ще бъде открит 14-тият Световен фестивал на анимационния филм. \r\n*** \r\nОт 11.15 часа Председателят на Народната скупщина на Сърбия Н. Пр. Мая Гойкович и придружаваща я делегация ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия.  \r\n*** \r\nОт 18.00 часа в Художествена галерия „Борис Денев“ ще бъде представена изложбата „Споделено изкуство“ на семейство творци Христо, Иваничка и Габриел Паневи. \r\n*** \r\nОт 20.30 часа на сцена Арт Лято“ до Художествена галерия „Борис Денев“ ще се проведе концерт на Saint Electrics. \r\n*** \r\nОт 10.00 часа в залата на Общински съвет - Видин ще се състои пресконференция по повод официална церемония „Първа копка“ по проект „Подобряване на състоянието на образователната инфраструктура в град Видин“. Официалните в двете училища ще се проведат: от 13.00 часа в двора на СУ „Цар Симеон Велики“ и от 14.00 часа  в ППМГ „Екзарх Антим I“. \r\n*** \r\nОт 11.00 часа, в залата на Общински съвет - Видин ще се проведе публично обсъждане на отчета за касово изпълнение на бюджета на Община Видин за 2017 година. \r\n*** \r\nОмбудсманът Мая Манолова организира приемни в десетте общини на област Враца. \r\nОт 10.00 часа омбудсманът Мая Манолова ще открие приемната в Областна администрация Враца, а по-късно отново ще се срещне с ръководството и служителите на МБАЛ „Христо Ботев“, за да ги информира в детайли за разговора й с министъра на здравеопазването Кирил Ананиев миналия петък, 7 септември 2018 г. \r\nОт 14.00 часа общественият защитник ще открие приемната в Община Козлодуй, а в останалите общини от областта гражданите ще бъдат посрещнати от екипа на Манолова. \r\n*** \r\nОт 10.00 часа в Заседателната зала на Община Враца ще се извърши отваряне на оферти в  процедура чрез публично състезание за възлагане на обществена поръчка с предмет: „Текущ ремонт на общински жилища и на павилиони на пазарни площадки, находящи се в гр. Враца“.  \r\n*** \r\nОт 19.00 часа на открита сцена парк „Дъбника”ще се състои концерт от поредицата „Турнетооо“. \r\n*** \r\nОт 18.00 часа в малката зала на Дома на културата Общинският съвет на БСП - Гоце Делчев организира среща - разговор с народните представители от 44-то Народно събрание: проф. Георги Михайлов, Иван В. Иванов, Георги Гьоков и Богдан Боцев. Темата на срещата ще бъде програмата на БСП „Визия за България“ - представяне и дискусия.  \r\n*** \r\nОт 18.00 часа в читалището в Гърмен народните представители от „БСП за България“ Стоян Мирчев, Весела Лечева, Йордан Младенов и Денчо Бояджиев ще разговарят с читалищни дейци от общината.  \r\n*** \r\nОт 10.00 часа в заседателната зала на община Карлово ще се проведе пресконференция във връзка с приключила успешна проверка относно изпълнението на изискванията за пречистване на отпадни води и управление на отпадъците, както и готовността за новата учебна 2018/2019 година.  \r\n*** \r\nОт 10.30 часа в Старото възрожденско училище „Св. Св. Кирил и Методий“ ще бъде открита научна конференция, посветена на 190 години от рождението на Йоаким Груев. Надсловът на събитието е „Копривщица и копривщенци в новобългарското просветно движение“. \r\n*** \r\nОт 10.30 часа проф. Николай Овчаров ще обяви финала на археологическите разкопки на Перперикон за Сезон 2018 и ще представи направените открития.  \r\n*** \r\nОт 10.00 часа в рамките на Седмицата на пожарната безопасност ще се проведе парад на пожарната техника по улиците на град Кюстендил. Наличната техника ще премине по съгласуван маршрут от сградата на Районна служба „Пожарна безопасност и защита на населението”, по улиците „Цар Освободител”, „Хаджи Димитър”, „Раковска”, Македония”, „Петър Ников”, „Гороцветна” и „Демокрация”. На площад „Велбъжд” ще бъдат демонстрирани занятия за гасене на пожари. \r\n*** \r\nОт 13.00 часа в заседателната зала на Областна администрация ще се проведе заседание на Областната комисия по безопасност на движението във връзка с началото на новата учебна година.  \r\n*** \r\nОт 17.30 часа Инициативен комитет „Нова Загора иска да диша“ организира протест срещу обгазяване от инсталация за биогаз на фирма „Енерджи 2“ ООД. Протестиращите ще се съберат пред инсталацията и ще затворят пътя към Свиленград и магистрала „Тракия“ до 19 часа.  \r\n*** \r\nОт 11.00 часа в Регионалния пресклуб на БТА ще се проведе пресконференция на Авиосдружение „Криле“ - Плевен\tвъв връзка с 16-ото издание на авиофестивала на малката и спортна авиация „КРИЛЕ ЗА ВСИЧКИ“ на летище Бохот край Плевен. \r\n*** \r\nОт 12.30 часа в Индустриална зона „Марица“ до град Пловдив ще бъде открит завод на  \r\nфренската група „Латекоер“ в България, член на Френско-българската търговска и индустриална камара.  \r\n*** \r\nОт 20.00 часа пред джамия „Макбул Ибрахим Паша” ще започне концерт от турнето на „Фортисимо Фест”. \r\n*** \r\nОт 18.00 часа народните представители от „БСП за България“  Таско Ерменков, Манол Генов, Кристиян Вигенин, Виолета Желева ще  разяснят приоритетите на „Визия за България” пред жителите на Разлог в малката зала на читалище „Септември”. \r\n*** \r\nОт 11.00 часа в Зала 1 на Областна администрация Русе ще се проведе извънредно заседание на Общото събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе. \r\n*** \r\nОт 18.00 часа народните представители от „БСП за България“ Дора Янкова, Румен Георгиев, Фирип Попов и Денчо Бояджиев ще разговарят с жители на общ. Сатовча. Срещата ще се проведе в кафе „Елеганс”.  \r\n*** \r\nОт 10.30 часа в детския отдел на Библиотека „Родина“ ще се проведе „Празник на многознайковците“. \r\n*** \r\nОт 06.30 до 09.30 часа и от 16.30 до 19.30 часа ще се проведе мирен граждански протест на пътя за село Маца поради лошото му състояние. \r\n*** \r\nОт 10.00 часа кметът на Стара Загора Живко Тодоров ще се срещне с осем старозагорски ученици, които спечелиха общо 9 медала от международни олимпиади по математика, проведени това лято в Сингапур (6 – 9 юли 2018), Сеул (13 – 17 юли 2018), Банкок – IJMO (27 – 31 юли 2018) и Хонг Конг (31 август- 3 септември 2018). Срещата ще се проведе в общинската зала 203. \r\n*** \r\nОт 11.00 часа в Регионалния пресклуб на БТА ще се проведе пресконференция на кмета на Община Опан Генчо Колев. \r\n*** \r\nОт 12.00 часа в Регионалния пресклуб на БТА ще се проведе пресконференция на Сдружение „Свят без граници“. \r\n*** \r\nОт 14.30 часа в Арт залата на НЧ „Св. Климент Охридски 1858“ ще бъде представена книга за Евтим Евтимов. \r\n*** \r\nОт 18.00 часа в залата на Общинската администрация в Хаджидимово народните представители от „БСП за България“ Петър Витанов, Пенчо Милков и Цветан Топчиев ще разговарят за приоритетите на Визията с животновъди, тютюнопроизводители и зеленчукопроизводители от общината.", "date": "2018.09.11", "title": "Предстоящи събития в страната за 12 септември (Агенция „Фокус“)"}
{"url": "http://www.focus-news.net/news/2018/09/11/2565826/aktsenti-v-sutreshniya-blok-dobro-utro-balgariya-na-12-septemvri.html", "text": "Кои са последните мерки, които Българската агенция по безопасност на храните (БАБХ) предприе срещу чумата. Гост в ефира на сутрешния блок „Добро утро, България“ на Радио „Фокус“ ще бъде д-р Александра Митева – началник отдел „Хуманно отношение към животните\" към БАБХ.  \r\nПостигна ли стабилитет премиерът Бойко Борисов с трите оставки? По темата ще разговаряме, в минутите след 8:00 часа, с политолога Татяна Буруджиева. \r\nЩе посетим Поморие, за да научим дали градът е готов за началото на учебната година. Какви проекти се изпълняват на територията на общината? Отговорите на тези и други въпроси ще потърсим от кмета Иван Алексиев. \r\nВ Пловдив започна 22-рото издание на Международния театрален фестивал „Сцена на кръстопът”. Мотото тази година е „Театъра Вълшебното“. Подробности ще ни разкаже колегата Тони Михайлов от Радио „Фокус“ – Пловдив. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.09.11", "title": "Акценти в сутрешния блок „Добро утро, България“ на 12 септември"}
{"url": "http://www.focus-news.net/news/2018/09/11/2565829/smolyan-ostava-povishena-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.11", "title": "Смолян: Остава повишена опасността от падащи камъни по всички пътища в областта"}
{"url": "http://www.focus-news.net/news/2018/09/11/2565831/venko-kalinchev-lovno-ribarsko-sdruzhenie-elen-informatsionna-broshura-za-afrikanskata-chuma-po-svinete-se-razprostranyava-sred-lovtsite-v-kyustendil.html", "text": "Информационна брошура за африканската чума по свинете се разпространява сред ловците в Кюстендил. Това каза пред  Радио „Фокус” – Кюстендил  Венко Калинчев, секретар на Ловно-рибарско сдружение „Елен” – Кюстендил. Брошурата е издадена от Министерство на земеделието, храните и горите, както и от Изпълнителна агенция по горите. Тя съдържа информация за вируса на африканската чума по свинете, разпространение и зараза. Вписани са съвети за почистване и дезинфекция, работа с ловни кучета, пренасяне на продукти от диви свине и други. Целта на информационната брошура е недопускане на разпространението на заболяването в цялата страна. \r\nВенцеслав ИЛЧЕВ", "date": "2018.09.11", "title": "Венко Калинчев, Ловно-рибарско сдружение „Елен”: Информационна брошура за африканската чума по свинете се разпространява сред ловците в Кюстендил"}
{"url": "http://www.focus-news.net/news/2018/09/11/2565832/washington-examiner-izblednyava-li-politicheskata-zvezda-na-angela-merkeli.html", "text": "В авторска статия за американското издание  Washington Examiner  Даниел ДеПетрис разсъждава над въпроса дали „политическата звезда на Ангела Меркел избледнява“.  Агенция \"Фокус\"  представя материала без редакторска намеса. \r\nГерманският канцлер Ангела Меркел е свикнала да се измъква от каши и да оцелява за поне още един ден. След повече от 12 години на кормилото на държавата, тя доминира в германската политическа сцена като никой друг неин колег. Меркел има умение да захвърля принципи и идеологии по пътя на политическата целесъобразност; когато германската общественост се „ожени“ за политиката на отворени врати към бежанците, която тя упорито защитаваше като хуманитарна необходимост, когато никоя друга страна не показа водеща позиция по въпроса - Меркел сключи сделка с турския президент Реджеп Тайип Ердоган, която трябваше до спад в потока от хора през Балканите към Северна Европа. \r\nКанцлерът обаче имаше трудна година. Макар Християндемократическият съюз (ХДС) да спечели парламентарните избори миналата година, резултатите й бяха най-лоши от създаването на партията през 1949 г. насам. Меркел изгуби месеци, опитвайки се да сглоби коалиционно правителство, усилие, което бе усложнено, като се има предвид възприемането на нейната политическа власт и проницателност. Първият опит удари в задънена улица, когато свободните демократи (СвДП) станаха от масата за преговори. Накрая тя успя да състави правителство, нопартньорство с ГСДП мнозина германци възприемат като израз на същата стара политика, която движи страната от десетилетия насам. Голямата коалиция бе подарък за „Алтернатива за Германия“, партия, която сега се счита за най-големият опозиционен блок в Бундестага. \r\nМесеци след края на кризата, в края на юни и началото на юли, една нова беда се приюти в скута на Меркел. Изправен пред сериозно предизвикателство от страна на „Алтернатива за Германия“ в Бавария, лидерът на ХСС и федерален министърът на вътрешните работи Хорст Зеехофер настоя за по-строга политика при предоставянето на убежище. Изплашен от загубата на избирателите в полза на „Алтернатива за Германия“, Зеехофер заплаши с колапс на правителството, ако Меркел откаже да затвори границата с Австрия за влизането на мигранти. Канцлерът беше на такъв тънък лед, че Европейският съюз проведе спешна миграционна среща, за да я извади от дупката; сделката удари и Брюксел, и за последвалото споразумение със Зеехофер нямаше подробности, но поне й спечели повече време. \r\nМесец по-късно, Меркел е изправена пред нова криза: тази на крайнодесния екстремизъм, разпространяващ се в Източна Германия. Протестите в Кемниц от края на август, град на около час път път с кола южно от Лайпциг, се оказаха също толкова политически неудобни за властта на Меркел, колкото грозни бяха и на излъчените кадри. Хиляди демонстранти, някои от които изглежда преследваха чужденци и се поздравяваха по начин, типичен за Нацистка Германия, са точно обратното на това, което Меркел иска за Германия - космополитна, толерантна, щедра и благородна нация, която дава пример за цяла Европа. Противоречията в Кемниц трябваше да са един от редките случаи, в които германски политици от всички партии могат да се обединят в осъждането на тормоза. \r\nДори коалицията на Меркел обаче не успя да направи това. Това, което канцлерът определи като „омраза по улиците\", Зеехофер определи като израз на разочарованието на германския народ от престъпленията, причинени от мигрантите. В който, впрочем, би участвал, ако не беше министър. \r\nМеркел без съмнение е политически оцеляващ. Но е почти невъзможно да се избегне усещането, че тя е загубила част от пътя си. Тя все още може да бъде най-могъщия лидер на на Германия – и на Европа, но все повече изглежда, че губи почва под земята си.  \r\nКоалиционното правителство на Меркел изглежда, сякаш ще рухне при всяка мини криза. Какво означава това за бъдещето на канцлера или дори на ХДС, засега е трудно да се определи. Но можете да сте сигурни, че младите членове на партията, които искат Меркел да предаде властта на следващото поколение, се чудят кога нейната политическа звезда ще угасне. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.09.11", "title": "Washington Examiner: Избледнява ли политическата звезда на Ангела Меркел?"}
{"url": "http://www.focus-news.net/news/2018/09/11/2565833/api-ne-raboti-osvetlenieto-v-tunel-trayanovi-vrata-na-am-trakiya-shofyorite-da-se-dvizhat-s-povisheno-vnimanie.html", "text": "Шофьорите да се движат с повишено внимание по АМ \"Тракия\" през тунел \"Траянови врата\" в двете посоки. Това съобщиха от пресцентъра на  Агенция \"Пътна инфраструктура\" . Поради авария в електропреносната мрежа не работи осветлението в съоръжението.", "date": "2018.09.11", "title": "АПИ: Не работи осветлението в тунел \"Траянови врата\" на АМ \"Тракия\", шофьорите да се движат с повишено внимание"}
{"url": "http://www.focus-news.net/news/2018/09/11/2565830/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kalotina-gkpp-kapitan-andreevo-gkpp-dunav-most-ruse-i-gkpp-dunav-most-vidin.html", "text": "Интензивен е трафикът на изход за товарни автомобили на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин. Това съобщиха от пресцентъра на  ГД \"Гранична полиция\" . На ГКПП \"Кулата\" трафикът е интензивен на вход за товарни автомобили. Нормален е трафикът на всички останали гранични контролно-пропускателни пунктове.", "date": "2018.09.11", "title": "ГД \"Гранична полиция\": Интензивен е трафикът на изход за товарни автомобили на ГКПП \"Калотина\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин"}
{"url": "http://www.focus-news.net/news/2018/09/11/2565835/reuters-navrah-denya-na-kataluniya-v-barselona-otnovo-organizirat-demonstratsii-s-iskane-za-nezavisimost.html", "text": "В Барселона започнаха да се събират привърженици на отделянето на региона от състава на Испания, предава  Reuters , като уточнява, че демонстрацията се организира навръх Деня на Каталуния – 11 септември.   \r\nОчаква се събитието да привлече стотици хиляди по улиците на града. \r\nНастоящият председател на Женералитата на Каталуния Куим Тора и неговият предшественик Карлес Пучдемон, който избяга от Испания след едностранното обявяване на независимостта на региона, призоваха за масово участие в демонстрациите в подкрепа за „развода“ между Барселона и Мадрид.  \r\n„Нашето правителство е ангажирано да превърне републиката в реалност“, заяви Тора в телевизионно обръщение, направено в понеделник.  \r\nПрез последните години привърженици на отделянето в икономически и политически разделения североизточен регион използваха отпразнуването на 11 септември ( „Диада“ - годишнина от падането на Барселона през 1714 г.  под испанско управление) за да представят своята кауза чрез масови демонстрации.", "date": "2018.09.11", "title": "Reuters: Навръх Деня на Каталуния: В Барселона отново организират демонстрации с искане за независимост"}
{"url": "http://www.focus-news.net/news/2018/09/11/2565834/sofiya-vavezhda-se-vremenna-organizatsiya-na-dvizhenieto-za-remonta-na-bul-konstantin-velichkov.html", "text": "Въвежда се временна организация на движението за ремонта на бул. „Константин Величков“, съобщиха от пресцентъра на  Столична община .  \r\nОт 00.00 часа на 12 септември до 24.00 часа на 21 септември се забранява влизането на пътни превозни средства по дясна пътна лента на дясното платно на бул. „К. Величков“, в участък от 70 м преди кръстовището с ул. „Цар Симеон“, в посока бул. „Тодор Александров“.  \r\nОт 00.00 часа на 22 септември до 24.00 часа на 27 септември се забранява влизането на пътни превозни средства по лявата пътна лента на пътното платно на бл. „К. Величков“, в участък от 70 м преди кръстовището с ул. „Цар Симеон“, в посока бул. „Тодор Александров“.  \r\nЗа същия период временно се измества трамвайната спирка с код 2250 „Ул. Цар Симеон“ за трамвайна линия №11 на бул. „Константин Величков“ напред след кръстовището с ул. „Цар Симеон“, в участъка бул. „Тодор Александров“ на съществуващата автобусна спирка с код 2252 „Ул. Цар Симеон“ за автобусни линии№№11 и 83;  \r\nОт 00.00 часа на 12 септември за постоянно трамвайна спирка с код 2249 „Ул. Цар Симеон“ в посока бул. „Сливница“ се измества на новоизградения перон на бул. „К. Величков“ след ул. „Цар Симеон“ в посока бул. „Сливница“;  \r\nОт 00.00 часа на 12 септември до 14.00 часа на 27 септември се измества автобусна спирка с код 2247 „Ул. Цар Симеон“ за трамвайна линия №11 и 83 на бул. „К. Величков“ назад в посока бул. „Тодор Александров“, преди кръстовището с ул. „Цар Симеон“.", "date": "2018.09.11", "title": "София: Въвежда се временна организация на движението за ремонта на бул. „Константин Величков“"}
{"url": "http://www.focus-news.net/news/2018/09/11/2565839/afp-okolo-milion-kataluntsi-se-sabraha-na-miting-v-podkrepa-na-nezavisimostta.html", "text": "Около милион каталунци се събраха на митинг в Барселона в подкрепа на независимостта на региона, предава  AFP , като се позовава на данни от полицията.  \r\nАгенцията пояснява, че демонстрацията е организирана навръх Деня на Каталуния, на който от 2012 г. се организират събития в подкрепа на отделянето от Испания. Броят на участниците в тазгодишната акция е сходен с този на включилите се в митинга през 2017 г.   Тереза Герова", "date": "2018.09.11", "title": "AFP: Около милион каталунци се събраха на митинг в подкрепа на независимостта"}
{"url": "http://www.focus-news.net/news/2018/09/11/2565840/sport-balgariya-zapazi-vtoroto-myasto-v-otbornoto-klasirane-i-sled-vtoriya-den-na-kvalifikatsiite-na-svetovnoto-parvenstvo-po-hudozhestvena-gimnastika.html", "text": "България запази второто място в отборното класиране при жените и след втория ден на квалификациите на световното първенство по художествена гимнастика в София. \r\nКатрин Тасева, Невяна Владинова и Боряна Калейн, които днес играха съчетания с топка, имат сбор от 112.700 точки. \r\nНа първо място във временното класиране е Русия със 120.925 точки, а на трето - Израел със 110.500 точки. Следват Италия, Украйна и Беларус.  \r\nКвалификациите продължават в следващите два дни с изпълненията на бухалки и лента.", "date": "2018.09.11", "title": "Спорт: България запази второто място в отборното класиране и след втория ден на квалификациите на световното първенство по художествена гимнастикa"}
{"url": "http://www.focus-news.net/news/2018/09/11/2565841/pazardzhik-vse-oshte-ne-e-priklyuchil-remontat-na-glavnata-ulitsa-v-grad-vetren.html", "text": "Все още не е приключил ремонтът на главната улица в град Ветрен, съобщи за  Радио „Фокус“ – Пазарджик  кметът на града Радослав Лютаков. Той обясни, че вече е направена едната част като е поставена бетоновата настилка. „Бордюрите са наредени, но тротоарите в лявата част не са готови. Предстои да бъде поставен и вторият слой асфалт. Освен това е направено и изкърпване на настилката около бордюрите. Водопроводът под главната улица обаче вече е готов и довършителните работи, които остават са малко“, коментира Лютаков. Той допълни, че се очаква и улица „Траяна“ да бъде включена в списъка с предстоящите ремонти и те да започнат и там в най-скоро време. По думите му едни от най-проблемните улици в града вече са бетонирани и през дъждовната част от годината няма да има проблем с придвижването на автомобилите и хората по тях. \r\nВаня НИКОЛОВА", "date": "2018.09.11", "title": "Пазарджик: Все още не е приключил ремонтът на главната улица в град Ветрен"}
{"url": "http://www.focus-news.net/news/2018/09/11/2565836/plovdiv-regionalnata-zdravna-inspektsiya-shte-otseni-sedmichnite-razpisaniya-za-parvi-srok-na-vsichki-uchilishta-v-oblastta.html", "text": "Регионалната здравна инспекция в Пловдив ще оцени седмичните разписания за първи срок на всички училища в Пловдив и областта до средата на месец октомври. Това съобщиха за  Радио „Фокус“ – Пловдив  от здравната институция. До 17 септември директорите на учебните заведения в район „Централен” трябва да представят седмичните графици на учебните занятия. До 18 септември това трябва да направят директорите на училища в районите „Северен”, „Западен” и „Тракия”, а до 19-ти – в районите „Южен” и „Източен” в Пловдив. В периода от 20-ти до 26-ти септември се очакват разписанията за първи срок на учебните занятия от директорите на училищата в отделните общини Родопи, Марица, Стамболийски, Раковски, Брезово, Калояново, Асеновград, Лъки, Садово, Първомай, Перущица, Кричим, Куклен, Съединение, Карлово, Сопот и Хисаря. \r\nВ срок до 15 дни от представянето на седмичното разписание Регионалната здравна инспекция трябва да извърши оценка и да изготви протокол за одобрение. Ако програмата не отговаря на изискванията, директорите на учебните заведения са длъжни в 5-дневен срок да внесат в здравната инспекция промененото и утвърдено седмично разписание за повторна оценка. \r\nТони МИХАЙЛОВ", "date": "2018.09.11", "title": "Пловдив: Регионалната здравна инспекция ще оцени седмичните разписания за първи срок на всички училища в областта"}
{"url": "http://www.focus-news.net/news/2018/09/11/2565842/hristo-prodanov-bsp-tarsim-natsionalno-saglasie-po-viziya-za-balgariya.html", "text": "Търсим национално съгласие по \"Визия за България\". Това не става на жълтите павета пред парламента. Ние не излизаме от НС, защото оставаме с явно присъствие. Не омаловажаваме ползата от парламентарната трибуна. На ротационен принцип двадесет депутати от различните парламентарни комисии ще са в НС, така че - какъвто и закон да се разглежда, ние да имаме представители в зала. Това заяви пред БНТ зам.-председателят на ПГ на „БСП за България” Христо Проданов, съобщиха от пресцентъра на  БСП . Той обясни, че по важни въпроси - като гласуване на оставките на министрите, парламентарния контрол или за гласуване на вето на президента - всички депутати от левицата ще са в парламента. Проданов информира, че на следващия ден ще бъде в Якоруда на среща с гражданите, за да коментират „Визия за България”. „Там основният поминък е дървообработване, дърводобив и туризъм. Във „Визия за България” предлагаме дърводобивът да се извършва само от държавни предприятия, ръководени добросъвестно. И искам да чуя мнението на хората\", каза Проданов. Той смята, че държавата може да е лош стопанин, само когато стопаните на държавата са лоши. Депутатът добави, че след срещи с хората в цялата страна, вероятно в края на годината, на конгрес на БСП, ще бъде обобщена платформата на „Визия за България”. \r\nХристо Проданов коментира изказването на премиера, че докато той градял светло бъдеще, депутатите от БСП са на СПА, като поредно разделение на нацията. Относно думите му, че всичко би било добре, ако нямало комунисти, Проданов беше категоричен, че по тази логика, заради миналото си, Бойко Борисов веднага трябва да подаде оставка. „За последните 10 години, откакто бодро ни води ГЕРБ към светло бъдеще, да се сравним със съседна Румъния. Преди 10 години те бяха зад нас по всички показатели. За 10 години минималната им заплата е същата, каквато е в България, но в евро, т.е. е два пъти по-голяма. Стигнахме дотам, че хора от Северна България да ходят през деня да работят там или направо да емигрират. Това е светлото бъдеще, което строят ГЕРБ”, аргументира се Христо Проданов. По повод заявлението на премиера, че се очаква от следващата година 10% увеличение на бюджетните заплати, депутатът от левицата обясни, че то ще бъде изядено от 15% ръст на газа и поскъпването на стоките от първа необходимост.", "date": "2018.09.11", "title": "Христо Проданов, БСП: Търсим национално съгласие по „Визия за България”"}
{"url": "http://www.focus-news.net/news/2018/09/11/2565837/afp-vav-vashington-obyaviha-izvanredno-polozhenie-zaradi-uragana-florans.html", "text": "Обявиха извънредно положение във Вашингтон заради урагана „Флорънс“, предава  AFP , като уточнява, че стихията се приближава към Източното крайбрежие на САЩ.  \r\nоема на източното крайбрежие на САЩ, заплашвайки проливните дъждове и наводненията във Вашингтон. \r\nКметът Мюриел Боусър поясни на пресконференция, че извънредното положение влиза „незабавно в сила“ и че мярката „гарантира, че ще разполагаме с ресурсите, от които се нуждаем, за да се подготвим за „Флорънс“. \r\nПовече от един милион жители на бреговете трябва да напуснат домовете си преди връхлитането на урагана, което се очаква да се случи в четвъртък. Извънредно положение вече бе обявено в щатите Северна и Южна Каролина, Вирджиния и Мериленд. Мярката, обявена от кмета на Вашингтон, е за 15-дневен срок.  \r\nОчаква се ураганът „Флорънс“ да донесе „силни ветрове, валежи и бури\". Последният път, когато американската столица обяви извънредно положение, бе през януари 2016 г., когато бе буквално зарината от зимната буря „Снозила\".  Тереза Герова", "date": "2018.09.11", "title": "AFP: Във Вашингтон обявиха извънредно положение заради урагана „Флорънс“"}
{"url": "http://www.focus-news.net/news/2018/09/11/2565847/ibna-makedoniya-ya-ochakvat-investitsii-ako-razreshavaneto-na-spora-za-imeto-bade-uspeshno-dovedeno-dokray.html", "text": "Европейската банка за възстановяване и развитие (ЕБВР) възнамерява да окаже реална подкрепа на Скопие и Атина, ако разрешаването на спора за името на Македония бъде успешно доведен докрай, предава  Independent Balkan News Agency . \r\nНа практика е изразен интерес към енергийната индустрия, по-конкретно – в газопреносна инфраструктура. Целта е да се засили трансграничното сътрудничество сред страни в Югоизточна Европа. \r\nЗаместник–председателят на ЕБВР Пиер Хайлброн заяви, че решение на спора за името „би могло да позволи отпускането на средства за финансиране на множество проекти, и двете страни желаят реални инвестиции“. \r\nТой подчерта, че споразумението между Атина и Скопие може да привлече интереса на други потенциални инвеститори на Балканите. Следващата необходима крачка е ратификацията на споразумението за името и това трябва да направят парламентите в Атина и Скопие. \r\nЕБВР не разкри сумата на средствата, които възнамерява да отпусне за енергийния сектор. Просто оповести, че има и интерес към транспортния сектор. \r\nСпоред Пиер Хайлброн при всички случаи, през следващите три години ЕБВР ще отпуска 900 милиона евро ежегодно за промотиране на инвестиции в Западните Балкани, включително Македония, Сърбия, Босна и Херцеговина, Черна гора, Албания и Косово. \r\nПрез 2017 г. инвестициите възлизаха на 630 милиона евро в Гърция и 50 милиона евро в Македония.", "date": "2018.09.11", "title": "IBNA: Македония я очакват инвестиции, ако разрешаването на спора за името бъде успешно доведено докрай"}
{"url": "http://www.focus-news.net/news/2018/09/11/2565838/shumen-vavezhdat-vremenni-promeni-v-organizatsiyata-na-dvizhenie-po-vreme-na-krosa-shumen-byaga.html", "text": "В навечерието на новата учебна година в Шумен ще се проведе масовият крос „Шумен бяга 2018 г.“ Това съобщиха от пресцентъра на  Община Шумен . Третото издание на събитието е на 15 септември, събота. Във връзка с провеждане на масовия крос на 15 септември от 14.00 до 20.00 часа се спира временно движението на моторни превозни средства по бул. „Славянски” от ул. „Карел Шкорпил“ до пл. „България“. Ще бъдат затворени и подходите към булеварда откъм: \r\n– двете пресечки на комплекс „Херсон“; \r\n– ул. „Панайот Волов“ от кръстовището с ул. „Цар Иван Александър“; \r\n– ул. „Адам Мицкевич“ от кръстовището с ул. „Съединение“; \r\n– ул. „Карек Шкорпил“ от кръстовището с ул. „Съединение“. \r\nЗа времето от 07.00 до 14.00 часа паркингът пред Общината от ДНА до Драматично-кукления театър „Васил Друмев“ трябва да бъде освободен от автомобили. \r\nСтартът ще бъде даден в 18.00 часа пред паметника на свободата до сградата на Община Шумен. Трасето е с дължина около 2 км., като маршрутът продължава по пътното платно на бул. „Славянски“ до Руския паметник. Оттам участниците се връщат към началната позиция през пешеходната зона на централната част на града и финалът е отново до паметника в градинката до Общината. Проявата няма състезателен характер.", "date": "2018.09.11", "title": "Шумен: Въвеждат временни промени в организацията на движение по време на кроса „Шумен бяга“"}
{"url": "http://www.focus-news.net/news/2018/09/11/2565843/sofiya-vazstanoveno-e-osvetlenieto-v-dvete-trabi-na-tunel-trayanovi-vrata-na-am-trakiya.html", "text": "Възстановено е осветлението в двете тръби на тунел \"Траянови врата\" на АМ \"Тракия\". Това съобщиха от пресцентъра на  Агенция \"Пътна инфраструктура\" .", "date": "2018.09.11", "title": "София: Възстановено е осветлението в двете тръби на тунел \"Траянови врата\" на АМ \"Тракия\""}
{"url": "http://www.focus-news.net/news/2018/09/11/2565844/varna-velosipedist-e-postradal-tezhko-pri-katastrofa-na-am-cherno-more.html", "text": "Велосипедист е пострадал тежко при катастрофа на АМ \"Черно море\". Това съобщиха от пресцентъра на  ОДМВР - Варна . Днес, около 18.15 часа, на АМ \"Черно море\", на около 300 метра преди град Варна, е възникнал пътен инцидент между лек автомобил \"Рено\" и велосипедист. Вследствие на инцидента 61-годишният велосипедист е пострадал сериозно и е настанен за лечение в болнично заведение в тежко състояние, с опасност за живота.  \r\nИзясняват се причините и обстоятелствата около произшествието.", "date": "2018.09.11", "title": "Варна: Велосипедист е пострадал тежко при катастрофа на АМ \"Черно море\""}
{"url": "http://www.focus-news.net/news/2018/09/11/2565845/nimh-utre-shte-bade-predimno-slanchevo-no-sled-obyad-na-mesta-shte-ima-kratkotrayni-valezhi.html", "text": "През нощта ще бъде предимно ясно и почти тихо. Утре ще бъде предимно слънчево, но след обяд над източните и планинските райони облачността ще се увеличи, ще е по-често значителна и на места там ще има краткотрайни валежи. Ще духа слаб, в източната половина от страната - до умерен вятър от север-североизток. Максималните температури ще са между 23° и 28°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Мартин Славчев. \r\nАтмосферното налягане ще се понижи, но ще остане по-високо от средното за месеца. \r\nНад Черноморието облачността ще е значителна и след обяд на много места ще превали. По-интензивни ще са валежите по южното крайбрежие. Ще духа до умерен вятър от север-североизток. Максималните температури ще са 22-24°. Вълнението на морето ще е 1-2 бала. Температурата на морската вода е 25-26°. \r\nПреди обяд над планините ще бъде предимно слънчево, но в следобедните часове облачността ще се увеличи и на много места в масивите от Централна и Източна България ще превали. Ще духа умерен и силен вятър от север-североизток. Максималната температура на височина 1200 метра ще е около 16°, на 2000 метра - около 9°. \r\nПрез следващите дни времето ще бъде променливо. Повече облачност ще има над източната половина от страната и планините, но и там ще е почти без валежи, краткотрайни превалявания са възможни само на отделни места в четвъртък. Тогава и вятърът ще отслабне и ще стане от изток-североизток, а в петък и събота ще е почти тихо. Бързо ще се затопли и дневните температури в събота ще достигнат 27°-32°; сутрешните ще са предимно между 12° и 17°.", "date": "2018.09.11", "title": "НИМХ: Утре ще бъде предимно слънчево, но след обяд на места ще има краткотрайни валежи"}
{"url": "http://www.focus-news.net/news/2018/09/11/2565846/istoriyata-na-sds-vliza-v-darzhavniya-arhiv-obzor.html", "text": "СДС предостави архива на партията на Държавна агенция „Архиви“ за съхранение и дигитализиране. Решението за това е взето след като в централата на СДС постъпи писмо от Държавната агенция за предоставяне на документацията на партията. Интересът към историята на СДС като първата демократична партия, променила България след комунистическия режим, както и предстоящото честване на 30-годишнината от създаването ѝ са добри поводи да се даде възможност на всеки, който се интересува, да научи повече за СДС от документите на партията. Затова ръководството на партията единодушно е решило обработеният до този момент архив (1989 г. – 2009 г.), да бъде предаден. \r\nНа церемонията по предаване на архивите на СДС в централата на партията присъстваха председателят на Държавна агенция „Архиви“ доц. д-р Михаил Груев, председателят на СДС Румен Христов, зам.-председателите д-р Мариана Лазарова и инж. Теодор Петков.  \r\nПредседателят на СДС Румен Христов заяви, че СДС е партия, която твори история и това е причината да се преразглеждат дейностите на партията през изминалите години.  Доц. д-р Михаил Груев, председател на Държавна Агенция „Архиви“, обясни, че масивът  на СДС е безценен извор на съвременната българска история и от години водят преговори с партията за предаване на архива. По време на предаването на архива той каза, че страната ни има много малко материали, за да бъде реконструирана историята на българския преход, но масивът на партията променя сериозно състоянието на изворовата база на историята на България. Доц. Груев изтъкна, че архивът на партията е 33 линейни метра, което се равнява на височината на 10-етажен блок. Той отбеляза, че масивът е обработен и това ще даде възможност за сравнително бързото му оформяне, след което ще стане обществено достъпен. Всеки, които се интересува от ранната история на партията, ще може да се запознае с нея в началото на 2019 г., като посети читалнята на Държавна агенция „Архиви“.   \r\nДаяна ДЮЛГЕРОВА", "date": "2018.09.11", "title": "Историята на СДС влиза в Държавния архив (ОБЗОР)"}
{"url": "http://www.focus-news.net/news/2018/09/11/2565848/veliko-tarnovo-praznikat-den-godina-hrani-organizirat-v-gornooryahovskoto-selo-polikraishte.html", "text": "ХIІ Общински празник на плодородието „Ден година храни” подготвят в горнооряховското село Поликраище. Събитието ще започне в 09.30 часа на 15 септември (събота) и ще се проведе на открита сцена в центъра на населеното място, съобщиха за  Радио „Фокус“ – Велико Търново  организаторите от настоятелството на Народно читалище „Развитие -1884“ и кметство Поликраище. \r\nЦелта на празника на плодородието е да популяризира българските традиции, свързани с кулинарната култура – оригиналните български сортови семена и изделия, съчетани в българската обредност с народните танци – ярък израз на националните ни характер и култура. Гостите на фестивала ще имат възможност да видят изложба на земеделска продукция на местни земеделски производители и пчелари. Ще бъде подредена и експозиция на обреден хляб. \r\nПразничната програма предвижда още конкурс-надиграване, както и фолклорна програма с участието на местни и гостуващи самодейни състави. И тази година зрителите и участниците ще имат възможността да опитат от традиционната за Поликраище градинарска чорба. \r\nЛуиза ТРАНЧЕВА", "date": "2018.09.11", "title": "Велико Търново: Празникът „Ден година храни“ организират в горнооряховското село Поликраище"}
{"url": "http://www.focus-news.net/news/2018/09/11/2565864/rumen-georgiev-asotsiatsiya-na-mlekoproizvoditelite-pazardzhik-porodite-kravi-holshtayn-i-red-holshtayn-sa-masovi-za-balgarskite-zhivotnovadi.html", "text": "Цената на една млекодайна крава към момента на животновъдния пазар в Пазарджишко е около 1000 лева, каза за  Радио „Фокус“ – Пазарджик  Румен Георгиев, председател на Асоциацията на млекопроизводителите в област Пазарджик. По думите му, ако млад човек реши да разкрие животновъдна ферма първоначално с 10 крави, ще трябва да инвестира около 10 000 лева за животни, а около 50 000 лв. е оборудването за фермите. „Масовата порода крави в България, и в по-голямата част от Европа, е „Холщайн“, тип черно-шарена и „Ред Холщайн“ тип червено-шарена. Другите популярни породи в страната, които са с голяма производителност, са „Симентал“ и „Монбелиард“. Най-често кравите, които се внасят от Европа са от породата „Холцайн“, която е най-наложима на пазара“, уточни Георгиев. Той каза също, че по принцип, родени във фермите крави или се продават или се остават за отглеждане и разплод, зависи какви са възможностите и нуждите на стопаните. \r\nАлбена ЖИЛЕКОВА", "date": "2018.09.11", "title": "Румен Георгиев, Асоциация на млекопроизводителите – Пазарджик: Породите крави „Холщайн“ и „Ред Холщайн“ са масови за българските животновъди"}
{"url": "http://www.focus-news.net/news/2018/09/11/2565865/kyustendil-sled-sadebnata-vakantsiya-prodalzhava-obrazuvaneto-na-administrativni-dela-sreshtu-naredbi-na-obshtinite-v-oblastta.html", "text": "След съдебната ваканция продължава образуването на административни дела срещу наредби на общините в област Кюстендил. Това съобщиха за  Радио „Фокус” – Кюстендил  от пресофиса на Административен съд – Кюстендил. Делата се образуват по протест на Окръжна прокуратура, с които се иска отмяна на текстове от общински наредби или на цели административни разпоредби. Насрочени са заседания по дела срещу текстове на наредбата за реда за придобиване, управление и разпореждане с общинско имущество на община Невестино, Наредбата за обществения ред на територията на Община Кюстендил, Правилника за организацията и дейността на общинския съвет, неговите комисии и взаимодействието му с общинската администрация на Община Невестино, Наредба №1 за опазване на обществения ред в община Бобошево, както и Наредба за управление на общинските пътища в Община Рила. До момента административните съдии в Кюстендил са се произнесли по редица дела, чрез които се оспорват текстове в общинските наредби, почти всички са отменени. \r\nВенцеслав ИЛЧЕВ", "date": "2018.09.11", "title": "Кюстендил: След съдебната ваканция продължава образуването на административни дела срещу наредби на общините в областта"}
{"url": "http://www.focus-news.net/news/2018/09/11/2565866/sport-grigor-dimitrov-potvardi-uchastie-v-turnira-vav-viena.html", "text": "Организаторите на турнира на твърди кортове в зала във Виена потвърдиха, че Григор Димитров е заявил участие в надпреварата.  \r\nНай-добрият български тенисист ще дебютира в турнира, провеждащ се в периода 22-28 октомври. Надпреварата във Виена съвпада с тази в швейцарския град Базел, където Димитров е участвал няколко пъти.  \r\nОсвен Димитров, в турнира във Виена ще се включат 10 тенисисти от „Топ 20“ на световната ранглиста. Сред тях са: Доминик Тийм, Кевин Андерсън и Джон Иснър. Към момента българинът е водач в схемата. \r\nДимитров беше пред дебют във Виена миналата година, когато получи „уайлд кард“ от организаторите, но в последния момент я отказа и реши да си вземе почивка, тъй като се беше класирал за финалите на АТП в Лондон.", "date": "2018.09.11", "title": "Спорт: Григор Димитров потвърди участие в турнира във Виена"}
{"url": "http://www.focus-news.net/news/2018/09/11/2565867/varna-malki-prirodolyubiteli-chistiha-plazha-na-kvartal-asparuhovo.html", "text": "Възпитаници от Детска градина „Малкият принц”, ученици от екоклуба на Основно училище „Христо Ботев“, заедно с експерти от Басейнова дирекция „Черноморски район“ и РИОСВ – Варна събраха отпадъци по плажната ивица на квартал „Аспарухово“. Това съобщават от пресслужбата на  Басейнова дирекция . Инициативата е във връзка с кампанията „Да изчистим България заедно“. Малките природолюбители научиха как могат да бъдат ограничени вредите от замърсяването с пластмаси, за да се запази чистотата на морето, на околната среда и на човешкото здраве. На морския бряг децата раздадоха информационни материали как да се намали използването на пластмаса и начините за рециклирането й.", "date": "2018.09.11", "title": "Варна: Малки природолюбители чистиха плажа на квартал „Аспарухово“"}
{"url": "http://www.focus-news.net/news/2018/09/11/2565868/emsc-zemetresenie-ot-34-po-rihter-e-registrirano-v-gartsiya-useteno-e-i-v-makedoniya.html", "text": "Земетресение с магнитуд от 3,4 по скалата на Рихтер е регистрирано в 20:00 часа на територията на Гърция, което е усетено и в съседна Македония, показва справка на  Европейския средиземноморски сеизмологичен център (EMSC) . \r\nЕпицентърът на труса е бил на 119 км югоизточно от албанската столица Тирана и на 26 км южно от Ресен, Македония, с дълбочина от един километър под земната кора. \r\nНе се привеждат данни за пострадали или материални щети.  Тереза Герова", "date": "2018.09.11", "title": "EMSC: Земетресение от 3,4 по Рихтер е регистрирано в Гърция, усетено е и в Македония"}
{"url": "http://www.focus-news.net/news/2018/09/11/2565870/balgariya-i-sarbiya-shte-zadalbochat-satrudnichestvoto-si-i-shte-rabotyat-zaedno-za-evrointegratsiyata-na-zapadnite-balkani-obzor.html", "text": "България и Сърбия ще задълбочат сътрудничеството си и ще работят заедно за евроинтеграцията на Западните Балкани. Това стана ясно по време на първия ден от двудневното посещение в България на председателя на Народната скупщина на Сърбия Мая Гойкович. Тя е у нас по покана на председателя на Народното Събрание Цвета Караянчева. По време на визитата си Гойкович проведе разговори и с президента Румен Радев. \r\nОсновните теми, които Караянчева и Гойкович обсъдиха, бяха възможностите за задълбочаване и разширяване на парламентарното сътрудничество и за оползотворяване на натрупания от България опит в хармонизирането на националното законодателство с това на ЕС. Цвета Караянчева посочи, че България и Сърбия имат много добри отношения, които се развиват динамично в последните години и изрази увереност, че сътрудничеството между парламентите на двете страни ще продължи да се задълбочава. Maя Гойкович обясни, че за Сърбия е важно да почерпи опит и да не прави грешките, които е правила България по време на кандидатстването си в ЕС. Тя посочи, че Сърбия е много благодарна на България, тъй като по време на своето Председателство на Съвета на ЕС българската държава е направила всичко възможно за европейската интеграция на Западните Балкани. „Днес отново се съгласихме, че разширяването на ЕС със Западните Балкани е решаването на проблема, а не правене на проблем. Целта на Сърбия е пълноправното членство в ЕС“, каза още тя и посочи, че това е една цел, която не е недостижима. Като приоритетни сфери на сътрудничеството между България и Сърбия председателите на двете законодателни институции откроиха транспорта, енергетиката, стопанството, туризма, културата и образованието.  \r\nОт своя страна, президентът Румен Радев посочи, че активният политически диалог между България и Сърбия носи общи успехи в търговския обмен и туризма. „Нашите чести срещи и разговори са показателни за новия дух на отношенията между България и Сърбия и за това, че следваме неотлъчно своите общи цели – историческо помирение и съвместното ни бъдеще в Европейския съюз“, каза още държавният глава. Мая Гойкович коментира, че България и Сърбия са обединени от редица фактори – от историята и близостта на културите и езиците си, както и от своето общо бъдеще и стремежа да преодолеят предразсъдъците към своя регион. „Благодарни сме за увереността и последователността, с която България се застъпва за разширяването на Европейския съюз, и за свършената работа по време на председателството ѝ на Съвета на ЕС“, посочи Гойкович. Обща беше позицията, че Дунавската стратегия на ЕС носи ползи за всички страни от региона и може да бъде много по-ефективна чрез европейско финансиране на повече общи проекти за развитие по поречието на река Дунав. \r\nПрез втория ден от официалната си визита председателят на Народната скупщина на Сърбия Мая Гойкович ще посети Велико Търново, където ще разговаря с кмета на Общината инж. Даниел Панов.", "date": "2018.09.11", "title": "България и Сърбия ще задълбочат сътрудничеството си и ще работят заедно за евроинтеграцията на Западните Балкани (ОБЗОР)"}
{"url": "http://www.focus-news.net/news/2018/09/11/2565871/zadarzhan-e-mazhat-koyto-blasna-i-ubi-izvesten-baletist-vav-varna.html", "text": "Полицията е задържала мъжа, който в понеделник блъсна с автомобила си 39-годишен велосипедист до Летния театър във Варна и след това избяга от мястото на произшествието, предаде  БНР.  \r\nВ следствие на инцидента, мъжът е починал в болница. Той е известен балетист от държавната опера във Варна. От източници в МВР \"Хоризонт\" научи, че извършителят се е предал в полицията с адвокат. \r\nПо случая тече досъдебно производство.", "date": "2018.09.11", "title": "Задържан е мъжът, който блъсна и уби известен балетист във Варна"}
{"url": "http://www.focus-news.net/news/2018/09/11/2565869/hashim-tachi-bitkata-sas-sarbiya-se-vodi-v-bryuksel.html", "text": "Косовският президент Хашим Тачи призна, че ще бъде трудно да се постигне мир със Сърбия, но диалогът с нея е единственият път към решение, предава  RTK Live . \r\nКоментирайки думите на сръбския президент Александър Вушич за Слободан Милошевич по време на неотдавнашното му посещение в Косово, Тачи заяви, че целият свят знае, че Милошевич е касапин на Балканите и че той е пряко отговорен за геноцида в Косово. \r\n„Да го прославимя в момент на усилия за постигане на мир е много голяма грешка\", категоричен бе Тачи. \r\nНа въпроса дали е изненадан от сравнително слабото присъствие на косовските сърби по време на митинга на Вучич, Тачи отбеляза, че за него най-важно е било отсъствието на инциденти в рамките на престоя му в най-младата държава на Балканите.  Тереза Герова", "date": "2018.09.11", "title": "Хашим Тачи: Битката със Сърбия се води в Брюксел"}
{"url": "http://www.focus-news.net/news/2018/09/11/2565872/targovishte-izlozhba-pod-loznitsata-lozata-v-bitieto-na-balgarina-shte-bade-otkrita-v-slaveykovoto-uchilishte.html", "text": "Нова мобилна изложба на Регионален исторически музей – Търговище на тема „Под лозницата. Лозата в битието на българина” ще бъде открита в Славейковото училище. Това съобщиха от  РИМ – Търговище . Тя ще бъде открита от 17.30 часа на 14 септември, Кръстовден, когато в много краища на България започва гроздоберът. Експозицията ще покаже чрез информационни постери, оригинални  снимки, документи и множество предмети на бита колко дълбоко лозарството е навлязло в ежедневието на обикновения българин в миналото и днес. Ще могат да се видят артефакти от античността до наши дни, да се научат интересни подробности за лозарството и гроздето. Посетителите могат да се снимат под лозницата за спомен, като се опитат да отгатнат от кой сорт е гроздето под нея. За подрастващите, а и за всички любознателни посетители ще има забавни познавателни игри, свързани с гроздето, лозето и лозарството.", "date": "2018.09.11", "title": "Търговище: Изложба „Под лозницата. Лозата в битието на българина“ ще бъде открита в Славейковото училище"}
{"url": "http://www.focus-news.net/news/2018/09/11/2565873/deutsche-welle-aleksis-tsipras-govori-za-dogovora-s-makedoniya-pred-evropeyskiya-parlament.html", "text": "Алексис Ципрас говори за Договора с Македония пред Европейския парламент, съобщава македонската редакция на  Deutsche Welle . \r\nГръцкият министър-председател в Европейския парламент в Страсбург защити Договора от Преспа и неговия македонски колега Зоран Заев. Ципрас бе особено критичен към двете опозиционни партии в Македония и Гърция, ВМРО-ДПМНЕ и Нова демокрация, обвинявайки ги, че техните лидери си служат с еднакви аргументи в опит да отхвърлят договора, с който се слага край на десетилетния спор за името. \r\n\"Умолявам всички депутати да разберат следното - и аз и Заев сме обявявани за предатели в нашите страни от политици, които спадат към Европейската народна партия със едни и същи аргументи\", каза Ципрас. \"Мицотакис и Мицковски, които принадлежат към Европейската народна партия (ЕНП), ни обвиняват с напълно еднакви аргументи- че сме предатели и че споразумението е вредно. Не мислите ли, че тъй като двамата консервативни лидери ни обвиняват, че сме предатели и че това споразумение е предателство, това вероятно означава, че и аз Заев правим нещо добро, проправяме пътя към мира, перспективи за сътрудничество и мирно бъдеще, историческо бъдеще и с това съм много горд \", каза Ципрас. \r\nДебатът в Европейския парламент на моменти приличаше на дебатите от гръцкия парламент, след като депутатът от Нова демокрация, Манолис Кефалоянис, попита Ципрас да каже как в бъдеще ще се наричат езика и националността на македонските граждани, пише редакцията. \r\nЦипрас отговори с насрещен въпрос: как се е наричала тази държава досега в Европейския парламент? \r\n\"Това е Европейският парламент, не можем да се държим като в гръцкия парламент и да считаме тази тема за табу, заравяйки главата си в пясъка. Знаете, че от години си заравяме главата в пясъка, докато реалността е различна, - 140 страни, сред които и най-големите като САЩ, Китай, Русия, са признали страната под конституционното й име, а това име е само Македония. Всички лидери казват Македония и никой не изглеждаше раздразнен \", каза Ципрас. \r\nГръцкият премиер твърди, че с договора Македония вече няма да може да претендира за \"античното гръцко македонско наследство\", т.е., че с него се признава, че съседната страна е славянска и нейният език е славянски. \"Досега това не се е случвало\", каза Ципрас.  Юлиян Марков", "date": "2018.09.11", "title": "Deutsche Welle: Алексис Ципрас говори за Договора с Македония пред Европейския парламент"}
{"url": "http://www.focus-news.net/news/2018/09/11/2565875/futbol-ispaniya-vodi-na-harvatiya-s-30-sled-parvoto-poluvreme-v-mach-ot-turnira-na-uefa-liga-na-natsiite.html", "text": "Футбол: Испания води на Хърватия с 3:0 в мач от турнира на Уефа „Лига на нациите“ на стадиона  в испанския град Елче. Головете отбелязаха Саул с глава след центриране на Карвахал в 24-ата минута , Марко Асенсио с удар от дъгата на наказателното поле в 33-ата минута  и автогол на Калинич от хърватския отбор  в 35-ата минута.  В друг мач от Дивизия А Исландия губи за сега  у дома от Белгия  с 0:2 след първото полувреме", "date": "2018.09.11", "title": "Футбол: Испания води на Хърватия с 3:0 след първото полувреме в мач от турнира на УЕФА „Лига на нациите“"}
{"url": "http://www.focus-news.net/news/2018/09/11/2565876/the-times-of-israel-benyamin-netanyahu-izrazi-udovletvorenie-ot-reshenieto-na-sasht-da-zakrie-misiyata-na-oop-vav-vashington.html", "text": "Израелският премиер Бенямин Нетаняху изрази удовлетворение от решението на САЩ да закрие мисията на Организацията за освобождение на Палестина (ООП) (международно признатия представител на палестинския народ – бел. ред.) във Вашингтон, пише израелското издание  The Times of Israel . \r\nПремиерът Бенямин Нетаняху във вторник похвали администрацията на американския президент Доналд Тръмп за решението си да затвори мисията на Организацията за освобождение на Палестина във Вашингтон, заявявайки, че това е \"правилното решение\". \r\n\"САЩ взеха правилното решение\", каза Нетаняху в изявление в края на празника Рош Хашана. \"Израел подкрепя тези действия, които имат за цел да покажат ясно на палестинците, че отказът да преговарят и  продължавайки да нападат Израел в международни форуми няма да доведе до мир\". \r\nМайкъл Орен, заместник-министър и бивш посланик във Вашингтон, похвали и хода на САЩ. \r\n\"Със закриването на офиса на ООП във Вашингтон американската администрация не променя правилата на играта, а просто ги възстановява след години на пренебрегване\", каза Орен, като отбеляза, че според споразуменията от Осло е забранено да действат в посока на признаване на  палестинска държава извън преговорите с Израел. \r\n\"Трябва да се отбележи, че за разлика от предишните администрации, които бяха възнаградили палестинците за изоставяне на преговорите с Израел, президентът Тръмп принуждава палестинците да платят цената, каза Орен. \"Както видяхме в миналото - даването на подаръци на палестинците само ги държи далеч от мирните преговори, а сега американците ги наказват, за да ги накарат да се върнат на масата\", заяви Орен.  Юлиян Марков", "date": "2018.09.11", "title": "The Times of Israel: Бенямин Нетаняху изрази удовлетворение от решението на САЩ да закрие мисията на ООП във Вашингтон"}
{"url": "http://www.focus-news.net/news/2018/09/11/2565877/global-times-kitay-kitaysko-ruskoto-satrudnichestvo-e-zhizneno-vazhno-za-dalechniya-iztok.html", "text": "Китайско-руското сътрудничество е жизнено важно за Далечния изток, пише англоезичното китайско издание  Global Times . \r\nКитайският президент Си Дзинпин започна своята визита във Владивосток във вторник, като присъства на Четвъртия Източен икономически форум. За първи път китайският държавен глава ще присъства на форума. Китайското посолство в Русия го нарече „безпрецедентен“ момент в историята на китайско-руските връзки. \r\nВ същия ден Русия започна най-големите военни учения \"Восток-2018\" (Изток-2018) след падането на Съветския съюз в руския Далечен Изток. Народната освободителна армия на Китай изпрати над 3000 войници, повече от 900 броя военно оборудване и общо около 30 самолета и хеликоптери, за да вземат участие в маневрите. Това съвместно учение няма аналог в историята на китайско-руския военен обмен. \r\nДвете важни събития изпратиха ясни сигнали - цялостното стратегическо партньорство между Китай и Русия бе допълнително укрепено и ще има широки перспективи за сътрудничество между двете страни в Далечния Изток. \r\nЦялостното стратегическо сътрудничество между Пекин и Москва привлече огромно внимание в световен мащаб и това внимание се увеличава, дори когато Западът продължава да говори негативно. По този начин китайско-руското партньорство формира силна стратегическа стабилност. Взаимното политическо доверие достигна безпрецедентно високо и икономическото сътрудничество непрекъснато се разширява. \r\nИзлишно е да се каже, че Вашингтон всъщност насърчи  отношенията между Китай и Русия чрез икономическото „изстискване“ на двете страни. \r\nНо за Белия дом е доста наивно да се отнася до стратегическото сътрудничество между Пекин и Москва като допълнение на американската политика към Китай и Русия. Дълбока вътрешна конструктивна сила отдавна съществува в китайско-руските  връзки и надвишава съответните им отношения със САЩ. Двустранните отношения се превърнаха в един от крайъгълните камъни на глобалните дипломатически стратегии на двете нации. \r\nИма предимства и за Китай, и за Русия да развиват икономическо сътрудничество в Далечния Изток. Но съвместните работи ще проверят и доверието и търпението на двете страни. Тези, които са склонни да предизвикат неприятности, също могат да потърсят начин за влошаване на двустранното сътрудничество в региона чрез повдигане на историческите спомени за двете страни в района или разликата в гъстотата на населението между руския Далечен Изток и Североизточния Китай. \r\nИ все пак общата тенденция е китайско-руското сътрудничество в Далечния Изток да се движи стабилно напред. Китай остава най-големият търговски партньор и в продължение на много години е най-големият източник на чуждестранни инвестиции в Далечния Изток. В региона са реализирани общо 28 китайски проекта, пише изданието.  Юлиян Марков", "date": "2018.09.11", "title": "Global Times (Китай): Китайско-руското сътрудничество е жизнено важно за Далечния изток"}
{"url": "http://www.focus-news.net/news/2018/09/11/2565874/kathimerini-broyat-na-zaginalite-v-smartonosniyat-pozhar-kray-atina-dostigna-99-dushi.html", "text": "Броят на загиналите в смъртоносният пожар край Атина достигна 99 души, пише електронното издание на гръцкия вестник  Kathimerini . \r\nОще една жертва е починала в болница в Атина във вторник – става дума за жена на 26 години, увеличавайки смъртността от пожарите, които опустошиха Източна Атика през юли до 99 души. \r\nСъщевременно жителите на опустошената област заявиха в писмо, че много от обещаните обществени работи за възстановяване на щетите не са започнали, а тези, които са започнали се извършват \"с тревожно бавно темпо\", застрашавайки тяхната безопасност. \r\nТе също така заявиха, че много жертви на горски пожари все още не са получили първоначалната помощ, за да покрият непосредствените си нужди.  Юлиян Марков", "date": "2018.09.11", "title": "Kathimerini: Броят на загиналите в смъртоносният пожар край Атина достигна 99 души"}
{"url": "http://www.focus-news.net/news/2018/09/11/2565878/tv-21-makedoniya-ochakva-se-kasno-tazi-vecher-vmro-dpmne-da-obyavi-svoyata-pozitsiya-za-referenduma.html", "text": "Очаква се късно тази вечер ВМРО-ДПМНЕ да обяви своята позиция за референдума , съобщава македонският телевизионен канал  ”TB 21” . \r\nПонастоящем Изпълнителният комитет на ВМРО-ДПМНЕ се намира в централния щаб в Скопие. Очаква се да бъде взето решение как да се продължи при предстоящия референдум, насрочен за 30 септември. \r\nЗасега има  само неофициална информация, че опозиционната партия няма да излезе с конкретна позиция, а ще остави своите поддръжници, симпатизанти и членове да гласуват по собствено убеждение. \r\nПо време на последното посещение в Кичево Мицковски каза, че той не е този, който да казва на хората как да действат на референдума. \r\nЖурналистическите екипи все още са пред централата на партията и очакват края  на заседанието на Изпълнителния комитет.  Юлиян Марков", "date": "2018.09.11", "title": "„ТВ 21“ (Македония): Очаква се късно тази вечер ВМРО-ДПМНЕ да обяви своята позиция за референдума"}
