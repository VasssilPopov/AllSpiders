{"url": "http://www.focus-news.net/news/2018/11/22/2593679/kyustendil-okolo-219-advokati-sa-vpisani-v-advokatskata-kolegiya-v-grada.html", "text": "Около 219 адвокати са вписани в Кюстендилската адвокатска колегия. Това каза пред  Радио „Фокус” – Кюстендил  председателят на колегията адвокат Румен Антимов по повод Деня на българската адвокатура. По думите му област Кюстендил е един от регионите в страната с най-много адвокати от глава на населението. „Немалка част от адвокатите практикуват извън очертанията на областта. Най-голям е броят на колегите, практикуващи в София. Имаме и колеги които практикуват в Перник, Благоевград и в други градове”, отбеляза Румен Антимов. По думите му има достатъчно брой адвокати. Според него има интерес към адвокатската колегия. В края на миналия и в началото на този месец са проведени избори за вписване в колегията на нови адвокати. От Кюстендил са кандидатствали седем души, като трима от тях са издържали изпита. „Като процентно съотношение това е безкрайно радващо. Има колегии, при които са кандидатствали по 10-15 души, но нито един не е издържал”, каза Румен Антимов. По думите му  става въпрос за млади хора, предимно между 25 и 30 години. \r\nАнтимовкоментира също, че за всеки адвокат има място за реализация, ако спазва моралните и професионални принципи. Всеки който работи съвестно може да си намери реализация. Адвокатската професия изисква морал, изисква почтеност и отчетност към клиента. Ако го правиш системно и добре, със сигурност ще успееш да се реализираш. Не мисля, че младостта на един човек би била проблем за неговата реализация. По – скоро при нормално проявена упоритост, желание за работа и спазване на всички морални принципи, всеки един колега може да се реализира”, посочи Румен Антимов. По повод празника на адвокатите в България той пожела много здраве, за да може да се реализират в професионален план, на нивото на семейството и на приятелството. „Желая упоритост в работата, отстояване на законовите интереси на клиентите и прекрасна професионална реализация”, каза Румен Антимов. \r\nВенцеслав ИЛЧЕВ", "date": "2018.11.22", "title": "Кюстендил: Около 219 адвокати са вписани в адвокатската колегия в града"}
{"url": "http://www.focus-news.net/news/2018/11/22/2593664/kyustendil-leko-se-e-povishilo-ravnishteto-na-bezrabotitsa-na-teritoriyata-na-direktsiya-byuro-po-truda-kyustendil.html", "text": "Леко се е повишило равнището на безработица на територията на Дирекция „Бюро по труда” – Кюстендил. Това съобщи за  Радио „Фокус” – Кюстендил  Юлиан Карпузов, временно изпълняващ длъжността директор в Дирекция „Бюро по труда” – Кюстендил. За октомври отчетеното равнище на безработицата е 9,5 %, а през септември то е било 9,3 %. 2537 души са официално регистрираните безработни на територията на общините Кюстендил, Невестино и Трекляно. Данните сочат, че най-висока безработица има на територията на община Невестино – 14,6 %, в Трекляно и Кюстендил равнището на безработица е 9,4 %. 53,6 % от общия брой регистрирани безработни лица са без специалност и професия. 633 души са безработните специалисти, а 545 са регистрираните лица с работническа професия без работа. Най-висока е безработицата при хората със средно специално и професионално образование, следвани от лицата с начално образование. 9,3 % от общия брой регистрирани безработни лица са хора с висше образование. \r\nЮлиан Карпузов отбеляза също, че преработващата промишленост, търговията и транспортът са секторите с най-много свободни работни места в Кюстендил. В рамките на един месец на територията на дирекцията са обявени 133 свободни работни места на първичния трудов пазар. Най-много са позициите в секторите преработваща промишленост, търговия, транспорт, хотелиерство, административни дейности, финансови и застрахователни дейности, както и образование. 17 са били свободните работни места по програми за субсидирана заетост. На територията на дирекцията продължава реализацията на Оперативна програма „Развитие на човешките ресурси”. В рамките на месец 15 души са намерили работа по програми за обучение и заетост. Други 139 души са започнали работа на първичния трудов пазар. Данните на дирекцията сочат, че 256 души с намалена трудоспособност активно търсят своята трудова реализация. На територията на общините Кюстендил, Невестино и Трекляно безработните младежи са общо 432. \r\nВенцеслав ИЛЧЕВ", "date": "2018.11.22", "title": "Кюстендил: Леко се е повишило равнището на безработица на територията на Дирекция „Бюро по труда” – Кюстендил"}
{"url": "http://www.focus-news.net/news/2018/11/22/2593659/gl-prokuror-sotir-tsatsarov-ako-naistina-tsvetan-vasilev-e-daval-na-nyakogo-100-hil-evro-te-ne-sa-dostignali-do-men.html", "text": "Ако наистина Цветан Василев е давал на някого 100 хил. евро на месец за главния прокурор го информирам съвсем отговорно, че те не са достигали до мен, нито евро от тях. Това каза главният прокурор на Р България Сотир Цацаров в отговор на въпрос получавал ли е пари от Цветан Василев в „Шоуто на Слави“ по  бТВ . „Доколкото си спомням твърденията, че съм получавал от Цветан Василев 100 хил. евро са били разпространени от него чрез една медия, в негово открито писмо“, коментира той. „Форматът е доста добър, за да мога да му отговоря по същия начин и публично. Нито евро от това, което твърди Цветан Василев, ако въобще е давал такива пари, е достигало до мен“, обяви главният прокурор. „Нямам от какво да се притеснявам с оглед тези негови твърдения“, заяви Сотир Цацаров.", "date": "2018.11.22", "title": "Гл. прокурор Сотир Цацаров: Ако наистина Цветан Василев е давал на някого 100 хил. евро, те не са достигнали до мен"}
{"url": "http://www.focus-news.net/news/2018/11/22/2593663/gl-prokuror-sotir-tsatsarov-ako-ms-prodalzhi-da-bezdeystva-po-predlozheniyata-ni-svarzani-s-kazusa-yulen-prokuraturata-shte-bade-prinudena-da-predprieme-drugi-merki.html", "text": "Ако МС продължи да бездейства по предложенията ни, свързани с казуса „Юлен“, прокуратурата ще бъде принудена да предприеме други мерки, свързани с проверка за търсене на наказателна отговорност. Бихме предприели разследване, ако мерки не последват.  Това каза главният прокурор Сотир Цацаров в предаването „Шоуто на Слави“ по  бТВ .  \r\nНа въпрос разследва ли се сигналът от сайта „Бивол“ за далаверата на фирма „Юлен“ и бедняка милонер Георгиус Георгиу, Цацаров коментира: „Гледах предаването Ви снощи, поставихте въпроса за „Юлен“ и министър-председателят го прехвърли към мен. Ако трябва да отговоря, без да прехвърлям проблема към него, ще кажа следното по отношение на казуса „Юлен“ - всички протести, които бяха свързани с концесията, която държи, всички казуси, които бяха свързани със споровете около допълнителни лифтове, размер на концесията, концесионно възнаграждение и прочие, са били предмет на мащабна проверка на прокуратурата“. Цацаров уточни, че проверката на прокуратурата е стартирала след сигнал на политическа партия, която се обявява в подкрепа на природата. „В резултат на проверката до министър-председателя и целия Министерски съвет бе изпратено мащабно предложение, подписано от мен. В него предлагаме на МС незабавно да предприеме действия, с които да приведе фактическото осъществяване на концесионните действия в съответствие с концесионния договор, да ограничи размера концесионна площ, който „Юлен“ ползват до размера по договор, да приведе договора в съответствие с действащите разпоредби на Закона за концесиите и най-вече да защити интересите на държавата по отношение на концесионното възнаграждение“, обясни главният прокурор. По думите му в предложенията е констатирано бездействие за доста голям период от време. „Самите собственици на „Юлен“ са предложили да започнат незабавни преговори за корекция на проблемите и привеждането им към законосъобразно положение“, добави той. „Ако бездействието на МОСВ, като цяло на МС продължи, прокуратурата ще бъде принудена да предприеме други действия, независимо кой как ни прехвърля проблема“, поясни Цацаров. \r\nГлавният прокурор уточни, че е ясно кой е реалният собственик на „Юлен“, но не може да съобщи името му по памет. Той обаче уточни, че при желание, информацията ще се обяви.", "date": "2018.11.22", "title": "Гл. прокурор Сотир Цацаров: Ако МС продължи да бездейства по предложенията ни, свързани с казуса „Юлен“, прокуратурата ще бъде принудена да предприеме други мерки"}
{"url": "http://www.focus-news.net/news/2018/11/22/2593662/plovdiv-komisar-georgi-mangarakov-e-noviyat-direktor-na-regionalnata-direktsiya-pozharna-bezopasnost-i-zashtita-na-naselenieto.html", "text": "Комисар Георги Мангараков е новият директор на Регионалната дирекция „Пожарна безопасност и защита на населението” в Пловдив. Това съобщиха за  Радио „Фокус“ – Пловдив  от Главна дирекция „Пожарна безопасност и защита на населението“ (ГДПБЗН). Комисар Георги Мангараков е назначен със заповед на министъра на вътрешните работи Младен Маринов и е бил представен пред състава на Регионалната дирекция „Пожарна безопасност и защита на населението” от директора на ГДПБЗН гл. комисар Николай Николов. \r\nКомисар Георги Мангараков е роден на 8 февруари 1964 година в град Асеновград. Завършил е висшето си образование във Факултет „Пожарна безопасност и защита на населението” към Академията на МВР. В Министерство на вътрешните работи е от 1990 година. Започва професионалната си реализация като инспектор във II Районна служба „Пожарна безопасност и защита на населението” - Пловдив и от 2015 г. до момента я е оглавявал. Настоящият пост заема след спечелен конкурс.", "date": "2018.11.22", "title": "Пловдив: Комисар Георги Мангараков е новият директор на Регионалната дирекция „Пожарна безопасност и защита на населението”"}
{"url": "http://www.focus-news.net/news/2018/11/22/2593660/blagoevgrad-regionalniyat-istoricheski-muzey-otbelyazva-99-godini-ot-podpisvaneto-na-nyoyskiya-miren-dogovor-s-izlozhbata-ograbeni-nadezhdi.html", "text": "Регионален исторически музей – Благоевград отбелязва 99 години от подписването на Ньойския мирен договор с изложбата „Ограбени надежди“. Това каза за  Радио „Фокус“-Пирин  д-р Кирил Алексиев, временно изпълняващ длъжността директор на музея. Той посочи, че изложбата ще остане в залите на музея около месец, тоест - до средата на декември. По думи на д-р Алексиев изложбата „Ограбени надежди“ е посветена на една трагична дата от българската история. Според него въпреки това, като пазители на историческата памет, историците не бива да забравят и пренебрегват такива дати, защото всъщност споменът за трагичните събития отпреди 99 години трябва да държи будно съзнанието ни и всички ние да знаем как да научаваме горчивите уроци от историята.  \r\nД-р Алексиев отбеляза, че българската историческа гилдия нарича Ньойския договор „договор за грабеж“. Той подчерта, че този договор унищожава окончателно българския национален идеал в началото на 20 век, а именно - идеалът всички българи да живеят в рамките на една обща държава. „За наше огромно съжаление Ньойският договор се подписва във време, в което всъщност националният порив е достигнал своя връх по време на войните за национално обединение и с това нещо поривът на българите е прекършен. За съжаление и днес все още са живи последствията от Ньойския мирен договор и това е една от основните причини, въпреки неговата злокобност по отношение на българската национална история, ние всяка година да отбелязваме тази дата“, коментира историкът. Д-р Алексиев каза още, че историята е низ от събития и процеси, които отбелязват не само щастливи мигове в историческото ни битие, а ни дават ценни и горчиви уроци, които трябва да учим и да не забравяме. \r\nД-р Кирил Алексиев посочи също, че изложбата „Ограбени надежди“ включва 10 постерни табла, които са групирани по различни хронологически моменти около подписването на Ньойския мирен договор. „Освен самият договор и фактите, които са изнесени около него, е обърнато сериозно внимание и на фактите около участието на България в Първата световна война: надеждите, които влага България в това участие; българският национален блян; жестоката покруса след подписването на договора и орязването на териториите от българското етническо землище, които всъщност са една поредна горчива страница в българската история; многолюдната бежанска вълна, която залива България по това време; безбройните икономически проблеми, които следват след подписването на договора, както и редицата ограничителни клаузи във военно, материално и икономическо отношение, които всъщност се превръщат действително в една истинска национална катастрофа и дават горчивите си плодове и днес“, подчерта той.  \r\nД-р Алексиев допълни, че освен това е отделено внимание и на създаването на Обществото на народите (ОН) като една институция, която е замислена с благородна кауза - да предпазва света от бъдещ подобен конфликт като войната от 1914-1918 година, но всъщност в таблото са посочени фактите, които определят, че реално организацията се превръща в нещо, което е много далеч от първоначалната идея. По думите му Обществото на народите, вместо да се превърне в защитник на онеправданите и в рупор на мира в световен план, се превръща в институция, която има само и единствено за цел да утвърди наложените хегемония и световен ред след края на Първата световна война, а освен победители, има и загубили, към които отношението е изключително позорно и тежко. По думите му за наше огромно съжаление България е в лагера на победените държави и всъщност в тази изложба се показва това, което страната ни е принудена да понесе след края на Първата световна война. \r\nНатали СТЕФАНОВА", "date": "2018.11.22", "title": "Благоевград: Регионалният исторически музей отбелязва 99 години от подписването на Ньойския мирен договор с изложбата „Ограбени надежди“"}
{"url": "http://www.focus-news.net/news/2018/11/22/2593661/gl-prokuror-sotir-tsatsarov-ne-e-postignat-sashtestven-napredak-po-razsledvaneto-na-ubiystvoto-na-ivo-stamenov.html", "text": "Разследването в момента е в Националната следствена служба. За съжаление, съществен напредък по разследването все още не е постигнат. Това каза главният прокурор на Р България Сотир Цацаров в отговор на въпрос докъде е стигнало разследването на убийството на инспектора от НАП Иво Стаменов в „Шоуто на Слави“ по  бТВ . „По отношение на това убийство са проведени много действия, и с мое участие и това на тогавашния главен секретар, сега министър Младен Маринов“, обясни той. „Разкриването на убийството е работа на МВР. Прокуратурата разследва и обвинява, но не разкрива престъпления“, посочи Сотир Цацаров. „Фокус“ припомня:  На 18 декември 2017 година в 8.40 часа в района на ул. „Дунав“ в столицата 43-годишният Иво Стаменов, директор на отдел „Фискален контрол“ в НАП, бе прострелян на път за работа. Служителят на НАП бе ранен в дясната раменна част, като бяха засегнати големи кръвоносни съдове. Той бе приет в критично състояние и с опасност за живота във Военномедицинската академия (ВМА). Няколко дни след стрелбата в кв. „Хаджи Димитър“ бе намерен автомобилът на стрелците. На 12 януари Иво Стаменов почина във ВМА.", "date": "2018.11.22", "title": "Гл. прокурор Сотир Цацаров: Не е постигнат съществен напредък по разследването на убийството на Иво Стаменов"}
{"url": "http://www.focus-news.net/news/2018/11/22/2593667/inzh-deyan-ivanov-kmet-na-beloslav-667-000-leva-sa-danachnite-zadalzheniya-na-grazhdani-i-firmi-kam-obshtinata-nad-60-ot-tyah-sa-na-predpriyatiya-v-selo-ezerovo.html", "text": "667 000 лева са данъчните задължения на граждани и фирми към Община Белослав в края на годината. Това каза за  Радио „Фокус“ – Варна  кметът на Община Белослав инж. Деян Иванов. Най-големите длъжници са предприятия, които се намират на територията на село Езерово, които са отговорни за над 60% от неплатените данъци. „Много от предприятията на територията на село Езерово не са си плащали данъците през миналата и тази година“, посочи кметът на Белослав. Очакванията са част от данъците и таксите да бъдат платени до края на годината, за да има изпълнение на бюджета. Инж. Деян Иванов подчерта, че през годините са водени и различни дела, свързани с финансови корекции, които са ощетили бюджета на Общината с близо 200 000 лева тази година. Инж. Иванов заяви, че несъбраните данъци и наложените финансови корекции няма да се отразят на обществото и договорните бенефициенти, като Община Белослав ще приключи 2018 година без финансови задължения. \r\nМарияна ВАЛЕНТИНОВА", "date": "2018.11.22", "title": "Инж. Деян Иванов, кмет на Белослав: 667 000 лева са данъчните задължения на граждани и фирми към Общината, над 60% от тях са на предприятия в село Езерово"}
{"url": "http://www.focus-news.net/news/2018/11/22/2593669/rzi-varna-finite-prahovi-chastitsi-i-avtomobilniyat-transport-sa-osnovni-zamarsiteli-na-vazduha-v-grada.html", "text": "Основен замърсител на въздуха във Варна са фините прахови частици. Това съобщиха за  Радио „Фокус“ – Варна  от Регионалната инспекция по околната среда и водите (РЗИ) във Варна. Обикновено пикови стойности и по брой и по концентрация се отчитат през студените месеци. Това се дължи на широката употреба на твърди горива в битовия сектор и оказва сериозно въздействие върху състоянието на приземния въздушен слой. За намаляване на замърсяването от този сектор са насочени и мерките,  предвидени в Националната програма за подобряване качеството на атмосферния въздух 2018  – 2024 година. Друг замърсител е автомобилният транспорт. \r\nЗа намаляване нивата на замърсителите в атмосферния въздух съгласно нормативните изисквания Община Варна реализира програма, в която са предвидени редица мерки, които трябва да бъдат взети по отношение на основните сектори – битово отопление и транспорт, източници на замърсяване с ФПЧ10, за да бъде постигнато необходимото качество на атмосферния въздух – увеличаване на потреблението на природна газ, повишаване на енергийната ефективност и саниране на сграден фонд, подобряване на организацията на движението, изграждане на нови паркинги, велосипедни алеи, почистване и реконструкция на пътна и улична мрежа, увеличаване чистотата на машинно и ръчно мокро миене на улична мрежа и др. \r\nМарияна ВАЛЕНТИНОВА", "date": "2018.11.22", "title": "РЗИ - Варна: Фините прахови частици и автомобилният транспорт са основни замърсители на въздуха в града"}
{"url": "http://www.focus-news.net/news/2018/11/22/2593671/dobrich-dve-avtobusni-spirki-shte-badat-razkriti-po-liniyata-mezhdu-oblastniya-grad-i-general-toshevo.html", "text": "Две автобусни спирки ще бъдат разкрити по линията Генерал Тошево – Добрич, и обратно. Решението за това е одобрено единодушно на заседание на областната комисия по транспорт, съобщиха от пресцентъра на  Областна администрация – Добрич . Причина за разкриването на две нови автобусни спирки е възникналата необходимост жители на селата Пленимир и Петлешково да изминават разстояние от над един километър, за да стигнат до спирка на обществения превоз. Друг проблем, обсъден на заседанието, е сериозният недостиг на водачи на превозни средства, за който е докладвал изпълнителният директор на „Пътнически превози“ ЕООД Валентин Василев в качеството си на представител на превозвачите. В хода на дискусията участниците в заседанието са се споразумели, че ще бъде търсен баланс за удовлетворяване на нуждите от обществен превоз от страна на местните власти и населението в общините от една страна и възможностите и икономическите показатели от страна на транспортните фирми.", "date": "2018.11.22", "title": "Добрич: Две автобусни спирки ще бъдат разкрити по линията между областния град и Генерал Тошево"}
{"url": "http://www.focus-news.net/news/2018/11/22/2593666/gl-prokuror-sotir-tsatsarov-vsichki-ochakvaha-che-deloto-ktb-shte-bade-raztocheno-vav-vremeto-no-v-momenta-to-e-na-faza-sad.html", "text": "Всички очакваха, че делото „КТБ“ ще бъде разточено във времето, но в момента то е на фаза съд. Това каза главният прокурор Сотир Цацаров в интервю за предаването „Шоуто на Слави“ по  бТВ .  \r\nВ отговор на въпрос във връзка с делото за КТБ и това, дали заявеното от прокуратурата, че търси връзки на Делян Пеевски с КТБ в 24 други производства е прах в очите за пред медиите, Цацаров коментира: „Не мисля, че е прах за пред медиите. Така нареченото дело „КТБ“ не просто е със завършено досъдебно производство. Всички очакваха, че това дело ще продължи във времето. Или ако може да използвам израза – че това дело ще бъде удобно разточено. Това дело в момента е на фаза съд с внесен обвинителен акт“.  \r\n„По това дело за първи път е използвана международна експертиза, използвана е международна одиторска компания, на която прокуратура е заплатила експертизата и чиито одитори ще се явят в съда като експерти. Продължават и другите разследвания. Но мисля, че трябва да бъде отчетено, че едно толкова мащабно разследване бе проведено по начин, че то да стигне до съда. Всички очаквания, и политически, а до известна степен и много политически намеци и молби, бяха свързани с това да не стига до съда“, посочи още главният прокурор.", "date": "2018.11.22", "title": "Гл. прокурор Сотир Цацаров: Всички очакваха, че делото „КТБ“ ще бъде разточено във времето, но в момента то е на фаза съд"}
{"url": "http://www.focus-news.net/news/2018/11/22/2593670/gl-prokuror-sotir-tsatsarov-ne-sam-lichniyat-prokuror-na-boyko-borisov.html", "text": "Не се чувствам личен прокурор на Бойко Борисов. Не съм и личният прокурор на Бойко Борисов. Изразявам съжаление, че някой недоволен от това не е успял да заеме това място и да стане личния прокурор на Бойко Борисов. Това каза главният прокурор на Р България Сотир Цацаров в „Шоуто на Слави“ по  БТВ  в отговор на въпрос чувства ли се личният прокурор на Бойко Борисов, както е казал бившият прокурор Николай Кокинов. „Записите на разговори на министър-председателя за мен са заварено положение. Това означава, че далеч преди да започне моя мандат е постановено прекратяване на наказателното производство. Очевидно не са били намерени достатъчно данни за престъпление“, обясни той. „В конкретния случай на мен не ми е известно да са изтекли записи на министър-председателя или на министри за времето, за което аз отговарям, и те да са били за мен. Това е невъзможно“, коментира главният прокурор. „Да си спомним какво още каза бившият прокурор Николай Кокинов на записа. Той се оплака от мен. Помня го много добре. Оплака се, че един ден ме „гали“, а друг ден ми се кара“, обясни Сотир Цацаров. „Каза и една фраза - „ти си го избра“. Може би е добре Николай Кокинов да каже и дали всичко това, което каза на министър-председателя Бойко Борисов в разгара на разследване, за което той бе отговарящ прокурор, не бе породено от личната му неудовлетвореност от това, че не бе повишен до заветния пост ръководител на Софийската апелативна прокуратура“, заяви главният прокурор.", "date": "2018.11.22", "title": "Гл. прокурор Сотир Цацаров: Не съм личният прокурор на Бойко Борисов"}
{"url": "http://www.focus-news.net/news/2018/11/22/2593673/gl-prokuror-sotir-tsatsarov-ako-ekspertizata-za-ogradata-po-granitsata-potvardi-izvodite-v-doklada-na-dans-shte-ima-obvinyaemi-ministri-i-oblastni-upraviteli.html", "text": "Ако експертизата, която работи в момента, за оградата по границата потвърди изводите в доклада на ДАНС, може да бъдете сигурни, че ще има обвиняеми и министри, и областни управители. Това каза главният прокурор Сотир Цацаров в интервю за предаването „Шоуто на Слави“ по  бТВ .  \r\n„По въпроса за оградата имаше сигнал. Сигналът е подписан от Елена Йончева и други народни представители от опозицията. По него бе възложена проверка на ДАНС и АДФИ“, припомни той, като уточни, че проверките на двете институции са завършили с огромен доклад, който разглежда трите сектора на оградата в трите области – Бургас, Ямбол и Хасково. „Докладът на ДАНС стига до заключението, че проектните стойности са били максимално и необосновано завишени, което е довело до сключването на договори за изключително завишени цени. Това от своя страна е довело до заплащания на строително-монтажно работи на стойност, далеч по-висока от тази, която е реална“, обясни главният прокурор. По думите му веднага след получаването на ДАНС, е образувано досъдебно производство в Специализираната прокуратура. „В момента на територията на трите области работи експертиза. Такъв е наказателният процес, такива са правилата“, посочи Цацаров. Той увери, че ако експертизата потвърди изводите в доклада на ДАНС, ще има обвиняеми и министри и областни управители. „Може да бъдете сигурни и в още едно – когато експертизата бъде представена, тя ще бъде публично оповестена, за да няма укори, че едва ли решенията, свързани с въпросната ограда са манипулирани“, подчерта Цацаров. „Никой не може да ни упрекне в липса на обективност там“, допълни той.", "date": "2018.11.22", "title": "Гл. прокурор Сотир Цацаров: Ако експертизата за оградата по границата потвърди изводите в доклада на ДАНС, ще има обвиняеми министри и областни управители"}
{"url": "http://www.focus-news.net/news/2018/11/22/2593235/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Отношенията между САЩ и Саудитска Арабия след убийството на журналиста Джамал Хашоги, опасността от банкрут на „американската империя“, решението на Турция да приеме финансова помощ от Европейския съюз и последиците от санкциите на Вашингтон срещу Техеран са част от основните теми, върху които акцентират световните печатни издания. \r\n***  На фона на обещанието на Конгреса на САЩ да наложи санкции на Саудитска Арабия заради убийството на журналиста Джамал Хашоги, държавният глава на страната Доналд Тръмп предложи американски паспорт за престолонаследника в Рияд – принц Мохамед, отбелязва американското издание  Washington Examiner .  \r\n„Саудитска Арабия е важен съюзник в борбата срещу Иран“, заяви лидерът на Вашингтон по-рано, подчертавайки, че няма достатъчно доказателства за ролята на арабското кралство в убийството на журналиста. „Крал Салман и принц Мохамад отричат да са знаели каквото и да било за планирането или изпълнението на убийството на Хашоги. Нашите разузнавателни агенции продължават да оценяват цялата информация – престолонаследникът може и да е извършил, а може би не е извършил“ това престъпление, подчерта Тръмп.  \r\nВ изявлението той отбелязва също, че Саудитска Арабия е нарекла Хашоги „враг на държавата\" и член на организацията „Мюсюлманско братство“. Но допълва: „Решението ми по никакъв начин не се основава на това\". \r\nПо-късно пред Белия дом Тръмп отрече ЦРУ да е стигнало до заключението, че принц Мохамед е наредил убийството на Хашоги. „Както казах, може би е, а може би не е... Няма окончателно заключение“, подчерта Тръмп.  \r\nАмериканският президент поясни, че решението му да даде паспорт на саудитеца е мотивирано от желанието да продължат продажбите на оръжия от САЩ и поддържането на евтини цени на петрола. „Всичко е в името на „Америка на първо място“. Няма да блокираме стотици милиарди долари заради заповед, докато Русия и Китай разполагат с тях. Ако „скъсаме“ със Саудитска Арабия, цените на петрола ще нараснат много. Запазих ги ниски, а те ми помогнаха за това. В момента цените на петрола са ниски или относително ниски. Бих искал да го видя да падат още по-надолу\", увери лидерът на Вашингтон.  \r\nМеждувременно държавният секретар на САЩ Майк Помпео заяви пред репортерите, че САЩ трябва да правят бизнес със Саудитска Арабия, макар че съгласно думите му „това означава, че светът навън е лош\". \r\n„САЩ ще продължат да поддържат отношения с Кралство Саудитска Арабия. Те са важен партньор. Това е ангажиментът, който направи днес президентът. Очевидно е“, подчерта Помпео. \r\n***  Пилетата ще бъдат прибрани у дома. Въпросът е само кога. С тази констатация започва анализът на редактора на списание  The American Conservative  Хънтър Дерънсис за „наближаващия банкрут на американската империя“.  \r\nНационалният дълг на САЩ е близо 22 трилиона долара, а настоящият федерален бюджетен дефицит надхвърля 800 милиарда долара. Както често казва сенатор Ранд Пол, фалитът е „Дамоклиев меч“, надвиснал опасно близо до врата на чичо Сам. Освен шепата либертариански глупаци в Конгреса като Пол, няма сериозни политически действия, насочени към ограничаването на странните разходи на страната.  \r\nСАЩ имат най-големия дълг от всяка друга страна в историята на света. Ако трябва да бъдем справедливи, с оглед на отношението на дълга към БВП на страната, има много държави по света, които се намират в много по-опасна ситуация, отколкото САЩ. Но ще дойдат и други времена. Колко време системата може да контролира външния дълг? Кога пукнатините ще станат толкова големи, че да не може да се скрият? В историята има много примери и за крах, предупреждава един от основоположниците на политическата икономия – Адам Смит. В крайна сметка и нашият крах ще настъпи, пише Дерънсис. \r\nВъзможен ли е банкрутът? Някои икономисти не спират да ни напомнят, че не е. Технически правителството на САЩ има правомощието изкуствено да печата толкова много долари, колкото е необходимо, за да изплати дълговете си. Но този вид хиперинфлация би лишил щатския долар от всякаква стойност и би повлиял сериозно на световната икономика, която търгува с него. Простото неизпълнение на задълженията  може дори да бъде по-добър сценарий от подобен инфлационен пейзаж, уверен е авторът на статията.  \r\nКогато настъпи моментът,  в който светът ще загуби доверие в способността на американското правителство да изплати дълга си или ако лихвеният процент по нашия дълг стане неустойчиво висок, тогава ще трябва да се направи избор. Конгресът, в състояние на извънредна ситуация, ще трябва да наложи крути решения. И империята ще бъде първото нещо, което ще си отиде. \r\nСъщо като военната държава, социална държава също има много вътрешни бедствия. Някои мегаломаниални глобалисти може да предпочетат да оставят хората да гладуват, за да запазват компаниите си в чужбина. Но какво би се случило, ако няма средства за социални осигуровки, а намаленията за услугите в здравеопазването бъдат премахнати? Когато бъде представен подобен избор, ще избере ли средният американец системата за социална сигурност или продължителното финансиране за далечни бази в Щутгарт, Окинава или Джибути? Дори и най-милитаристично настроен конгресмен ще знае как да гласува, за да не завари разгневена тълпа, чакаща пред „замъка“ му.  \r\nКакво ще се случи, когато американските войски трябва да бъдат изтеглени от цял свят, защото не можем да си позволим да ги държим вече там? Няма разисквания, разглеждане на опции и избор. Ако парите не са там и войниците не са там. Нищо не може да върже ръцете на американските военни повече от дългова криза. И ако тя случи, това ще бъде отчасти защото някои неоконсервативни интелектуалци проповядваха глобална война в размер на няколко трилиона долара, за да „сътворим човечеството по наш собствен образ“.  \r\nТова е опасността, за която предупреждават Ранд Пол и компания. Недекларираните ни войни са не само незаконни, но те финансово дестабилизират и нас. \r\nТрябва да се извърши радикално преразглеждане на американските задгранични активи и задължения. Идеологически мотивираните войни ни доведоха до пропастта на финансовата катастрофа. Американската външна политика трябва да приеме ограничен, силно стратегически поглед върху националния си интерес и да използва останалото си богатство умерено и само при необходимост. Реализмът може да предотврати националното разрушение. Затваряйте базите в Германия и донесете парите вкъщи, вместо да принудите войските ни да се евакуират в мъртва нощ, когато ще е станало твърде късно. Започнете преговори с талибаните и планирайте изтеглянето им от Афганистан, за да не свършим в бягство с хеликоптери от Кабул, както направихме в Сайгон. Направете труден избор, преди обстоятелствата да ви принудят да го вземете така или иначе, е призивът, който Дерънсис отправя в заключение към американските политици. \r\n***  Президентът на  Турция Реджеп Тайип Ердоган подписа спогодба с ЕС в размер на 123 млн. евро, като част от финансовата помощ на Брюксел за Анкара през 2017 год., пише вестник  „Джумхуриет” . Подписът му е равносилен на откровено официално признание, понеже в приложението към спогодбата ясно се отправят предупреждения за „сериозните пропуски във върховенството на закона”. По пътя на въпросната финансова помощ Брюксел цели Турция да гарантира именно върховенството на закона и задълженията си за спазване на основните човешки права и свободи. Спогодбата между Турция и ЕС вече е публикувана в „Държавен вестник”. Чрез нея се предвижда Анкара да получи 123 млн. евро, които да използва целенасочено в областите на „демокрацията и управлението” и на „върховенството на закона и основните права на човека”, посочва още „Джумхуриет”. \r\n***  Държавният секретар на САЩ Майк Помпео и съветникът на американския президент по националната сигурност Джон Болтън изтезават иранската нация, категорични са в редакцията на водещото местно англоезично издание  Tehran Times  в статия, посветена на проблемите с доставките на лекарства и други жизненоважни продукти в страната.  \r\nПомпео и специален представител за Иран Брайън Хук твърдят, че хуманитарните доставки като храна и медицина не са засегнати от американските санкции срещу Иран. Ако това бе така, то тогава не трябва да има недостиг на лекарства в Иран, а хората не би трябвало да се притесняват, докато обикалят от една аптека в друга, дали ще намерят лекарството, от което се нуждаят. Особено онези, които страдат от тежки заболявания като рак например.  \r\nЯсно е, че подобни изявления са безсмислени и измамни. \r\nАдминистрацията на Тръмп наложи финансови санкции на Иран и заплаши да накаже банките, които въртят бизнес със страната, но каналите за прехвърляне на пари, дори за закупуване на лекарства, се блокират. „Когато искате да прехвърлите пари, банката не пита дали те отиват за храна или други неща - затова санкциите винаги засягат храна и лекарства\", обясни иранският външният министър Мохамед Джавад Зариф. \r\nХората в Иран не са убедени, защо на страната отново са наложени санкции. Всъщност те са изненадани. Те си казват - подписахме пакт (Съвместния всеобхватен план за действие) със САЩ и други страни, за да премахнат санкциите. Те питат какво се е случило, че отново сме изправени пред недостиг на лекарства и други стоки. Казват, че ако администрацията на Тръмп не е доволна от иранските власти, не трябва да създава проблеми за обикновеното население на страната, коментира първият дипломат на Техеран в изявление за британски вестник, направено в началото на седмицата.  \r\nТези санкции засягат поминъка и здравето на хората. Единственият шанс за излизане от ситуацията е Иран да се превърне във фармацевтичен производител. Въпреки това страната трябва да бъде в състояние да внася някои суровини за производството на лекарства, обясняват от редакцията. \r\nВсъщност Помпео и Джон Болтън работят безмилостно в посока изтезаване на иранската нация, е оценката на изданието.", "date": "2018.11.22", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/22/2593236/blagoevgrad-do-10-m-e-vidimostta-po-patishtata-v-oblastta.html", "text": "До 10 м. е видимостта по пътищата в област Благоевград, предаде репортер на  Агенция \"Фокус\" . Видимостта е изключително намалена в планинските райони, както и по пътя за ГКПП \"Станке Лисичково\".  „Фокус“  апелира водачите да се движат с повишено внимание.", "date": "2018.11.22", "title": "Благоевград: До 10 м. е видимостта по пътищата в областта"}
{"url": "http://www.focus-news.net/news/2018/11/22/2593237/predstoyashti-sabitiya-v-stranata-za-22-noemvri-agentsiya-fokus.html", "text": "От 9.30 часа на „Дондуков“ 2 президентът Румен Радев ще приеме министъра на външните работи на Египет Самех Шукри. \r\n*** \r\nОт 11.30 часа в Гербовата зала на „Дондуков“ 2 държавният глава Румен Радев ще удостои с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес. \r\n*** \r\nОт 16.00 часа на „Дондуков“ 2 президентът Румен Радев ще бъде домакин на церемонията по връчването на тринадесетите годишни награди “Най-голям корпоративен дарител”. \r\n*** \r\nОт 10.00 часа в зала „Сердика“ в София Хотел Балкан българският еврокомисар по цифровата икономика и общество Мария Габриел ще открие конференцията „Комуникации, резултати, свързаност“, посветена на 20-годишнина на Комисията за регулиране на съобщенията. В събитието ще участва и министър Росен Желязков.  \r\n*** \r\nОт 11.00 часа вицепремиерът и министър на външните работи на Република България Екатерина Захариева ще приеме в Министерския съвет министъра на външните работи на Арабска Република Египет Самех Шукри. В 12.15 часа ще се състои церемония по подписване на Споразумение за създаване на Съвместна комисия за сътрудничество.  \r\n*** \r\nМинистър Красимир Вълчев ще посети училища и детски градини в област Смолян. Той ще бъде в детска градина „Радост“ и в ОУ „Васил Левски“ в Златоград, ще посети СУ „Св. св. Кирил и Методий“ в Рудозем и ОУ „Св. св. Кирил и Методий“ в село Смилян.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 9.00 часа в зала „New York“ в Capital Fort, (бул. „Цариградско шосе“ 90), ще се проведе VIII национална конференция IoT (Cloud, 3D Print, Drones, Al) Fоrum. \r\n*** \r\nОт 9.00 часа в зала „Триадица“ на Гранд хотел „София“ се открива двудневна Научна конференция с международно участие на тема „ Психологията с лице към социалните проблеми“. \r\n*** \r\nОт 9.00 часа в хотел „Форум“, бул. „Цар Борис III“ 41, ще се проведе международна конференция на тема „Нови възможности за възстановка на инциденти“. \r\n*** \r\nОт 9.30 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група.  \r\n*** \r\nОт 10.00 часа ще се проведе заседание на Столичния общински съвет.   \r\n*** \r\nОт 10.00 часа е насрочена въззивна мярка на обвинения за графита на Паметника на Съветската армия. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-33 от 23.07.2018 г. от „Топлофикация-Габрово“ ЕАД за изменение на лицензия за дейността „производство на електрическа и топлинна енергия“. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-34 от 25.07.2018 г. от „Топлофикация-Сливен“ ЕАД за изменение на лицензия за дейността „производство на електрическа и топлинна енергия“. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-41 от 23.08.2018 г. от „Топлофикация-Бургас“ ЕАД за изменение на лицензия за производство на електрическа и топлинна енергия. \r\n*** \r\nОт 11.00 часа в зала „Сити“ на Бест Уестърн Плюс Сити Хотел ще представи проект „Насърчаване използването на медиацията като алтернативен способ за решаване на спорове“. За участие в нея са поканени министърът на правосъдието Цецка Цачева, зам.-министърът на правосъдието Евгени Стоянов, както и експерти от Министерство на правосъдието, членове на Висшия съдебен съвет и експерти от администрацията му.   \r\n*** \r\nОт 11.00 часа в Българска търговско-промишлена палата председателят Цветан Симеонов и екип от икономически анализатори ще представят проучването за бизнес климата „Европейско икономическо проучване 2019”. \r\n*** \r\nОт 11.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група.  \r\n*** \r\nОт 11.00 часа 11 състав на Специализирания наказателен съд ще гледа делото срещу Зураб Е., Росица Н. и др., обвинени в организиране и ръководене на организирана престъпна група.  \r\n*** \r\nОт 11.30 часа в храм „Св. Неделя” ще бъде отслужен тържествен молебен за здравето и благополучието на софийските адвокати и техните семейства и близки по повод професионалния празник на адвокатите.  \r\n*** \r\nОт 13.00 часа в Национален пресклуб на БТА ще се проведе пресконферениця на Организацията „Международни адвокати“ и Института за принципи на правото. \r\n*** \r\nОт 14.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група.  \r\n*** \r\nОт 14.00 часа 3 състав на Специализирания наказателен съд ще гледа делото срещу Божидар П. и Методи Т., обвинени в участие в организирана престъпна група.  \r\n*** \r\nОт 14.00 часа 16 състав на Специализирания наказателен съд ще гледа делото срещу Иван Д., кумулиране на наказанията.  \r\n*** \r\nОт 14.30 часа в зала „Изток” на Народното събрание ще се проведе кръгла маса на тема: „Пътят на инсулта: от инвалидизиращо до предотвратимо заболяване”, която се организира от Комисия по здравеопазването и Национална пациентска организация. \r\n*** \r\nОт 15.00 часа в хотел „Рамада“, зала „Рубин“, ще се проведе научна конференция на тема „Задължителното представителство от адвокат – гаранция за справедлив процес“. \r\n*** \r\nОт 17.00 часа в хотел „Интерконтинентал“ ще се проведе семинар за изтребителите Gripen с участието на представители на ВВС на Чехия. \r\n*** \r\nОт 17.00 часа в Изложбена зала „Архиви\", ул. „Московска\" № 5, ще бъде представена документална изложба, посветена на 100-годишнината от края на Първата световна война 1914-1918г. \r\n*** \r\nОт 18.00 часа в Тракийски дом ще се състои вечер, посветена на връчването на националната награда за литература – „Захарий Стоянов\" за 2018 г. \r\n*** \r\nОт 18.00 часа в Аулата на Ректората на СУ „Св. Климент Охридски“ ще се проведе церемония по връчване на отличието „Знак за качество“. \r\n*** \r\nОт 18.00 часа в аулата на Ректората Центърът по управление на качеството към Софийския университет организира кампания за връчване на отличието „Знак за качество“. \r\n*** \r\nОт 18.00 часа в художествена галерия \"Дечко Узунов\" - филиал на СГХГ, ще бъде открита документалната изложба: \"Една история от градското казино в София 31 януари 1929 г. , малко след полунощ\". \r\n*** \r\nОт 18.00 часа в Двореца, пл. „Княз Александър І” №1, Ода Жон ще представи голяма ретроспективна изложба „Сърцевина“. \r\n*** \r\nОт 18.30 часа в Литературния клуб на Столична библиотека (пл. „Славейков“ № 4) Поредицата „Разказвач на месеца“ продължава с един от най-значимите белетристи в съвременната българска литература - Владимир Зарев. \r\n*** \r\nОт 19.00 часа в зала 1 на НДК поради огромния интерес филмът „Всички знаят“ ще бъде показан на извънредна прожекция. \r\n*** \r\nОт 17.30 часа в Посетителския информационен център (старото кино) кметът на Община Банско Георги Икономов ще проведе среща с гражданите, които живеят в района между улиците „Цар Симеон“ и „Отец Паисий“. \r\n*** \r\nОт 14.00 часа в зала 5 на Община Благоевград или пред сградата на Общината Синдикалната конфедерация на българските транспортни работници в Благоевград ще проведе пресконференция във връзка с протестите, които се организират. Поканени са областния управител Бисер Михайлов, кмета на Благоевград – д-р Атанас Камбитов, както и началника на ОДМВР-Благоевград – Николай Хаджиев. \r\n*** \r\nОт 13.30 часа в централата на „Движение България на гражданите“ – Бургас (улица „Фердинандова“ 2 Б), общинският съветник Живко Табаков ще се срещне с граждани. \r\n*** \r\nОт 17.30 часа в залата на Тракийско дружество „Екзарх Антим Първи“ ще се проведе дискусия на тема „За кого са ниски ниските данъци“.  \r\n*** \r\nОт 18.30 часа в зала \"Петя Дубарова\" на Културен център \"Морско казино\" в рамките на Международен проект за авторско документално кино \"КИНЕДОК\" ще бъде прожектиран филмът \"Белият свят според Далиборек\" - Чехия, Словакия, Великобритания, Дания, 2017 г.  \r\n*** \r\nНа официална церемония в присъствието на заместник-министъра на енергетиката Красимир Първанов, ръководството на ЕСО, областния управител на Бургас Вълчо Чолаков и представители на местната власт ще бъде даден старт на строителството на съоръженията за присъединяване на новия вътрешен електропровод 400 kV между Добруджа и Бургас в подстанция „Бургас“. \r\n*** \r\nОт 12.00 часа пред административната сграда на пристанището  Работниците и служителите от Пристанище „Запад ще проведат протестен митинг в защита на трудовите, социалните и гражданските си права \r\n*** \r\nОт 13.30 часа в административната сграда на \"Пристанище Варна\" ЕАД (пл. \"Славейков\" 1) ще се проведе брифинг с ръководството на дружеството. \r\n*** \r\nОт 13.30 часа в Двореца на културата и спорта ще започне IX Световен математически отборен шампионат. \r\n***  \r\nОт  10.30 часа в пресклуба на БТА ще се състои пресконференцията на Бюрото по труда.  \r\n***  \r\nОт 17.30 часа в РБ „Петко Р. Славейков“ ще се състои представяне на книгата „Българско народностно тяло“ с автор Божидар Богданов.  \r\n***  \r\nОт 19.00 часа в Клуб 7 ще се състои представяне на книгата „Никога не се предавай: историята на Детелин Далаклиев“.  \r\n*** \r\nОт 11.00 часа в залата на х-л \"Бонония\" – гр. Видин, ще се проведе пресконференция по проект \"Развитие на конкурентоспособни туристически атракции за целогодишен фестивален туризъм, който допринася за диверсификацията на туристическите продукти в района Видин – Зайчар“,  реализиран по Програмата за трансгранично сътрудничество Интеррег-ИПП България-Сърбия 2014-2020 г.   \r\n*** \r\nОт 18.00 часа в Градска концертна зала на Община Враца Областна администрация – Враца организира публично събитие на тема: \"Нов поглед върху богатото културно наследство на Европа – културните връзки между България, Румъния и Словакия\". \r\n*** \r\nОт 17.00 часа в Спортна зала \"Никола Петров\" ще се проведе модно шоу на деца от детските заведения на общината. \r\n*** \r\nОт 17.30 часа в залата на музея в града ще бъде представен романът „Църна Месечина“ на Кирил Пецев. \r\n*** \r\nОт 8.30 часа в ДГ „1 юни“ в гр. Генерал Тошево ще бъде представен Куклен спектакъл „Приказка за Ох“. \r\n*** \r\nОт 16.00 часа в Младежки център – Добрич ще се проведе Концерт „Мастерите – посланици на майсторство и класа“ по повод патронния празник на  СУ \"Св. Климент Охридски\".  \r\n*** \r\nОт 17.00 часа ще бъде открита реновираната сграда на библиотека „Искра“ в Казанлък.  \r\n*** \r\nОт 18.00 часа в Градската художествена галерия ще бъде открита изложбата на Мария и Асен Евтимови. \r\n*** \r\nОт 10.00 до 16.00 часа в Регионална библиотека „Гео Милев“ ще се проведе WORK SHOP на тема „Графичен дизайн, анимация и фотография“. \r\n*** \r\nОт 9.00 часа в Перник ще се проведе работна среща по проект „Подобряване на координационния механизъм за интеграция чрез добри практики и модели”.  \r\n*** \r\nВ Гранд Хотел Пловдив ще се проведе Четвъртият юбилеен конгрес по Обща/Семейна медицина на Асоциацията по обща/семейна медицина на Югоизточна Европа (A GP/FM SEE). \r\n*** \r\nОт 9.00 часа в Парк и СПА хотел Марково ще се състои отриването на 10-тото юбилейно издание на Международната среща по туризъм под надслов „Пловдив – пътуването до Европейска столица на културата 2019”.  \r\n*** \r\nВ 10.30 часа в зала 1 на Апелативния съд ще се проведе заседание по делото срещу 41-годишният Г.Б. Той обжалва пред съда присъдата от 5 години лишаване от свобода, постановена от Окръжен съд – Стара Загора.  \r\n*** \r\nОт 14.00 часа в заседателната зала на Общината ще се проведе Кръгла маса под надслов „Един живот – един избор!”. \r\n*** \r\nОт 18.30 часа в зала “Русе” младежите от Интеракт клуб, към Ротари клуб Русе, организират благотворителен концерт под надслов “Семейството - уют и топлина”, чиято цел е да се съберат нови или употребявани детски дрехи, книги и играчки, както и да припомнят на русенци значимостта на семейните ценности, сигурност и единство. \r\n*** \r\nВ 10.30 часа ще бъде открита многофункционална сграда за образование, култура и здравеопазване отваря врати в ромския квартал „Надежда“. На събитието ще присъстват вицепремиерът Томислав Дончев, посланикът на Швейцария Мюриел Берсе Коен, кметът на Сливен Стефан Радев и др. \r\n*** \r\nОт 10.30 часа в залата на Областен информационен център - Смолян, бул. „България” №12, ще бъде представено анкетно проучване, проведено от ОИЦ – Смолян сред жителите на Областта, както и актуални процедури по Оперативните програми и Програма за развитие на селските райони. \r\n*** \r\nОт 10.00 часа в НЧ „Св. Климент Охридски 1858“ ще се състои лекция на Мария Денева от клуб на учителите ветерани на тема: „Славим името на Св. Климент Охридски“. \r\n*** \r\nОт 16.00 часа в НЧ „Св. Климент Охридски 1858“ ще се състои представяне на книгата „Детството на една река“ от Антон Кавалджиев. \r\n*** \r\nОт 18.30 часа в РБ „Захарий Княжески“ ще бъде прожектиран Документалния филм „Кетермая” (Великобритания, Ливан). \r\n*** \r\nОт 19.30 часа в Куклен театър ще бъде представена постановка „Жените от портокаловите градини“  от Оля Стоянова. \r\n*** \r\nОт 17.00 часа в Младежки дом-Хасково ще се проведе поредна лекция в рамките на инициативата \"Акушерките близо до майките\". \r\n***   \r\nОт 9.00 часа в къща музей „Добри Войников“ ще бъде открита научна конференция „Музикалната дейност на енциклопедиста  Добри Войников“. \r\n***   \r\nОт 14.00 часа в зала \"Патиланчо\" на ДКТ „Васил Друмев“ ще бъде дадена пресконференция по повод новото детско заглавие \"Закуска за принцеса\" от Янко Митев.  \r\n***   \r\nОт 14.00 часа в зала 203 на общината ще заседава Постоянната комисия „Просвета, образование и наука” към Общински съвет-Шумен.  \r\n*** \r\nОт 17.30 часа в Регионална библиотека „Стилиян Чилингиров” Проф. д.и.н. Петър Стоянович ще изнесе  публична академична лекция на тема „Централна Европа като империя, буфер и общност. Нейните естествени връзки с България и задължения към общото ни историческо и духовно наследство”. \r\n*** \r\nОт 18.00 часа в Заседателна зала в Регионална библиотека „Ст. Чилингиров“ ще гостува поетесата Маргарита Зидарова. \r\n*** \r\nОт 14.30 часа в сградата на Професионална гимназия по хранителни технологии и туризъм ще бъзе представен регионален туристически продукт „Различното преживяване”, чрез който ще има възможност да се видят различните професии в туризма, даващи успешен старт за децата – хотелиери, ресторантьори, шеф готвачи, сладкари и кетъринг специалисти.", "date": "2018.11.22", "title": "Предстоящи събития в страната за 22 ноември (Агенция „Фокус“)"}
{"url": "http://www.focus-news.net/news/2018/11/22/2593672/hristiyan-mitskovski-sega-tryabva-li-da-poddarzhame-sashtiya-tozi-nikola-gruevski.html", "text": "Запитан дали се дистанцира от политиката на своя предшественик Никола Груевски за подслушване, арест и рекет срещу инакомислещите, дали нарича все още „политическо преследване“ процесите срещу избягалия експремиер, лидерът на ВМРО-ДПМНЕ Християн Мицкоски заяви, че не е бил свидетел на тези събития в интервю по македонския телевизионен канал  ”1TB” \r\n\"Сега трябва ли да подкрепим същия този Груевски?  Аз не бих искал да го подкрепям и ще се боря срещу това, защото ви казах, искам да видя Македония с истински европейски ценности, реформирана съдебна система, просперираща, с възможности за всички\", каза Мицковски и добави, че програмата на партията му има точен начин да постигне тези цели.  Юлиян Марков", "date": "2018.11.22", "title": "Християн Мицковски: Сега трябва ли да поддържаме същия този Никола Груевски"}
{"url": "http://www.focus-news.net/news/2018/11/22/2593239/rabotodatelskite-i-sindikalnite-organizatsii-ochakvat-rast-na-srednata-rabotna-zaplata-prez-2019-g-obzor.html", "text": "Работодателските и синдикалните организации очакват ръст на средната работна заплата през 2019 г. Това стана ясно след провеждане на среща на представители на организациите в Министерски съвет с министър-председателя Бойко Борисов, вицепремиера Томислав Дончев, министъра на икономиката Емил Караниколов и министъра на финансите Владислав Горанов. По време на разговора са били обсъждани три основни теми – повишаване на средната работна заплата, липсата на квалифицирани кадри за бизнеса и енергетиката. \r\nВицепремиерът Томислав Дончев коментира, че съществените въпроси не трябва да се коментират само от политическите партии, а във формат тристранно сътрудничество. „По тази причина по покана на премира Борисов се състоя среща, на която бяха обсъдени всички социално-икономически въпроси“, посочи Дончев. \r\nПредседателят на КРИБ Кирил Домусчиев посочи, че такива срещи трябва да се правят, защото и работодателите, и синдикатите са важни за държавата. „През последните две години имаме двуцифрен ръст на средната работна заплата. Очакваме тази тенденция да се запази и през следващата година – в това се обединихме всички работодателски организации. Това означава, че заплатите в предприятията, в които има добра добавена стойност, ще растат значително. Но ще растат заплатите на специалистите, на хората, които искат да работят, на тези, които имат необходимите знания и умения. И продължаваме да считаме, че основният проблем в България за още по-значителен ръст в заплащането е образованието“, заяви Домусчиев. Той посочи, че затова работодателските организации ще продължат да настояват за подобрение в образователната система и в квалификацията на кадрите. \r\nПредседателят на КНСБ Пламен Димитров обясни, че срещата при премиера е била опит обществото и властта заедно да се опитат да погледнат какво трябва да бъде направено през следващата година и да адресират най-важните проблеми. „Факт е, че има нужда тенденцията от ръст на доходите да бъде продължена, затвърдена и гарантирана и през следващата година. От тази гледна точка подчертах, че двуцифреният ръст на средната работна заплата – 12-15% за следващата година по наши разчети, би трябвало да даде отговор на два въпроса – доколко справедливо разпределяме допълнителния растеж на БВП, който очакваме следващата година, и как реагираме на растящите цени на основни стоки и услуги. Това иска българският работник да чуе и смятам, че посланието е общо – до фирмите и предприятията да достигне не само посланието, но и реалната договореност за по-високи заплати“, коментира Димитров. \r\nОчаква се следващата седмица синдикалните и работодателските организации да проведат поредна среща при министър-председателя, на която да бъде продължено обсъждането на належащи въпроси, свързани с енергетиката. \r\nЦветилена СИМЕОНОВА", "date": "2018.11.22", "title": "Работодателските и синдикалните организации очакват ръст на средната работна заплата през 2019 г. (ОБЗОР)"}
{"url": "http://www.focus-news.net/news/2018/11/22/2593242/nad-200-000-semeystva-shte-poluchat-po-100-lv-dopalnitelna-pomosht-za-otoplenie-za-sezon-2018-2019-g-obzor.html", "text": "По време на редовното си седмично заседание правителството отпусна допълнително еднократна финансова подкрепа в размер на 100 лева на всички лица и семейства, които са получили целева помощ за отопление през отоплителен сезон 2018-2019 година.  \r\nМинистърът на труда и социалната политика Бисер Петков посочи, че целта на това решение е да бъдат допълнително защитени най-уязвимите групи от населението срещу поскъпването на цените на някои от енергоизточниците. „По данни на Агенцията за социално подпомагане близо 210 хил. лица и семейства са одобрени за тази помощ, която тази година за петте месеца, които представляват отоплителния сезон, възлиза на 374,15 лв.“, заяви Петков и посочи, че към тях ще бъдат изплатени допълнително 100 лв. на основа на взетото днес решение от правителството. Така отпуснатата еднократна помощ ще бъде в размер на 474,15 лв. \r\nСоциалният министър коментира, че средствата, които са необходими за изплащане на тази допълнителна финансова подкрепа, са в размер на 21 млн. лв. и са осигурени по бюджета на Министерството на труда и социалната политика и няма да бъдат необходими допълнителни финансови средства от централния бюджет. Изплащането на сумата ще започне от 12 декември и може да стане по банков или по касов път, в зависимост от индивидуалния избор на бенефициентите. \r\nЦветилена СИМЕОНОВА", "date": "2018.11.22", "title": "Над 200 000 семейства ще получат по 100 лв. допълнителна помощ за отопление за сезон 2018-2019 г. (ОБЗОР)"}
{"url": "http://www.focus-news.net/news/2018/11/22/2593234/a1on-makedoniya-lyaich-i-rakich-reagirat-na-kosovskata-myarka-za-sto-protsentno-uvelichenie-na-vnosnite-mita.html", "text": "Сръбският вицепремиер и министър на търговията Расим Ляич заяви в сряда, че решението на Прищина да повиши на 100 процента митата за внос на сръбски стоки е пречка и спиране на търговията между Косово и централна Сърбия. Това е политическо решение с огромни негативни последици, съобщава македонската медия А1on. \r\nСпоред него причините за това решение са две: вчерашното (вторник – бел. ред.) гласуване на срещата на Интерпол и фактът, че международната общност все още не е реагирала остро и своевременно на досегашните бариери, които Прищина издига. \r\nПоследиците винаги са огромни, преди всичко те са икономически.  Те са дефинитивно прекъсване на търговията между централна Сърбия и Косово, обяви сръбският вицепремиер. \r\nСпоред него няма да се намери производител в Сърбия, който да издържи на толкова високи данъци, такси и мита, които се въвеждат. \r\nПредседателят на коалиция„Сръбска листа“ Горан Ракич изтъкна, че с най-новите си мерки Прищина цели да изгони всички сърби от Косово. \r\n„Това е неофициална война срещу косовските сърби. Ако не се спре тази лудост, в Косово и Метохия няма да оцелее нито един сърбин, с нас е свършено. Затова търсим спешна помощ от Белград“, заяви Ракич. Ивелина Ватова", "date": "2018.11.22", "title": "А1On (Македония): Ляич и Ракич реагират на косовската мярка за сто-процентно увеличение на вносните мита"}
{"url": "http://www.focus-news.net/news/2018/11/22/2593665/tass-ispaniya-obvinyava-es-i-london-vav-verolomno-povedenie-po-vaprosa-za-gibraltar.html", "text": "Испанските власти заявиха, че Лондон и Брюксел са действали „вероломно“ по отношение на статута на Гибралтар, като в последния момент, по искане на британския премиер Тереза Май, промениха политическата декларация за бъдещите отношения между ЕС и Обединеното кралство, съобщи в четвъртък испанската агенция Europa Press, цитирайки министъра за ЕС на Испания Луис Марко Агиарано, предава   TACC . \r\nКакто изясни дипломатът, предишните версии на декларацията отчитаха позицията на Испания по въпроса за Гибралтар. \r\nКакто се посочва от испанската агенция, според сегашната формулировка на декларацията може да се тълкува , че въпросът за Гибралтар може в бъдеще да се обсъжда от Лондон и Брюксел. От своя страна испанската страна настоява, че въпросът за Гибралтар трябва да бъде обсъден от Лондон и Мадрид. В четвъртък агенция Reuters съобщи, че Испания ще гласува против проекта за споразумение за оттеглянето на Великобритания от Европейския съюз поради факта, че въпросът за Гибралтар не е ясно определен в документа в сегашния му вид. \r\nГибралтар е отвъдморска територия на Обединеното кралство, оспорвана от Испания. Тя се присъединява към ЕС като част от Обединеното кралство през 1973 г. \r\nПринципите на политическата декларация бяха договорени на 21 ноември по време на двучасова среща в белгийската столица между Тереза Мей  и председателя на Европейската комисия Жан-Клод Юнкер. В четвъртък сутринта ръководителят на Европейския съвет Доналд Туск изпрати документa до лидерите на всички 27 държави-членки на ЕС в навечерието на извънредна среща на 25 ноември, на която тя трябва да бъде одобрена, заедно със споразумението за напускането на Обединеното кралство от общността. \r\nСлед това, за да влезе в сила, то трябва да бъде одобрено от Европейския парламент, както и от британските депутати.   Юлиян Марков", "date": "2018.11.22", "title": "ТАСС: Испания обвинява ЕС и Лондон във „вероломно поведение“ по въпроса за Гибралтар"}
{"url": "http://www.focus-news.net/news/2018/11/22/2593668/glavniyat-prokuror-sotir-tsatsarov-razsledvaniyata-na-banevi-arabadzhievi-i-minyu-staykov-ne-sa-svarzani-s-predstoyashtite-izbori.html", "text": "Разследванията на Баневи, Арабаджиеви и Миню Стайков не са свързани с предстоящите избори. Това каза главният прокурор Сотир Цацаров в интервю за предаването \"Шоуто на Слави\" по  бТВ . \r\n\"Аз съм с ясното съзнание, че фигурата на главния прокурор събира - тя концентрира всички надежди за справедливост. И аз съм с ясното съзнание, че няма главен прокурор, който да е в състояние да изпълни всичко това, защото преди него има служби, след него има съд и това трябва да се спазва. Така че не може да считаме, че всичко може да се разреши с магическа пръчка, но сме длъжни да правим всичко, което е необходимо, за да може да има поне някаква справедливост. Не съм всесилен, въпреки че много хора мислят, че съм. Аз съм чист пред съвестта си, защото правя всичко, което мога, за да постигам резултати, но сам или още с някого е много трудно да го направя\", посочи Цацаров. \r\nПопитан как ще коментира публичните акции и забързаността в разследването на прокуратурата точно преди предстоящите избори през 2019 г. - например случаите на Миню Стайков, Баневи и Арабаджиеви, главният прокурор обясни, че една прокурорска проверка стартира, когато има достатъчно годни разработки.\"Или тогава, когато на прокуратурата бъдат предоставени данни, годни за образуване на досъдебно производство. А данните по тези три случая са събирани  дълго време\", заяви Цацаров. \r\nТой посочи, че няма оправдателна присъда, която да не се протестира от прокуратурата. \"Или ако има, те са минимален процент - може би 1-2%. Но никога не съм свързвал в съзнанието си идеята, че разследванията на Баневи, Арабаджиеви и Миню Стайков не са свързани с предстоящите избори\", обясни главният прокурор. \r\nЦацаров коментира, че за първи път от много време е видял напълно годни за реализация разработки както на ГДБОП, така и на ДАНС. \"А защо това не е правено в миналото - трябва да ви отговори някой друг\", посочи той.", "date": "2018.11.22", "title": "Главният прокурор Сотир Цацаров: Разследванията на Баневи, Арабаджиеви и Миню Стайков не са свързани с предстоящите избори"}
{"url": "http://www.focus-news.net/news/2018/11/22/2593245/vzglyad-zashto-rusnakat-prokopchuk-ne-oglavi-interpol.html", "text": "Генерал-майор от полицията на Руската Федерация Александър Прокопчук определяха като фаворит в надпреварата за най-високия пост в Интерпол, започва коментара си руският  „Взгляд“  в днешния си брой.  \r\nВ тази игра победител излезе южнокорейският представител Ким Чьон Ян.  \r\nГлавното, което трябва да се знае за председателския пост на Интерпол е, че това е длъжност с представителен характер. Основните лостове на управлението се държат от генералния секретар, а от 2014 година той е германец, Юрген Сток. На него се подчиняват сътрудниците на Интерпол, чиято задача е работа с база данни и координация на действията на националните полицейски структури, когато държавните граници се оказва, че не са преграда за престъпниците.   \r\n Интерпол няма и никога не е имал собствени агенти, макар че в художествената литература може да се прочете точно обратното. Организацията е повече бюрокрация, а не полева романтика за битки с престъпни международни синдикати, макар че координацията в тази насока не е за подценяване, нали точно за това е създаден Интерпол.  \r\nДнес в нея членуват 194 държави, т.е. почти целият свят с изключение на Северна Корея, няколко острова от Океания и непризнати или частично признати държави. Всяка държава, член на Общото събрание има един глас, а то се събира един път годишно, за да решава въпроси, свързани непосредствено с дейността на организацията.   \r\nИнтерпол държи извънредно много на своята транграничност, която в наши дни се оказва важно условие за противопоставяне на международната престъпност. Той съзнателно и съвсем старателно стои настрана от политически, военни и религиозни въпроси, което ясно е записано в чл. 3 от Устава. Според този принцип Интерпол дори не участва в издирване на бивши нацистки военни престъпници.     \r\nИстерията, която устроили украинците заради възможността председател на Интерпол да стане руснак се обяснява с две причини:  на първо място, всяко „противопоставяне на Русия“ е  възможност да привлекат вниманието към себе си, дори и чрез политизиране на малозначителни въпроси. По този повод „Взгляд“ заключава, че сега шефът на украинското МВР Арсен Аваков непременно ще си запише като лична победа изборът на южнокореец за председател на Интерпол. На второ място, украинската власт има собствени причини да не долюбва организацията – те се опитват да го вкарат в политиката, а той им се изплъзва, като отказва да обяви за международно издирване опълченци от Донбас и чиновници от близкото обкръжение на Янукович. Заповедта за ареста на самия Виктор Янукович в 2015 година бе подписана, но после анулирана.   \r\nУкрайна поддържа четирима американски сенатора, които имат лични сметки за уреждане с Русия. В Интерпол много обичат скандалите около него да приключват бързо.  \r\nТъй че изборът на руснака Прокопчук би оставил организацията под прожекторите достатъчно дълго, че да се стигне до гръмка хистерия.  Към това трябва да се добави, че държавите от ЕС имат собствена организация Европол, която колективно членува в международната структура и те гласуват единно.Това са само малка част от причините защо Украйна е доволна, че на председателския пост в Интерпол не седна руснак.  Ивелина Ватова", "date": "2018.11.22", "title": "„Взгляд“: Защо руснакът Прокопчук не оглави Интерпол"}
{"url": "http://www.focus-news.net/news/2018/11/22/2593244/izvestiya-sasht-predlagat-da-se-predade-yemenskoto-pristanishte-hodeyda-na-neutralna-strana.html", "text": "Съединените щати са предложили стратегически важното йеменско пристанище Ходейда да премине в ръцете на неутрална държава. За него се водят тежки боеве, пише вестник  „Известия“ . За това е заявила Хедър Науърт, официален представител на Държавния департамент.   \r\nПо нейните думи това е необходимо заради борбата с острата хуманитарна криза, както и за да се прекъсне използването на пристанището за незаконна търговия с оръжие, контрабанда и финансиране на бойците-хути, съобщава и агенция РИА Новости.  \r\nВъоръжените конфликти в Йемен са от 2014 година. В нея от една страна са бунтовниците-хути и части от армията, лоялни на бившия президент на страната. От друга са правителствени войски и опълчение, поддържани от коалиция, начело на която стои Саудитска Арабия. \r\nНа 7 юни Световната организация подготви план за регулиране на конфликта в Йемен, според който хутите трябва да се откажат от употребата на балистични ракети.   Ивелина Ватова", "date": "2018.11.22", "title": "„Известия“: САЩ предлагат да се предаде йеменското пристанище Ходейда на неутрална страна"}
{"url": "http://www.focus-news.net/news/2018/11/22/2593240/plusinfo-makedoniya-dodik-az-sam-sarbinbih-e-moeto-rabotno-myasto.html", "text": "Сръбският член на Председателството на Босна и Херцеговина Милорад Додик заяви, че ще продължи да пътува в чужбина с паспорта си от Република Сръбска, подчертавайки, че Босна и Херцеговина (БиХ) е само работното му място, пише на сайта си македонската електронна медия  Plusinfo .  \r\n„Няма какво да променям. Аз съм сърбин. Искам повече Сърбия отколкото БиХ. Тя е само мое работно место. Нищо повече.“, изтъкна Додик. \r\nТой обяви, че няма да прихване „стереотипите“, които разпространяват чужденците, че БиХ е „нещо, което трябва да бъде свято“ за тия, които живеят в тази страна.   \r\n„Ние сме част от БиХ по силата на международен договор, а този договор всъщност разби международната общност. Почти няма много елементи, които да ни задържат в БиХ“, подчерта Додик.   \r\nВ Босна и Херцеговина днес се отбелязва 23-та годишнина от подписване на Общия рамков договор за мир в БиХ (известен като Дейтънско споразумение – бел. ред.), което се случи в американската база „ Райт- Петерсън“ край Дейтън, Охайо. С него през 1995 година се сложи край на войната в тази страна. Ивелина Ватова", "date": "2018.11.22", "title": "Plusinfo (Македония): Додик: Аз съм сърбин,БиХ е моето работно място"}
{"url": "http://www.focus-news.net/news/2018/11/22/2593248/the-times-namalete-pensiite-ili-shte-se-razbuntuvame-preduprezhdavat-investitorite.html", "text": "Инвеститорите във Великобритания предупреждават шефовете на предприятията: „Отрежете излишните допълнения към пенсиите или ще се разбунтуваме“, пише в днешния си брой  The Times . Изкуствено раздутите проценти „трябва да са толкова, колкото са при току-що постъпилите работници. \r\nКомпаниите, които са дали по-голям процент пенсионни добавки на шефовете на предприятията, трябва да ги отрежат. В противен случай ще се изправят пред разбунтували се най-големи свои акционери.   \r\nИзпълнителни директори, които заделят за бъдещите си пенсии между 20 и 35 процента от основната си заплата, са принудени да ги намалят до нивата, на които обикновено се плаща на персонала – долно равнище е от 2 процента, а горното рядко надхвърля 10 процента. \r\nИнформация от Асоциацията на инвеститорите, която представлява интересите на почти всички най-големи акционери, включително такива групи като Blackrock, Legal & General и Schroders, e обобщила информация за водещи фигури в британския бизнес и за големи работодатели. Асоциацията има над 200 корпоративни членове.  Ивелина Ватова", "date": "2018.11.22", "title": "The Times: Намалете пенсиите или ще се разбунтуваме, предупреждават инвеститорите"}
{"url": "http://www.focus-news.net/news/2018/11/22/2593238/faktor-makedoniya-kato-glasuva-za-kosovo-na-sreshtata-na-interpol-vuchich-izprati-vazhno-poslanie-za-makedoniya.html", "text": "Сръбският президент Александър Вучич има послание за Македония и Черна гора, съобщава скопското електронно издание  „Фактор“ .   \r\nИ то гласи: давайки съгласието си Косово да стане член на Интерпол, Черна гора и Македония показват, че Прищина им е много по-важна от Белград. После добави, че в бъдеще Сърбия ще се отнася „отговорно и сериозно, но в зависимост от ситуацията“. Според него двете държави много добре разбраха посланието му.   \r\n„Искаме добра основа, но разбираме и техните приоритети“, обясни  Вучич.  \r\n Министърът на отбраната Александър Вулин, предварително поиска Белград да промени отношението си към двете балкански страни, като сред причините е и поддръжката им за членството на Косово в Интерпол.   \r\nВсе пак, Косово не успя да влезе в световната полицейска организация. , Косово не успя да влезе в Интерпол. В съобщение за медиите и обществеността Вулин се обърна към Вучич „да промени отношението към Черна гора и Македония и да им покаже, че пирятелството със Сърбия трябва да се заслужи“. Той оцени подкрепата на Подгорица и Скопие за „влизането на косовския наркокартел“ в полицейската организация и са „застанали на страната на Косово, макар че са били наясно, че така нападат Сърбия.     \r\n„Президентът Вучич няма искрени съмишленици в правителствата на Черна гора и Северна Македония, а Сърбия няма приятели“, посочи Вулин в съобщението.  \r\nТова е три опит на Косово да стане член на Интерпол. Посолствата на САЩ в Белград и на Великобритания в Прищина оцениха, че решението Косово да не бъде прието в Интерпол разочарова, а посланикът на Русия Александър Чепурин честитеше на сръбския министър на вътрешните работи, Небоша Стефанович, за отличната работа в Дубай, както пише в Туитър. Ивелина Ватова", "date": "2018.11.22", "title": "Фактор (Македония): Като гласува за Косово на срещата на Интерпол, Вучич изпрати важно послание за Македония"}
{"url": "http://www.focus-news.net/news/2018/11/22/2593249/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Инвеститорите във Великобритания предупреждават шефовете на предприятията: „Отрежете излишните допълнения към пенсиите или ще се разбунтуваме“, пише в днешния си брой  The Times . Изкуствено раздутите проценти „трябва да са толкова, колкото са при току-що постъпилите работници. \r\nКомпаниите, които са дали по-голям процент пенсионни добавки на шефовете на предприятията, трябва да ги отрежат. В противен случай ще се изправят пред разбунтували се най-големи свои акционери.   \r\nИзпълнителни директори, които заделят за бъдещите си пенсии между 20 и 35 процента от основната си заплата, са принудени да ги намалят до нивата, на които обикновено се плаща на персонала – долно равнище е от 2 процента, а горното рядко надхвърля 10 процента. \r\nИнформация от Асоциацията на инвеститорите, която представлява интересите на почти всички най-големи акционери, включително такива групи като Blackrock, Legal & General и Schroders, e обобщила информация за водещи фигури в британския бизнес и за големи работодатели. Асоциацията има над 200 корпоративни членове. \r\n***  Какво са казали членове на правителството на Тереза Мей по време на решаващото заседание на кабинета за сделката по Брекзит на своя премиер? След поредица от интервюта с министри, с много висши държавни служители и други правителствени представители  The Telegraph  представя изключително многостранен поглед отвътре за случилото се около кръглата маса на британския кабинет, пъстра картина на събитията от последните горещи дни преди предстоящите в края на седмицата финални разговори с Брюксел.     \r\nТереза Мей е била предупредена по време на бурното заседание на кабинета миналата седмица от шестима свои министри, че нейният план за Брекзит трябва да мине, буквално, с „бой“ през Камарата на общините.  \r\nЕто думите на двама: \r\n Доминик Рааб, министър за Брекзит: Предупредена е, че правителството може да не спечели важния вот, защото предложенията са „неприемливи“. Възникна загриженост за нови концесии в бъдещите уговорки, тя попита „Кой разреши това?“ \r\nДжофри Кокс, главен съдия: Това е „грозната сестра на сделката“, сравнявайки я с „два бидона от нафта, захвърлени заедно в найлонова опаковка“.  \r\nМненията са представени в днешния брой на лондонския  The Telegraph . \r\n*** \r\nb> Лондон.   Заплахата за Мей затихва, но предстоящото гласуване в Камарата на общините може отново да я разпали, пише  The Guardian  в днешния си брой. \r\nКритиците на премиера като че ли са готови да „изстрелят“ вот на доверие, но може би изпуснаха мига, за сега. Заплахата за премиерския пост на Тереза Мей трябва внимателно и коректно да се премери чрез броя на момчетата и момичетата от радио и телевизионните канали около правителствената сграда „Кромуел Грийн“, в лондонския Уестминстър, точно срещу Парламента на Обединеното кралство. Великобритания пропусна да си уреди по-добро напускане на Евросъюза от онова, което Мей й предлага.   \r\nВ четвъртък, миналата седмица, когато Джейкъб Рийс-Мог тържествено обяви своето писмо за не-доверие, малкото затревено пространство около входа на правителствената сграда се изпълни с палатки на радио и телевизионни репортери. Близо седмица по-късно там има само един, останал на зелената ливада, с множество празни столове край себе си.   \r\nТова все пак е заплаха за премиера. От началото на седмицата започнаха да се появяват нови писма, но депутатите, привърженици на твърдия Брекзит, едва ли ще стигнат числото 48, точно толкова е нужно, за да се проведе вотът. Те обаче все още вярват, че една загуба за Мей в британския парламент може да им доведе нови симпатизанти и свежи попълнения в редиците им.", "date": "2018.11.22", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/22/2593250/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Съединените щати са предложили стратегически важното йеменско пристанище Ходейда да премине в ръцете на неутрална държава. За него се водят тежки боеве, пише вестник  „Известия“ . За това е заявила Хедър Науърт, официален представител на Държавния департамент.   \r\nПо нейните думи това е необходимо заради борбата с острата хуманитарна криза, както и за да се прекъсне използването на пристанището за незаконна търговия с оръжие, контрабанда и финансиране на бойците-хути, съобщава и агенция РИА Новости.  \r\nВъоръжените конфликти в Йемен са от 2014 година. В нея от една страна са бунтовниците-хути и части от армията, лоялни на бившия президент на страната. От друга са правителствени войски и опълчение, поддържани от коалиция, начело на която стои Саудитска Арабия. \r\nНа 7 юни Световната организация подготви план за регулиране на конфликта в Йемен, според който хутите трябва да се откажат от употребата на балистични ракети.   \r\n***  Пресслужбата на Европейския съюз разпространи съобщение на  Върховния представител на Евросъюза по въпросите на външните работи и политиката на сигурност Федерика Могерини, с което се призовава правителството на Косово да се откаже от решението си да въведе 100-процентно увеличение на митата за стоките от Сърбия и Босна и Херцеговина, пише в днешния си брой вестник  „Московски комсомолец“ . \r\n\"Последното решение на правителството е явно нарушение на Централноевропейското споразумение за свободна търговия, а освен това е в разрез с духа на постигнатите договорености за стабилизация и присъединяване на Косово към ЕС \", се казва в документа. \r\n***  Генерал-майор от полицията на Руската Федерация Александър Прокопчук определяха като фаворит в надпреварата за най-високия пост в Интерпол, започва коментара си руският  „Взгляд“  в днешния си брой.  \r\nВ тази игра победител излезе южнокорейският представител Ким Чьон Ян.  \r\nГлавното, което трябва да се знае за председателския пост на Интерпол е, че това е длъжност с представителен характер. Основните лостове на управлението се държат от генералния секретар, а от 2014 година той е германец, Юрген Сток. На него се подчиняват сътрудниците на Интерпол, чиято задача е работа с база данни и координация на действията на националните полицейски структури, когато държавните граници се оказва, че не са преграда за престъпниците.   \r\n Интерпол няма и никога не е имал собствени агенти, макар че в художествената литература може да се прочете точно обратното. Организацията е повече бюрокрация, а не полева романтика за битки с престъпни международни синдикати, макар че координацията в тази насока не е за подценяване, нали точно за това е създаден Интерпол.  \r\nДнес в нея членуват 194 държави, т.е. почти целият свят с изключение на Северна Корея, няколко острова от Океания и непризнати или частично признати държави. Всяка държава, член на Общото събрание има един глас, а то се събира един път годишно, за да решава въпроси, свързани непосредствено с дейността на организацията.   \r\nИнтерпол държи извънредно много на своята транграничност, която в наши дни се оказва важно условие за противопоставяне на международната престъпност. Той съзнателно и съвсем старателно стои настрана от политически, военни и религиозни въпроси, което ясно е записано в чл. 3 от Устава. Според този принцип Интерпол дори не участва в издирване на бивши нацистки военни престъпници.     \r\nИстерията, която устроили украинците заради възможността председател на Интерпол да стане руснак се обяснява с две причини:  на първо място, всяко „противопоставяне на Русия“ е  възможност да привлекат вниманието към себе си, дори и чрез политизиране на малозначителни въпроси. По този повод „Взгляд“ заключава, че сега шефът на украинското МВР Арсен Аваков непременно ще си запише като лична победа изборът на южнокореец за председател на Интерпол. На второ място, украинската власт има собствени причини да не долюбва организацията – те се опитват да го вкарат в политиката, а той им се изплъзва, като отказва да обяви за международно издирване опълченци от Донбас и чиновници от близкото обкръжение на Янукович. Заповедта за ареста на самия Виктор Янукович в 2015 година бе подписана, но после анулирана.   \r\nУкрайна поддържа четирима американски сенатора, които имат лични сметки за уреждане с Русия. В Интерпол много обичат скандалите около него да приключват бързо.  \r\nТъй че изборът на руснака Прокопчук би оставил организацията под прожекторите достатъчно дълго, че да се стигне до гръмка хистерия.  Към това трябва да се добави, че държавите от ЕС имат собствена организация Европол, която колективно членува в международната структура и те гласуват единно.Това са само малка част от причините защо Украйна е доволна, че на председателския пост в Интерпол не седна руснак.", "date": "2018.11.22", "title": "Преглед на някои от основните теми в руския печат (Агенция „Фокус"}
{"url": "http://www.focus-news.net/news/2018/11/22/2593252/pregled-na-mezhdunarodnite-novini-do-6-chasa-agentsiya-fokus.html", "text": "b> Вашингтон.   Следващото съвместно военно учение на САЩ Южна Корея, насрочено за пролетта на 2019 г., ще бъде със „свит“ мащаб с цел да се улеснят преговорите със Северна Корея. Това обяви  американският министър на отбраната Джеймс Матис, предава  AFP . \r\n„Ученията ще бъдат малко реорганизирани, ще ги проведен на ниво, което няма да навреди на дипломацията\", заяви Матис пред репортери в Пентагона, като допълни, че мащабът им ще бъде „свит“. \r\n***  Македония няма намерение да разваля отношенията си нито с Унгария, нито със съседите си заради бягството на Груевски, информира скопската телевизия  „Телма“ .  \r\nТова е казал шефът на македонската дипломация Никола Димитров.Дали страната ще отговори на Унгария само протестно писмо или ще направи и крачка напред, зависи и от това как Унгария ще подкрепи Македония по пътя й към ЕС и НАТО, заявява външният министър на съседката ни.  \r\n„Принципът на върховенството на закона е силен държавен интерес и той ще бъде взет под внимание при всички бъдещи контакти и стъпки, които нашата дипломация ще предприеме с Унгария. И все пак, има нещо, което напълно вреди на самия ни интерес. Предпочитаме Унгария да не подкрепи членството ни в НАТО, за да започнем преговорите по присъединяването. Така, че всичко това трябва да се отчете наедно.\", заяви Никола Димитров, министър на външните работи на Македония.  \r\nТой обяви, че за убежището на Груевски ще разговаря открито с унгарския си колега Сиярто на 4 и 5 декември, когато в Брюксел ще се състои министерската среща на НАТО. Според него да се предоставя убежище от Будапеща на човек, който е управлявал страната си като владетел, както го определи Европейската комисия, който има присъда, четири други обвинения и пет разследвания, е ирония и парадокс. Става дума за убежище в държава, членка.  \r\nВ сряда черногорският външен министър информира, че за бягството на Груевски и преминаването му транзитно през територията на Черна гора са уведомени македонските служби и е действано по всички правила. \"Ние нямаме никакво правно основание да гзадържим македонски гражданин, бивш премиер, който се движи в автомобил с дипломатически номера на трета държава. В момента, когато той е прекосявал територията на Черна гора, на граничните й пунктове нямаше никакъв сигнал, че става дума за лице, поставено извън закона. Затова информирахме службите за сигурност на Македония. Така че от страна на Черна гора нямаше никакви игри или скрити действия\", заяви Сърджан Дарманович, външен министър на Черна гора.  \r\nЗа това дали е поискана информация от Сърбия и Албания за бягството на Груевски Димитров информира, че и.д. посланик в Тирана вече е имал среща в албанското МВР, за да получи информацията, с която те разполагат, между двете страни се поддържат връзки и на други нива извън дипломатическите. Посолството в Белград има указания да поиска среща в сръбското Външно министерство, както и официална информация, но до този момент тя не е предоставена. Случаят „Груевски“, според Димитров, показва колко важно е регионалното сътрудничество,  а Македония няма интерес да влошава отношенията между съседите. \r\n***  „Черна гора нямаше никаква правна основа да задържи бившия премиер Никола Груевски, докато преминавал през територията на държавата. За транзита на Груевски черногорските служби информираха македонските“, заяви министърът на външните работи на Черна гора Сърджан Дарманович на съвместна пресконференция в Скопие с неговия домакин ръководителят на македонската дипломация Никола Димитров, информира македонският  „Независен вестник“ .  \r\n„Отговорът е прост, защото и нашата позиция е ясна. Ние нямаме никакво правно основание да го задържим, той е македонски гражданин, бивш премиер е в кола с дипломатически номера на трета държава. Когато той е минавал през територията на Черна гора, на граничните ни пунктове нямаше никаква информация, че става дума за лице, извън закона. За всичко това сме съобщили на службите за сигурност в Македония. Нашите служби са направили това като между приятели. От страна на Черна гора нямаше никакви игри или скрити действия, постъпихме според правилата у нас и всички закони“, отговори Дарманович на журналистически въпрос.  \r\nПопитан дали вече са били призовани посланиците на Сърбия и Албания в македонското МВнР във връзка с делото „Груевски“, министър Никола Димитров съобщи, че изпълняващият длъжността ръководител на посолството в Тирана вече е имал среща в албанското външно министерство и е съобщил в Скопие информацията, която имат албанските власти. Той добави, че комуникацията между Скопие и Тирана се води и на други нива, извън дипломатическите.  \r\nПоискана е среща и в Белград, в сръбското Външно министерство, за да се научи от официалните източници по какъв начин Груевски е влязъл и излязъл от Сърбия.  \r\n„Мисля, че тази среща още не е проведена. Във всеки случай я очакваме, за да имаме официална информация поне на това ниво на дипломатическата комуникация“, каза Димитров пред журналистите в Скопие.  \r\nНа питане дали е възможно заради бягството на Груевски да се стигне до влошаване на отношенията между Македония и Албания и Сърбия, министърът каза, че „случаят показва колко е важно регионалното сътрудничество, защото ако една държава е  изправена пред предизвикателство, и целият район изпитва затруднения и обратно. Това е урок от този случай. Ние нямаме интерес да влошаваме отношенията помежду си. Напротив, колкото по-напред върви Черна гора в преговорите с ЕС, толкова по-добре е и за Македония. Както чухме, и за Черна гора е добре, ако ние затворим процеса и станем членове на НАТО като 30 държава“, каза Димитров на съвместната пресконференция. Коментирайки изявленията на Вучич и Вулин във връзка с подкрепата на Македония и Черна гора за членство на Косово в Интерпол, министърът Дарманович подчерта, че Подгорица за втори път го подкрепя и не разбира защо Сърбия го превръща в такава драма. „ От нашия регион за приемането на Косово в Интерпол гласуваха Албания, Македония, Черна гора, Хърватия и Словения. Само Босна и Херцеговина беше против. Всички знаехме кой как ще гласува. Ние гласувахме с убедително мнозинство, заедно с нашите съюзници от НАТО и ЕС. Не виждам защо трябва има такива изненади, освен ако не става дума за вътрешнополитическа употреба. В повечето случаи Черна гора следи външната европейска политика и сигурността. Срещаме сериозно разбиране на позицията си в НАТО“, поясни СърджанДарманович.  \r\nСкопие също за втори път подкрепи Прищина за членство в Интерпол. „Въпросът обаче съвсем не е лесен и решението никак не е просто, тъй като двете страни сме съседки. Въпреки това то отговаря на контактите ни. Македония е сред страните, признали Косово, и това решение взехме, като тръгнахме от ролята на нашите двустранни отношения взехме“, каза Никола Димитров. \r\n***  Решението на властите в Прищина да повишат на 100% митата за внос в страната на сръбски стоки е с цел унищожаването на сръбското малцинство в Северно Косово. Това заяви директорът на Канцеларията за Косово и Метохия Марко Джурич, предава руската информационна агенция  TACC .  \r\n„Действията на Прищина вероятно са най-сериозната мярка, предприемана срещу сърбите. Това не е икономическа мярка, а брутален политически натиск, насочен към унищожаването на сръбския народ и унищожаването на Сърбия като държава“, категоричен бе Джурич. \r\nСъгласно думите му, подобна мярка ще удари както по сърбите в Северно Косово, така и по албанското население. Същевременно Джурич изрази увереност, че сърбите в северната част на най-младата държава на Балканите не биха предприели подобни действия срещу косоварите. \r\nПо повод решението на Прищина се изказа и председателят на партията „Сръбска листа“ Горан Ракич. „Ако тази лудост не бъде отменена, сръбският народ няма да има възможност да живее в Косово, с нас ще бъде свършено. Затова настояваме за спешна реакция и помощ от Белград“, заяви Ракич.  \r\nСъгласно думите му, прищинските власти вече са изпратили инспектори за изземване на товарите, които нямат косовска маркировка. „Имаме ситуация, в която в Южна Митровица инспектори са конфискували стоки, на които има маркер „Косово и Метохия“, „Резолюция 1244“ и ЮНМИК, и са оставяли в продажба само онези, на които е изписано „Република Косово“.  \r\nНаселеното предимно със сърби Северно Косово се снабдява предимно със стоки, произведени в Сърбия. По-рано сръбската продукция се доставяше и в райони с албанско население, но Прищина предприе стъпки за заместването им. Последните мерки нанасят сериозен удар по джобовете на косоварите, а сръбското население поставят в крайно тежко положение, отбелязва агенцията. \r\n***  Евродепутатът Петър Ниделмулер от унгарската Социалистическа партия заяви за македонския телевизионен канал  1ТВ  в сряда, че въпросът за убежище за Никола Груевски е въпрос на ЕС и той ще бъде обсъден на няколко нива в блока. \r\nСпоред него въпросът, без съмнение, ще влезе в дневния ред на срещата на Съвета на външните министри от ЕС, която ще се състои на 6 декември. Той е убеден, че Австрия, която е председател на ЕС в момента, ще го повдигне за обсъждане.  \r\nНиделмулер обяви също, че той ще се обсъжда и по време на пленарната сесия на Европейския парламент в началото на декември. Той е уверен, че тази инициатива ще бъде подкрепена от повечето политически групи. Депутатът написа отворено писмо до председателя на Европейската народна партия Манфред Вебер, който е от ХДС, партията на Ангела Меркел.  \r\n„Орбан иска да покаже, че може всичко, но постоянно се кара с целия Евросъюз, с Брюксел, с цялата опозиция в Унгария. Но вярвам, че политическата цена за това ще бъде висока, тъй като ще стане още по-изолиран в собственото си политическо семейство, повече, отколкото е сега. От друга страна, всички европейски държави, които видяха случилото се, ще станат още по-строги към него, партията му и правителството. Това е напълно неприемливо решение“, е мнението на депутата от унгарската Петър Ниделмулер от унгарската Социалистическа партия. \r\n***  Десет дни изминаха, но няма официален отговор как Груевски е излязъл от Македония и е влязъл в Албания. „Къде са пропуските и кой е отговорен за бягството на Груевски?“, пита македонският вестник  „Вечер“ . „След десет дни обществото вече иска отговори от компетентните институции“. На пресконференция правителственият говорител Миле Бошнаковски съобщи, че в МВР се водят две процедури, а когато всички данни се изяснят и картината стане пълна и задълбочена, тогава и хората ще бъдат информирани.  \r\nЕкспертите обаче не изключват възможността този сценарий да е договорен между бившия премиер и властите и посочват редица пропуски. \r\nИ все пак в цялата тази ситуация има само две възможности: или МВР напълно съзнателно е „подхвърлило“ случая, или всичко е договорено?!   \r\n„Изпратихме молба за екстрадиция, когато Груевски вече е получил политическо убежище? Останаха без отговор много въпроси и затова не съществува трето сценарий - или службите са „подхвърлили“, или нещата са договорени, казва политологът Владимир Божиновски пред „Вечер“.  \r\nСпоред специалиста по комуникации Петър Арсовски, институциите е трябвало да бъдат по-прецизни. Но въпреки пропуските, безспорно е, че Груевски получи убежище по бързата процедура, с което се нарушава механизмът за получаване на убежище. Въпросът бе решен  благодарение на Орбан. Най-големият пропуск бе, че се допуска Груевски да напусне страната.  \r\nВъв вторник в страницата си във Фейсбук бившият премиер обяви, че молбата му е удовлетворена. „Днес (вторник – бел. ред.) Република Унгария, страна-член на ЕС и НАТО, отговори положително на моето предварително подадено заявление за получаване на политическо убежище заради политическото преследване, на което съм подложен в Република Македония.“. Така започва обръщението си Никола Груевски. \r\n***  Сръбският вицепремиер и министър на търговията Расим Ляич заяви в сряда, че решението на Прищина да повиши на 100 процента митата за внос на сръбски стоки е пречка и спиране на търговията между Косово и централна Сърбия. Това е политическо решение с огромни негативни последици, съобщава македонската медия А1on. \r\nСпоред него причините за това решение са две: вчерашното (вторник – бел. ред.) гласуване на срещата на Интерпол и фактът, че международната общност все още не е реагирала остро и своевременно на досегашните бариери, които Прищина издига. \r\nПоследиците винаги са огромни, преди всичко те са икономически.  Те са дефинитивно прекъсване на търговията между централна Сърбия и Косово, обяви сръбският вицепремиер. \r\nСпоред него няма да се намери производител в Сърбия, който да издържи на толкова високи данъци, такси и мита, които се въвеждат. \r\nПредседателят на коалиция„Сръбска листа“ Горан Ракич изтъкна, че с най-новите си мерки Прищина цели да изгони всички сърби от Косово. \r\n„Това е неофициална война срещу косовските сърби. Ако не се спре тази лудост, в Косово и Метохия няма да оцелее нито един сърбин, с нас е свършено. Затова търсим спешна помощ от Белград“, заяви Ракич. \r\n*** Сръбският президент Александър Вучич има послание за Македония и Черна гора, съобщава скопското електронно издание  „Фактор“ .   \r\nИ то гласи: давайки съгласието си Косово да стане член на Интерпол, Черна гора и Македония показват, че Прищина им е много по-важна от Белград. После добави, че в бъдеще Сърбия ще се отнася „отговорно и сериозно, но в зависимост от ситуацията“. Според него двете държави много добре разбраха посланието му.   \r\n„Искаме добра основа, но разбираме и техните приоритети“, обясни  Вучич.  \r\n Министърът на отбраната Александър Вулин, предварително поиска Белград да промени отношението си към двете балкански страни, като сред причините е и поддръжката им за членството на Косово в Интерпол.   \r\nВсе пак, Косово не успя да влезе в световната полицейска организация. , Косово не успя да влезе в Интерпол. В съобщение за медиите и обществеността Вулин се обърна към Вучич „да промени отношението към Черна гора и Македония и да им покаже, че пирятелството със Сърбия трябва да се заслужи“. Той оцени подкрепата на Подгорица и Скопие за „влизането на косовския наркокартел“ в полицейската организация и са „застанали на страната на Косово, макар че са били наясно, че така нападат Сърбия.     \r\n„Президентът Вучич няма искрени съмишленици в правителствата на Черна гора и Северна Македония, а Сърбия няма приятели“, посочи Вулин в съобщението.  \r\nТова е три опит на Косово да стане член на Интерпол. Посолствата на САЩ в Белград и на Великобритания в Прищина оцениха, че решението Косово да не бъде прието в Интерпол разочарова, а посланикът на Русия Александър Чепурин честитеше на сръбския министър на вътрешните работи, Нейбоша Стефанович, за отличната работа в Дубай, както пише в Туитър. \r\n*** Представители на косовското опозиционно движение „Самоопределение“ оцениха, че провалът на Косово да стане член на Интерпол е ужасна новина, съобщава македонският сайт  Centar.mk . Затова оставка трябва да подадат президентът Хашим Тачи, премиерът Рамуш Харадинай и външният министър Беджет Пацоли, съобщават медиите в Прищина.   \r\nОпозицията заяви, че неуспехът не е изненада, но е стъпка назад за Прищина и затова лидерите трябва да понесат отговорността си.   \r\nНа вчерашната среща на Интерпол в Дубай Косово се гласеше да стане нов член на международната полицейска организация. Страната обаче не успя да постигне две трети от гласовете на присъстващите и искането беше отхвърлено. „Против“ гласуваха 51 държави, 68 - „за“, а 16 са се въздържали. Косово кандидатства за трети път за Интерпол. От посолствата на САЩ в Белград и на Великобритания в Прищина оцениха решението Косово да не стане член на Интерпол е разочароваща. В същото време посланикът на Русия Александър Черупин, честитеше на сръбския министър на вътрешните работи Небойша Стефанович за отличната работа в Дубай, както пише в Туитър. \r\nСръбският президент Александър Вучич заяви, че отхвърляне на искането Косово да стане член на Интерпол и успех за Сърбия, но за това не е нужна излишна еуфория и унижение за Косово.  \r\nОт друга страна, косовският президент Хашим Тачи вчера (вторник – бел. ред.) заяви, че, за да се гарантира членство в международните организации, сега повече от когато и да било е нужен окончателен и всеобщ договор между Косово и Сърбия.", "date": "2018.11.22", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/22/2593241/centarmk-makedoniyakosovskata-opozitsiya-tarsi-ostavki-zaradi-provala-s-interpol.html", "text": "Представители на косовското опозиционно движение „Самоопределение“ оцениха, че провалът на Косово да стане член на Интерпол е ужасна новина, съобщава македонският сайт  Centar.mk . Затова оставка трябва да подадат президентът Хашим Тачи, премиерът Рамуш Харадинай и външният министър Беджет Пацоли, съобщават медиите в Прищина.   \r\nОпозицията заяви, че неуспехът не е изненада, но е стъпка назад за Прищина и затова лидерите трябва да понесат отговорността си.   \r\nНа вчерашната среща на Интерпол в Дубай Косово се гласеше да стане нов член на международната полицейска организация. Страната обаче не успя да постигне две трети от гласовете на присъстващите и искането беше отхвърлено. „Против“ гласуваха 51 държави, 68 - „за“, а 16 са се въздържали. Косово кандидатства за трети път за Интерпол. От посолствата на САЩ в Белград и на Великобритания в Прищина оцениха решението Косово да не стане член на Интерпол е разочароваща. В същото време посланикът на Русия Александър Черупин, честитеше на сръбския министър на вътрешните работи Небойша Стефанович за отличната работа в Дубай, както пише в Туитър. \r\nСръбският президент Александър Вучич заяви, че отхвърляне на искането Косово да стане член на Интерпол и успех за Сърбия, но за това не е нужна излишна еуфория и унижение за Косово.  \r\nОт друга страна, косовският президент Хашим Тачи вчера (вторник – бел. ред.) заяви, че, за да се гарантира членство в международните организации, сега повече от когато и да било е нужен окончателен и всеобщ договор между Косово и Сърбия. Ивелина Ватова", "date": "2018.11.22", "title": "Centar.mk (Македония):Косовската опозиция търси оставки заради провала с Интерпол"}
{"url": "http://www.focus-news.net/news/2018/11/22/2593247/the-telegraph-kakvo-kazvat-chlenove-na-kabineta-za-sdelkata-na-tereza-mey.html", "text": "Какво са казали членове на правителството на Тереза Мей по време на решаващото заседание на кабинета за сделката по Брекзит на своя премиер? След поредица от интервюта с министри, с много висши държавни служители и други правителствени представители  The Telegraph  представя изключително многостранен поглед отвътре за случилото се около кръглата маса на британския кабинет, пъстра картина на събитията от последните горещи дни преди предстоящите в края на седмицата финални разговори с Брюксел.     \r\nТереза Мей е била предупредена по време на бурното заседание на кабинета миналата седмица от шестима свои министри, че нейният план за Брекзит трябва да мине, буквално, с „бой“ през Камарата на общините.  \r\nЕто думите на двама: \r\n Доминик Рааб, министър за Брекзит: Предупредена е, че правителството може да не спечели важния вот, защото предложенията са „неприемливи“. Възникна загриженост за нови концесии в бъдещите уговорки, тя попита „Кой разреши това?“ \r\nДжофри Кокс, главен съдия: Това е „грозната сестра на сделката“, сравнявайки я с „два бидона от нафта, захвърлени заедно в найлонова опаковка“.  \r\nМненията са представени в днешния брой на лондонския  The Telegraph . Ивелина Ватова", "date": "2018.11.22", "title": "The Telegraph: Какво казват членове на кабинета за сделката на Тереза Мей"}
{"url": "http://www.focus-news.net/news/2018/11/22/2593253/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от – 4° до + 10°. \r\nВремето над страната е облачно.  \r\nСлаб вятър духа в областите Благоевград, Бургас, Варна, Добрич, Разград, Силистра, Смолян, Търговище и Шумен \r\nДъжд вали в областите Бургас, Варна, Велико Търново, Габрово, Добрич, Кърджали, Кюстендил, Плевен, Пловдив, Разград, Русе, Силистра, Сливен, Смолян, Стара Загора, Търговище и Шумен, както и в района на Повови ливади /обл. Благоевград/, Криводол /обл. Враца/, Ловеч, Микре, Абланица и Летница /обл. Ловеч/, Картала /обл. Пазарджик/, Нова Загора /Сливен/. \r\nПътните настилки са мокри, по усойните и планински райони частично заледени, обработени и проходими при зимни условия. \r\nНамалена видимост поради мъгла: \r\n- до 50 м в район на „Троянски“ проход, Рибарица и Шипково /обл. Ловеч/; АМ „Хемус“,. Бистрица, Железница, Саранци, Витиня /обл София/ \r\n- до 100 м в района на „Обзорски“ проход; Берковица и Монтана /обл. Монтана/; \r\n- до 150 м в района на гр. Кула /обл. Видин/; Оряховица, Телиш, Любеново /обл. Плевен/; АМ „Тракия“ /обл. София/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; \r\nАМ „Хемус“:  \r\nОбласт София: \r\nДвижението по АМ „Хемус“ в тунел „Правешки ханове“ посока София е ограничено от км 54+000 до км 56+000 поради техническо обследване на тунелната тръба. Движението се осъществява двупосочно в тунелната тръба посока Варна. Срок от 09:00 до 16:00 ч. на 22.11.2018 г. и 23.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 15.12.2018 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 30.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 25.11.2018 г. \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: \r\nОбласт Благоевград: \r\nДвижението по АМ „Струма” от км 153+000 до км 166+000 в посока Сандански – Кулата се осъществява в една лента поради ремонтни дейности на дилатационните фуги. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовия диапазон от 08:00 часа до 17:00 часа до 23.11.2018 г.; \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер“. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\n\tОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-842: Движението по път II-842 Белово – Юндола е ограничено за движение на МПС над 12 тона. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г; \r\nПът III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.22", "title": "Актуална пътна обстановка"}
{"url": "http://www.focus-news.net/news/2018/11/22/2593254/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.11.22", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“"}
{"url": "http://www.focus-news.net/news/2018/11/22/2593255/predstoyashti-sabitiya-v-stranata-za-22-noemvri-agentsiya-fokus.html", "text": "*** \r\nОт 9.30 часа на „Дондуков“ 2 президентът Румен Радев ще приеме министъра на външните работи на Египет Самех Шукри. \r\n*** \r\nОт 11.30 часа в Гербовата зала на „Дондуков“ 2 държавният глава Румен Радев ще удостои с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес. \r\n*** \r\nОт 16.00 часа на „Дондуков“ 2 президентът Румен Радев ще бъде домакин на церемонията по връчването на тринадесетите годишни награди „Най-голям корпоративен дарител”. \r\n*** \r\nОт 10.00 часа в зала „Сердика“ в София Хотел Балкан българският еврокомисар по цифровата икономика и общество Мария Габриел ще открие конференцията „Комуникации, резултати, свързаност“, посветена на 20-годишнина на Комисията за регулиране на съобщенията. В събитието ще участва и министър Росен Желязков.  \r\n*** \r\nОт 11.00 часа вицепремиерът и министър на външните работи на Република България Екатерина Захариева ще приеме в Министерския съвет министъра на външните работи на Арабска Република Египет Самех Шукри. В 12.15 часа ще се състои церемония по подписване на Споразумение за създаване на Съвместна комисия за сътрудничество.  \r\n*** \r\nМинистър Красимир Вълчев ще посети училища и детски градини в област Смолян. Той ще бъде в детска градина „Радост“ и в ОУ „Васил Левски“ в Златоград, ще посети СУ „Св. св. Кирил и Методий“ в Рудозем и ОУ „Св. св. Кирил и Методий“ в село Смилян.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 9.00 часа в зала „New York“ в Capital Fort, (бул. „Цариградско шосе“ 90), ще се проведе VIII национална конференция IoT (Cloud, 3D Print, Drones, Al) Fоrum. \r\n*** \r\nОт 9.00 часа в зала „Триадица“ на Гранд хотел „София“ се открива двудневна Научна конференция с международно участие на тема „ Психологията с лице към социалните проблеми“. \r\n*** \r\nОт 9.00 часа в хотел „Форум“, бул. „Цар Борис III“ 41, ще се проведе международна конференция на тема „Нови възможности за възстановка на инциденти“. \r\n*** \r\nОт 9.30 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група.  \r\n*** \r\nОт 10.00 часа ще се проведе заседание на Столичния общински съвет.   \r\n*** \r\nОт 10.00 часа е насрочена въззивна мярка на обвинения за графита на Паметника на Съветската армия. \r\n*** \r\nОт 10.00 часа в сградата на КЕВР, бул. „Княз Ал. Дондуков“ 8 - 10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-33 от 23.07.2018 г. от „Топлофикация-Габрово“ ЕАД за изменение на лицензия за дейността „производство на електрическа и топлинна енергия“. \r\n*** \r\nОт 10.00 часа в сградата на КЕВР на бул. „Княз Ал. Дондуков“ 8 - 10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-34 от 25.07.2018 г. от „Топлофикация-Сливен“ ЕАД за изменение на лицензия за дейността „производство на електрическа и топлинна енергия“. \r\n*** \r\nОт 10.00 часа в сградата на КЕВР на бул. „Княз Ал. Дондуков“ 8 - 10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-41 от 23.08.2018 г. от „Топлофикация-Бургас“ ЕАД за изменение на лицензия за производство на електрическа и топлинна енергия. \r\n*** \r\nОт 11.00 часа в зала „Сити“ на Бест Уестърн Плюс Сити Хотел ще представи проект „Насърчаване използването на медиацията като алтернативен способ за решаване на спорове“. За участие в нея са поканени министърът на правосъдието Цецка Цачева, зам.-министърът на правосъдието Евгени Стоянов, както и експерти от Министерство на правосъдието, членове на Висшия съдебен съвет и експерти от администрацията му.   \r\n*** \r\nОт 11.00 часа в Българска търговско-промишлена палата председателят Цветан Симеонов и екип от икономически анализатори ще представят проучването за бизнес климата „Европейско икономическо проучване 2019”. \r\n*** \r\nОт 11.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група.  \r\n*** \r\nОт 11.00 часа 11 състав на Специализирания наказателен съд ще гледа делото срещу Зураб Е., Росица Н. и др., обвинени в организиране и ръководене на организирана престъпна група.  \r\n*** \r\nОт 11.30 часа в храм „Св. Неделя” ще бъде отслужен тържествен молебен за здравето и благополучието на софийските адвокати и техните семейства и близки по повод професионалния празник на адвокатите.  \r\n*** \r\nОт 13.00 часа в Национален пресклуб на БТА ще се проведе пресконференция на Организацията „Международни адвокати“ и Института за принципи на правото. \r\n*** \r\nОт 14.00 часа 5-и състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група.  \r\n*** \r\nОт 14.00 часа 3-ти състав на Специализирания наказателен съд ще гледа делото срещу Божидар П. и Методи Т., обвинени в участие в организирана престъпна група.  \r\n*** \r\nОт 14.00 часа 16-и състав на Специализирания наказателен съд ще гледа делото срещу Иван Д., кумулиране на наказанията.  \r\n*** \r\nОт 14.30 часа в зала „Изток” на Народното събрание ще се проведе кръгла маса на тема: „Пътят на инсулта: от инвалидизиращо до предотвратимо заболяване”, която се организира от Комисия по здравеопазването и Национална пациентска организация. \r\n*** \r\nОт 15.00 часа в хотел „Рамада“, зала „Рубин“, ще се проведе научна конференция на тема „Задължителното представителство от адвокат – гаранция за справедлив процес“. \r\n*** \r\nОт 17.00 часа в хотел „Интерконтинентал“ ще се проведе семинар за изтребителите Gripen с участието на представители на ВВС на Чехия. \r\n*** \r\nОт 17.00 часа в Изложбена зала „Архиви\", ул. „Московска\" № 5, ще бъде представена документална изложба, посветена на 100-годишнината от края на Първата световна война 1914 - 1918 г. \r\n*** \r\nОт 18.00 часа в Тракийски дом ще се състои вечер, посветена на връчването на националната награда за литература – „Захарий Стоянов\" за 2018 г. \r\n*** \r\nОт 18.00 часа в Аулата на Ректората на СУ „Св. Климент Охридски“ ще се проведе церемония по връчване на отличието „Знак за качество“. \r\n*** \r\nОт 18.00 часа в аулата на Ректората Центърът по управление на качеството към Софийския университет организира кампания за връчване на отличието „Знак за качество“. \r\n*** \r\nОт 18.00 часа в художествена галерия „Дечко Узунов\" - филиал на СГХГ, ще бъде открита документалната изложба: „Една история от градското казино в София 31 януари 1929 г. , малко след полунощ\". \r\n*** \r\nОт 18.00 часа в Двореца на пл. „Княз Александър І” №1 Ода Жон ще представи голяма ретроспективна изложба „Сърцевина“. \r\n*** \r\nОт 18.30 часа в Литературния клуб на Столична библиотека (пл. „Славейков“ № 4) Поредицата „Разказвач на месеца“ продължава с един от най-значимите белетристи в съвременната българска литература - Владимир Зарев. \r\n*** \r\nОт 19.00 часа в зала 1 на НДК поради огромния интерес филмът „Всички знаят“ ще бъде показан на извънредна прожекция. \r\n*** \r\nОт 17.30 часа в Посетителския информационен център (старото кино) кметът на Община Банско Георги Икономов ще проведе среща с гражданите, които живеят в района между улиците „Цар Симеон“ и „Отец Паисий“. \r\n*** \r\nОт 14.00 часа в зала 5 на Община Благоевград или пред сградата на Общината Синдикалната конфедерация на българските транспортни работници в Благоевград ще проведе пресконференция във връзка с протестите, които се организират. Поканени са областния управител Бисер Михайлов, кмета на Благоевград – д-р Атанас Камбитов, както и началника на ОДМВР - Благоевград Николай Хаджиев. \r\n*** \r\nОт 13.30 часа в централата на „Движение България на гражданите“ – Бургас (улица „Фердинандова“ 2 Б), общинският съветник Живко Табаков ще се срещне с граждани. \r\n*** \r\nОт 17.30 часа в залата на Тракийско дружество „Екзарх Антим Първи“ ще се проведе дискусия на тема „За кого са ниски ниските данъци“.  \r\n*** \r\nОт 18.30 часа в зала „Петя Дубарова\" на Културен център „Морско казино\" в рамките на Международен проект за авторско документално кино „КИНЕДОК\" ще бъде прожектиран филмът „Белият свят според Далиборек\" - Чехия, Словакия, Великобритания, Дания, 2017 г.  \r\n*** \r\nНа официална церемония в присъствието на заместник-министъра на енергетиката Красимир Първанов, ръководството на ЕСО, областния управител на Бургас Вълчо Чолаков и представители на местната власт ще бъде даден старт на строителството на съоръженията за присъединяване на новия вътрешен електропровод 400 kV между Добруджа и Бургас в подстанция „Бургас“. \r\n*** \r\nОт 12.00 часа пред административната сграда на пристанището  Работниците и служителите от Пристанище „Запад ще проведат протестен митинг в защита на трудовите, социалните и гражданските си права \r\n*** \r\nОт 13.30 часа в административната сграда на „Пристанище Варна\" ЕАД (пл. „Славейков\" 1) ще се проведе брифинг с ръководството на дружеството. \r\n*** \r\nОт 13.30 часа в Двореца на културата и спорта ще започне IX Световен математически отборен шампионат. \r\n***  \r\nОт  10.30 часа в пресклуба на БТА ще се състои пресконференцията на Бюрото по труда.  \r\n***  \r\nОт 17.30 часа в РБ „Петко Р. Славейков“ ще се състои представяне на книгата „Българско народностно тяло“ с автор Божидар Богданов.  \r\n***  \r\nОт 19.00 часа в Клуб 7 ще се състои представяне на книгата „Никога не се предавай: историята на Детелин Далаклиев“.  \r\n*** \r\nОт 11.00 часа в залата на х-л „Бонония\" във Видин ще се проведе пресконференция по проект „Развитие на конкурентоспособни туристически атракции за целогодишен фестивален туризъм, който допринася за диверсификацията на туристическите продукти в района Видин – Зайчар“,  реализиран по Програмата за трансгранично сътрудничество Интеррег-ИПП България-Сърбия 2014-2020 г.   \r\n*** \r\nОт 18.00 часа в Градска концертна зала на Община Враца Областна администрация – Враца организира публично събитие на тема: \"Нов поглед върху богатото културно наследство на Европа – културните връзки между България, Румъния и Словакия\". \r\n*** \r\nОт 17.00 часа в Спортна зала \"Никола Петров\" ще се проведе модно шоу на деца от детските заведения на общината. \r\n*** \r\nОт 17.30 часа в залата на музея в града ще бъде представен романът „Църна Месечина“ на Кирил Пецев. \r\n*** \r\nОт 8.30 часа в ДГ „1 юни“ в гр. Генерал Тошево ще бъде представен Куклен спектакъл „Приказка за Ох“. \r\n*** \r\nОт 16.00 часа в Младежки център – Добрич ще се проведе Концерт „Мастерите – посланици на майсторство и класа“ по повод патронния празник на  СУ \"Св. Климент Охридски\".  \r\n*** \r\nОт 17.00 часа ще бъде открита реновираната сграда на библиотека „Искра“ в Казанлък.  \r\n*** \r\nОт 18.00 часа в Градската художествена галерия ще бъде открита изложбата на Мария и Асен Евтимови. \r\n*** \r\nОт 10.00 до 16.00 часа в Регионална библиотека „Гео Милев“ ще се проведе уъркшоп на тема „Графичен дизайн, анимация и фотография“. \r\n*** \r\nОт 9.00 часа в Перник ще се проведе работна среща по проект „Подобряване на координационния механизъм за интеграция чрез добри практики и модели”.  \r\n*** \r\nВ Гранд Хотел Пловдив ще се проведе Четвъртият юбилеен конгрес по Обща/Семейна медицина на Асоциацията по обща/семейна медицина на Югоизточна Европа (A GP/FM SEE). \r\n*** \r\nОт 9.00 часа в Парк и СПА хотел Марково ще се състои отриването на 10-ото юбилейно издание на Международната среща по туризъм под надслов „Пловдив – пътуването до Европейска столица на културата 2019”.  \r\n*** \r\nВ 10.30 часа в зала 1 на Апелативния съд ще се проведе заседание по делото срещу 41-годишният Г.Б. Той обжалва пред съда присъдата от 5 години лишаване от свобода, постановена от Окръжен съд – Стара Загора.  \r\n*** \r\nОт 14.00 часа в заседателната зала на Общината ще се проведе Кръгла маса под надслов „Един живот – един избор!”. \r\n*** \r\nОт 18.30 часа в зала „Русе” младежите от Интеракт клуб към Ротари клуб - Русе организират благотворителен концерт под надслов „Семейството - уют и топлина”, чиято цел е да се съберат нови или употребявани детски дрехи, книги и играчки, както и да припомнят на русенци значимостта на семейните ценности, сигурност и единство. \r\n*** \r\nВ 10.30 часа ще бъде открита многофункционална сграда за образование, култура и здравеопазване отваря врати в ромския квартал „Надежда“. На събитието ще присъстват вицепремиерът Томислав Дончев, посланикът на Швейцария Мюриел Берсе Коен, кметът на Сливен Стефан Радев и др. \r\n*** \r\nВ 18.00 часа от площад „Хаджи Димитър“ ще тръгне протестно шествие.  \r\n*** \r\nОт 10.30 часа в залата на Областен информационен център - Смолян, бул. „България” №12, ще бъде представено анкетно проучване, проведено от ОИЦ – Смолян сред жителите на Областта, както и актуални процедури по Оперативните програми и Програма за развитие на селските райони. \r\n*** \r\nОт 10.00 часа в НЧ „Св. Климент Охридски 1858“ ще се състои лекция на Мария Денева от клуб на учителите ветерани на тема: „Славим името на Св. Климент Охридски“. \r\n*** \r\nОт 16.00 часа в НЧ „Св. Климент Охридски 1858“ ще се състои представяне на книгата „Детството на една река“ от Антон Кавалджиев. \r\n*** \r\nОт 18.30 часа в РБ „Захарий Княжески“ ще бъде прожектиран Документалния филм „Кетермая” (Великобритания, Ливан). \r\n*** \r\nОт 19.30 часа в Куклен театър ще бъде представена постановка „Жените от портокаловите градини“ от Оля Стоянова. \r\n*** \r\nОт 17.00 часа в Младежки дом - Хасково ще се проведе поредна лекция в рамките на инициативата \"Акушерките близо до майките\". \r\n***   \r\nОт 9.00 часа в къща музей „Добри Войников“ ще бъде открита научна конференция „Музикалната дейност на енциклопедиста  Добри Войников“. \r\n***   \r\nОт 14.00 часа в зала \"Патиланчо\" на ДКТ „Васил Друмев“ ще бъде дадена пресконференция по повод новото детско заглавие \"Закуска за принцеса\" от Янко Митев.  \r\n***   \r\nОт 14.00 часа в зала 203 на Общината ще заседава Постоянната комисия „Просвета, образование и наука” към Общински съвет - Шумен.  \r\n*** \r\nОт 17.30 часа в Регионална библиотека „Стилиян Чилингиров” Проф. д.и.н. Петър Стоянович ще изнесе публична академична лекция на тема „Централна Европа като империя, буфер и общност. Нейните естествени връзки с България и задължения към общото ни историческо и духовно наследство”. \r\n*** \r\nОт 18.00 часа в Заседателна зала в Регионална библиотека „Ст. Чилингиров“ ще гостува поетесата Маргарита Зидарова. \r\n*** \r\nОт 14.30 часа в сградата на Професионална гимназия по хранителни технологии и туризъм ще бъзе представен регионален туристически продукт „Различното преживяване”, чрез който ще има възможност да се видят различните професии в туризма, даващи успешен старт за децата – хотелиери, ресторантьори, шеф готвачи, сладкари и кетъринг специалисти.", "date": "2018.11.22", "title": "Предстоящи събития в страната за 22 ноември (Агенция „Фокус“)"}
{"url": "http://www.focus-news.net/news/2018/11/22/2593256/nimh-dnes-valezhite-shte-otslabvat-i-spirat-maksimalnite-temperaturi-shte-sa-mezhdu-5-i-10.html", "text": "Днес от запад валежите ще отслабват и спират, най-късно в югоизточните райони. Ще духа слаб, в Източна България до умерен вятър от север-североизток. Максимални температури между 5° и 10°, в Северозападна България малко по-ниски, в София около 5°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде облачно, дъждовно и ветровито. По-значителни ще са валежите по южното крайбрежие. Ще духа умерен до силен вятър от север-североизточен вятър. Максималните температури ще бъдат между 9° и 12°. Температурата на морската вода е 13-14°. Вълнението на морето ще бъде 3-4 бала. \r\nВ планините ще бъде облачно с валежи от дъжд, над 1700-1800 метра валежите ще са от сняг. Ще духа умерен източен вятър. Максималната температура на височина 1200 метра ще около 6°, на 2000 метра – около 0°. \r\nАтмосферното налягане в сутрешните часове е близко до средното за месеца, през деня бавно ще се повишава.", "date": "2018.11.22", "title": "НИМХ: Днес валежите ще отслабват и спират, максималните температури ще са между 5° и 10°"}
{"url": "http://www.focus-news.net/news/2018/11/22/2593246/the-guardian-zaplahata-za-mey-zatihva-no-predstoyashtoto-glasuvane-mozhe-otnovo-da-ya-razpali.html", "text": "Заплахата за Мей затихва, но предстоящото гласуване в Камарата на общините може отново да я разпали, пише  The Guardian  в днешния си брой. \r\nКритиците на премиера като че ли са готови да „изстрелят“ вот на доверие, но може би изпуснаха мига, за сега. Заплахата за премиерския пост на Тереза Мей трябва внимателно и коректно да се премери чрез броя на момчетата и момичетата от радио и телевизионните канали около правителствената сграда „Кромуел Грийн“, в лондонския Уестминстър, точно срещу Парламента на Обединеното кралство. Великобритания пропусна да си уреди по-добро напускане на Евросъюза от онова, което Мей й предлага.   \r\nВ четвъртък, миналата седмица, когато Джейкъб Рийс-Мог тържествено обяви своето писмо за не-доверие, малкото затревено пространство около входа на правителствената сграда се изпълни с палатки на радио и телевизионни репортери. Близо седмица по-късно там има само един, останал на зелената ливада, с множество празни столове край себе си.   \r\nТова все пак е заплаха за премиера. От началото на седмицата започнаха да се появяват нови писма, но депутатите, привърженици на твърдия Брекзит, едва ли ще стигнат числото 48, точно толкова е нужно, за да се проведе вотът. Те обаче все още вярват, че една загуба за Мей в британския парламент може да им доведе нови симпатизанти и свежи попълнения в редиците им. Ивелина Ватова", "date": "2018.11.22", "title": "The Guardian: Заплахата за Мей затихва, но предстоящото гласуване може отново да я разпали"}
{"url": "http://www.focus-news.net/news/2018/11/22/2593257/prezidentat-rumen-radev-shte-prieme-ministara-na-vanshnite-raboti-na-egipet-sameh-shukri.html", "text": "От 09.30 часа на „Дондуков“ 2 президентът Румен Радев ще приеме министъра на външните работи на Египет Самех Шукри. Това съобщиха от  прессекретариата на държавния глава . \r\nОт 11.30 часа в Гербовата зала на „Дондуков“ 2 държавният глава ще удостои с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес.  Отличието му се връчва за особени заслуги в сътрудничеството между Световния еврейски конгрес и държавните институции, еврейската общност и гражданското общество в Република България, както и за съществения му принос за развитието на образователните и други дейности на българската еврейска общност.  \r\nПо-късно през деня, от 16.00 часа на „Дондуков“ 2, президентът ще бъде домакин на церемонията по връчването на тринадесетите годишни награди „Най-голям корпоративен дарител”.  \r\nКонкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. Тази година на церемонията ще бъде обявена нова категория „Най-добра програма на местен дарител“, която поставя акцент върху благотворителната подкрепа в местните общности, за да се даде публичност на малките по обем, но със значим принос за местните общности дарителски инвестиции.", "date": "2018.11.22", "title": "Президентът Румен Радев ще приеме министъра на външните работи на Египет Самех Шукри"}
{"url": "http://www.focus-news.net/news/2018/11/22/2593258/predstoyashti-mezhdunarodni-sabitiya-za-22-noemvri-agentsiya-fokus.html", "text": "Управителният съвет на Международната агенция за атомна енергия (МААЕ) се събира на заседание. \r\n***  Ключова реч на германския канцлер Ангела Меркел пред представители на бизнеса. \r\n***  Канцлерът на Австрия Себастиан Курц пристига в Лондон за среща с британския премиер Тереза Мей. \r\n***  Италия е домакин на Средиземноморския диалог между европейски лидери и представители на Близкия Изток. \r\n***  Американците празнуват Деня на благодарността.  \r\n***  Педро Санчес пристига на посещение в Куба – първото по рода си на испански премиер за последните три десетилетия. \r\n***  Посещение в Китай на представители на Съвета за сигурност на ООН.  \r\n***  Делегации на латиноамериканските държави обсъждат проблема с венецуелската миграция.  \r\n***", "date": "2018.11.22", "title": "Предстоящи международни събития за 22 ноември (Агенция „Фокус“)"}
{"url": "http://www.focus-news.net/news/2018/11/22/2593243/moskovskiy-komsomolets-mogerini-prizova-kosovo-da-se-otkazhe-ot-mitata-varhu-srabskite-stoki.html", "text": "Пресслужбата на Европейския съюз разпространи съобщение на  Върховния представител на Евросъюза по въпросите на външните работи и политиката на сигурност Федерика Могерини, с което се призовава правителството на Косово да се откаже от решението си да въведе 100-процентно увеличение на митата за стоките от Сърбия и Босна и Херцеговина, пише в днешния си брой вестник  „Московски комсомолец“ . \r\n\"Последното решение на правителството е явно нарушение на Централноевропейското споразумение за свободна търговия, а освен това е в разрез с духа на постигнатите договорености за стабилизация и присъединяване на Косово към ЕС \", се казва в документа. Ивелина Ватова", "date": "2018.11.22", "title": "„Mосковский комсомолец“: Могерини призова Косово да се откаже от митата върху сръбските стоки"}
{"url": "http://www.focus-news.net/news/2018/11/22/2593251/mariyana-nikolova-zae-vitsepremierskoto-myasto-na-valeri-simeonov-obzor.html", "text": "Със 116 гласа \"за\", 62 \"против\" и без \"въздържали се\" парламентът прие оставката на вицепремиера Валери Симеонов и избра Марияна Николова на негово място. Проекторешението бе внесено в деловодството на парламента от премиера Бойко Борисов. Валери Симеонов подаде оставка на 16 ноември – след 26 дни на протести на майките на деца с увреждания, породени от негово изказване от октомври, когато той нарече майките „кресливи жени“, а децата им „уж болни“. Оставката на Симеонов е петата в кабинета „Борисов“ 3 след тeзи на министрите Николай Петров, Николай Нанков, Валентин Радев и Ивайло Московски. \r\nПреди гласуването управляващи и опозиция влязоха в остри спорове в пленарната зала. Още в началото на заседанието от „БСП за България“ настояха на разискванията да присъства и премиерът Бойко Борисов, който да представи мотивите за оставката на Симеонов. От опозицията се оплакаха, че председателстващият заседанието на парламента Емил Христов не им е дал думата и е закрил дебатите по оставката, макар че е имало желаещи за изказване. От своя страна ГЕРБ заявиха, че от опозицията са вдигнали ръка за изказване след закриването на дебатите. \r\nПоследва 15-минутна почивка, в която се проведе заседание на председателския съвет на НС. След него стана ясно, че дебатът ще продължи, макар че по-рано е бил закрит.  \r\nФокусът на разискванията обаче се измести от подадената оставка към взаимни обвинения между ГЕРБ и БСП, свързани с провеждани политики, олигархия и придобиването на българско гражданство. \r\nДумата бе дадена на Корнелия Нинова, която заяви, че коалицията ГЕРБ – „Обединени патриоти“ е зачената грешно и резултатът е на лице. Тя коментира, че това не е коалиция за политики, а за власт, пари и постове. „Две години скандали и нестабилност в управлението, които доведоха до нестабилност в държавата. Вие помните ли за нещо друго коалиционните партньори и министрите да са спорили две години освен за това кой какъв пост да заеме“, заяви още лидерът на БСП.  \r\nОт своя страна народният представител от ГЕРБ Вежди Рашидов попита защо БСП не боравят с факти, а с популизъм. „За каква олигархия говорите на това управление, а пропуснахте услужливо някои други, които лобират за тях. Николай Банев не е ли ваш? Ветко Арабаджиев не е ли ваш? А мъжът ви къде работи? В какво ги обвинявате тези наши министри. Не е честно така да говорите популистки“, заяви още Рашидов. \r\nРамадан Аталай от ДПС коментира, че ГЕРБ трябва да кажат остават ли под натиска на националистите и докога ще продължат да им угаждат. По думите му с оставката на Валери Симеонов не променят нищо. \r\nПредседателят на ПГ на ГЕРБ Цветан Цветанов заяви, че Валери Симеонов подава оставка, воден от националния интерес и за да се намали напрежението в обществото. \r\nПоследва въпрос от страна на Нинова, която поиска да разбере като член на УС на „Европол\" какво ще направи Цветан Цветанов, за да информира страните от ЕС за пробива в европейската сигурност, които допуска правителството на Бойко Борисов. В отговор Цветанов поясни, че процедурата по българско гражданство приключва с указ на президентската институция. \r\nВ дебата се включи и вицепремиерът Красимир Каракачанов, който коментира, че целта на театъра на БСП не е била да се обсъди кандидатурата на Марияна Николова, а да се обърне дебатът като вот на недоверие към кабинета. Вицепремиерът посочи, че за негово учудване не е имало нито един въпрос към Николова. „Разчитам новия вицепремиер Марияна Николова да бъде енергична по отношение на демографската политика. Демографската криза е основният проблем на българската нация през последните 20 години и ако не се вземат мерки, ще бъдем поредното правителство, което не е направило нищо“, каза още Каракачанов. \r\nСлед полагането на клетва като вицепремиер Марияна Николова коментира пред журналисти, че нейният приоритет ще са икономиката и демографската политика. Тя посочи, че има подкрепата на кабинета. „Считам, че ще има приемственост в последователната политика, която правителството води“, заяви още Николова. Попитана дали ще потърси диалог с майките на деца с увреждания, заради които бившият вицепремиер Валери Симеонов подаде оставка, тя обясни, че ако те пожелаят, е готова да се проведе такава. „Моята кандидатура е излъчена от коалиция „Обединени патриоти“, но ще търся диалог с всеки народен представител. За момента не усещаме нежелание от тяхна страна за това“, каза още Николова.", "date": "2018.11.22", "title": "Марияна Николова зае вицепремиерското място на Валери Симеонов (ОБЗОР)"}
{"url": "http://www.focus-news.net/news/2018/11/22/2593259/ministar-ekaterina-zaharieva-shte-se-sreshtne-s-ministara-na-vanshnite-raboti-na-egipet-sameh-shukri.html", "text": "Вицепремиерът и министър на външните работи на Република България Екатерина Захариева ще приеме в Министерския съвет министъра на външните работи на Арабска Република Египет Самех Шукри. Това съобщиха от пресцентъра на  МВнР . Срещата ще започне с разговор на четири очи в кабинета на вицепремиера в 11.00 часа, последван от пленарни разговори между двете делегации. Сред темите са въпроси на двустранните отношения, регионални и глобални предизвикателства в сигурността и други. Пленарната сесия ще бъде последвана от подписване на Споразумение за създаване на Съвместна комисия за сътрудничество. Церемонията по подписване ще започне в 12.15 часа в Гранитната зала на Министерския съвет. След церемонията двамата министри ще направят съвместни изявления.", "date": "2018.11.22", "title": "Министър Екатерина Захариева ще се срещне с министъра на външните работи на Египет Самех Шукри"}
{"url": "http://www.focus-news.net/news/2018/11/22/2593261/parlamentarna-delegatsiya-vodena-ot-predsedatelya-na-narodnoto-sabranie-tsveta-karayancheva-e-na-ofitsialno-poseshtenie-v-republika-finlandiya.html", "text": "Парламентарна делегация, водена от председателя на Народното събрание Цвета Караянчева, е на официално посещение в Република Финландия. Това съобщиха от пресцентъра на  Народното събрание . В състава на делегацията са членовете на Групата за приятелство България – Финландия Анелия Клисарова, Петър Петров, Елхан Кълков, както и народният представител Боряна Георгиева.  \r\nЦвета Караянчева ще разговаря с председателя на Едускунта на Финландия Паула Рисикко. Българските депутати ще се срещнат с министъра на европейските въпроси, културата и спорта Сампо Терхо и с държавния секретар по външни работи Самули Виртанен.  \r\nВ програмата на българските парламентаристи се предвижда среща и с Негово Високопреосвещенство Лео, архепископ на Хелзинки и цяла Финландия.  \r\nЦвета Караянчева и водената от нея делегация ще разговарят с председателя на Комисията по външни работи във финландския парламент Матти Ванханен.", "date": "2018.11.22", "title": "Парламентарна делегация, водена от председателя на Народното събрание Цвета Караянчева, е на официално посещение в Република Финландия"}
{"url": "http://www.focus-news.net/news/2018/11/22/2593262/ministar-krasimir-valchev-shte-poseti-uchilishta-i-detski-gradini-v-oblast-smolyan.html", "text": "Министърът на образованието и науката Красимир Вълчев ще посети училища и детски градини в област Смолян днес. Това съобщиха от пресцентъра на  Министерството . Министърът ще се срещне с учители в ОУ „Христо Ботев“ в село Късак, ще посети Професионалната гимназия по електротехника и СУ „Христо Ботев“ в Девин. В рамките на визитата министър Вълчев ще проведе работни срещи с учители и директори на образователни институции от общините Смолян, Рудозем, Девин и Борино.", "date": "2018.11.22", "title": "Министър Красимир Вълчев ще посети училища и детски градини в област Смолян"}
{"url": "http://www.focus-news.net/news/2018/11/22/2593264/zam-ministar-krasimir-parvanov-shte-uchastva-v-tseremoniya-za-nachaloto-na-stroitelstvoto-na-elektroprovod-mezhdu-podstantsiite-dobrudzha-i-burgas.html", "text": "Заместник-министърът на енергетиката Красимир Първанов ще участва в церемония за началото на строителството на електропровод между подстанциите Добруджа и Бургас. Това съобщиха от пресцентъра на  Министерство на енергетиката . Събитието ще се проведе от 10.00 часа в подстанция „Бургас“.  \r\nИзграждането на съоръженията за присъединяване на новия вътрешен електропровод 400 kV ще бъде реализирано от „Електроенергийния системен оператор“ ЕАД (ЕСО), със средства, привлечени от европейския „Механизъм за свързване на Европа“. ЕСО навлиза в съществената фаза по реализацията на петте проекта от общ европейски интерес, които ще спомогнат за развитие на транс-европейската енергийна инфраструктура. \r\nВ събитието ще участват изпълнителният директор на ЕСО Ангелин Цачев и представители на Изпълнителна агенция „Иновации и мрежи“ към Европейската комисия.", "date": "2018.11.22", "title": "Зам.-министър Красимир Първанов ще участва в церемония за началото на строителството на електропровод между подстанциите Добруджа и Бургас"}
{"url": "http://www.focus-news.net/news/2018/11/22/2593265/narodnite-predstaviteli-ot-bsp-shte-predstavyat-viziya-za-balgariya-v-oblastite-burgas-i-pernik.html", "text": "Народните представители от БСП ще представят „Визия за България” в областите Бургас и Перник. Това съобщиха от пресцентъра на  НС на БСП . Срещи в област Бургас \r\nОт 18:00 часа в центъра на гр. Приморско народните представители от ПГ на \"БСП за България\" Петър Кънев, Георги Йорданов и Таско Ерменков ще се срещнат с обществеността. \r\nОт 18:00 часа в зала на Гражданска отбрана в гр. Камено зам.-председателя на ПГ на левицата Весела Лечева и народните представители Веска Ненчева и Георги Андреев ще представят Визията на левицата. \r\nОт 17:30 часа в центъра на Поморие секретарят на групата Филип Попов и депутатите Красимир Янков, Димитър Стоянов и Кристина Сидорова ще разговарят с жители на общината \r\nВ залата на хотел \"Врис\" в гр. Царево в 18.30 часа ще започне срещата на  народните представители от ПГ на \"БСП за България\" Георги Гьоков и Чавдар Велинов с граждани.  \r\nОт 17:30 часа в зала \"Тракийци\" в гр. Средец народните представители от ПГ на \"БСП за България\" Александър Симов, Валентина Найденова и Кольо Милев ще се разговарят с жители на общината. Срещи в област Перник \r\nОт 10:30 часа в залата  на Младежкия дом, в град Радомир ще започне срещата на жителите на общината с народните представители от ПГ на \"БСП за България\" Станислав Владимиров, Любомир Бонев, Валери Жаблянов, Донка Симеонова и Димитър Георгиев.  \r\nОт 13:00 часа в заседателна зала, в сградата на община Ковачевци народните представители Станислав Владимиров, Любомир Бонев, Донка Симеонова и Димитър Георгиев ще представят Визията пред жители на общината. По-късно от 17:00 часа те ще разговарят с жителите на Земен. \r\nНа 23 ноември 2018 г. от 17.30 часа зам.-председателят на ПГ на БСП Христо Проданов и народните представители Станислав Владимиров, Любомир Бонев и Иван Ченчев ще представят „Визия за България” пред жители на общ. Брезник, в кафе „Банката” в гр. Брезник.", "date": "2018.11.22", "title": "Народните представители от БСП ще представят „Визия за България” в областите Бургас и Перник"}
{"url": "http://www.focus-news.net/news/2018/11/22/2593268/api-ot-0900-chasa-do-1600-chasa-dvizhenieto-v-tunel-praveshki-hanove-na-avtomagistrala-hemus-shte-se-osashtestvyava-dvuposochno-v-trabata-za-varna.html", "text": "От 09.00 часа до 16.00 часа движението в тунел „Правешки ханове“ на автомагистрала „Хемус“ ще се осъществява двупосочно в тръбата за Варна. Това съобщиха от пресцентъра на  Агенция „Пътна инфраструктура“  (АПИ). Ограничено ще е преминаването в тръбата за София, поради техническо обследване на съоръжението. Същото ограничение ще бъде в сила и на 23 ноември. Необходимо е шофьорите да карат внимателно и да спазват стриктно въведената временна организация за движение. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2018.11.22", "title": "АПИ: От 09.00 часа до 16.00 часа движението в тунел „Правешки ханове“ на автомагистрала „Хемус“ ще се осъществява двупосочно в тръбата за Варна"}
{"url": "http://www.focus-news.net/news/2018/11/22/2593267/denyat-22-noemvri-v-svetovnata-istoriya.html", "text": "На 22 ноември 1963 година в Далас е застрелян американският президент Джон Кенеди. Убийството му има разтърсващ ефект върху цялата американска нация: Кенеди е икона за младото поколение американци; най-младият президент на САЩ до момента и единственият католик, избиран на този пост.  \r\nДалеч назад в историята през 1491 година, на 22 ноември, в търсене на морския път към Индия португалецът Васко да Гама става първият мореплавател, достигнал нос Добра надежда - най-южната точка на Африка.  \r\nПолучил 25 огнестрелни рани, в бой умира най-великият английски пират Едуард Тийч, по прякор Черната брада (1718 г.).  \r\n2015 г. \r\nВ интервю за китайския телевизионен канал „Феникс“ сирийският президент Башар Асад заявява, че въоръжените сили на Русия за два месеца имат по-голям прогрес в борбата с тероризма в Сирия в сравнение с алеанса на САЩ за година. \r\n2014 г.  \r\nПрефектура Нагано, централна Япония е разтърсена от земетресение с магнитуд 6,8. Епицентърът на труса е японският град Хакуба на дълбочина 10 километра. Земетресението е усетено в 27 префектури, включително столичния регион. \r\n2013 г. \r\nВ Санкт Петербург стартира световното първенство по самбо. \r\n2012 г. \r\nГрупа геолози от Австралия при извършване на батиметрични изследвания констатира изчезването на остров, разположен между Австралия и Нова Каледония. Той би трябвало да е на място, където дълбочината на Тихи океан е 1400 метра. \r\nЛидерът на „Социалдемократическата партия на Литва“ Алгирдас Буткявичюс е утвърден от сейма за министър-председател на страната. \r\n2011 г. \r\nПрез нощта след поредния пети ден на протести в Египет пострадват още 44 човека. Независимо, че правителството подава оставка, протестиращите са непримирими в настояването си за формиране на правителство на националното спасение, при което военните да се оттеглят от властта. Военните от своя страна не отстъпват от решението си да проведат парламентарни избори след около седмица. Над 140 дипломати призовават най-късно в средата на следващата година управляващите военни да организират президентски избори. \r\nТурският премиер Реджеп Ердоган призовава Башар ал-Асад да се оттегли от президентския пост в Сирия. \r\n2004 г. \r\nВ Киев се провежда демонстрация на над 100 хиляди привърженици на кандидата за президент Виктор Юшченко – т. нар. „Оранжевата революция”. Тя е серия от политически събития и протести, които обхващат Украйна от 22 ноември 2004 г. до 23 януари 2005 г. Всичко се случва непосредствено след балотажа на президентските избори, за които се твърди, че са белязани от огромна корупция, заплахи към избирателите и пряка избирателна измама. Киев. Столицата на Украйна е център на движението за гражданска съпротива, където хиляди демонстранти протестират ежедневно. Из цялата страна демократичната революция е съпроводена от гражданско неподчинение и общи стачки, организирани от опозиционното движение. \r\nПрез 2010 г. след честно проведени избори за президент, Янукович поема поста на Юшченко. \r\nСъздава се Комисия Барозо I. Тя е първата Европейската комисия (ЕК) с председател Жозе Мануел Барозо. Мандатът й е от 22 ноември 2004 г. до 31 октомври 2009 г. Това е първата комисия, в която големите държави членки също са представлявани от един представител. След присъединяването на България и Румъния към нея се причисляват още двама членове от новите държави-членки. \r\n2002 г. \r\nАмериканското правителство се обръща със запитване към българското с какво България може да помогне при евентуална война с Ирак. \r\nНа 2 юни 2002 година американският президент Джордж Буш публично оповестява новата защитна доктрина на Америка. В доктрината се отбелязва, че в определени случаи е необходимо да се атакува друга страна с цел предотвратяване на по-сериозни потенциални военни заплахи. На 12 септември 2002 година Джордж Буш се обръща към Обединените нации за приемане на резолюция срещу Ирак. Предложената от американския президент защитна доктрина е одобрена от Американския Конгрес на 11 октомври 2002 година.   \r\nПри среща на Съвета за сигурност към Обединените нации на 8 ноември 2002 година е приета от Съединените щати, Великобритания и Северна Ирландия резолюция № 1441. Резолюцията е съобразена и с минали приети резолюции. Утвърдените в нея решения са в резултат на несъдействието от страна на Ирак за разкриването на всички програми за разработване на оръжия за масова унищожение, на ядрени оръжия и програми, свързани с тези оръжия, на ракети с обхват по-голям от 150 километра. На срещата на Съвета за сигурност към Обединените нации се съобщава още, че Ирак възпрепятства неограничения и безусловен достъп до базите и местата, инспектирани от Специалната комисия на Обединените нации и Международната агенция по атомна енергия. \r\n1990 г. \r\nМаргарет Тачър напуска поста си на английски премиер след 11 години, прекарани на \"Даунинг стрийт\". \r\nМаргарет Тачър е първата жена министър-председател на Великобритания. Родена е на 13 октомври 1925 г. Преди избирането й за министър –председател Тачър работи като секретар към Министерството на образованието в правителството на Едуард Хийт ( 1970 г. - 1974 г.). Тя е член и впоследствие лидер на Консервативната партия (1975-1990 г.). Избрана е за депутат в Камарата на общините през 1959 г.  \r\nЗаема поста министър –председател от 1979 г. до 1990 г. Маргарет Тачър печели последователно парламентарните избори на Великобритания от 1979 г., 1983 г., 1987 г. Поддържаната от нея политическа философия, известна като Тачеризъм, е насочена към понижаване на правителствените разходи, понижаване на данъците, а също и приватизация на държавните предприятия. Наричана е Желязната лейди, заради нейното опозиционно отношение към комунизма. При управлението на Тачър Великобритания поддържа добри отношения с американския президент Роналд Рейгън. \r\n1986 г. \r\nВ Сан Франциско (САЩ) 4 хил. дегустатори тестват 93 600 бутилки вино. Това е най-масовата дегустация в световната история. \r\n1975 г. \r\nВ Испания е възстановена монархията. Принц Хуан Карлос полага клетва и става крал на Испания под името Хуан Карлос I два дни след смъртта на генерал Франко. \r\nХуан Карлос е от династията Бурбони. Внук е на Алфонс XIII (1886-1941 г.). През 1969 г. Франко Баамонде го определя официално за свой бъдещ заместник. Крал Хуан Карлос е роден на 5 януари 1938 г. в Рим, където живее испанската кралска фамилия след обявяването на републиката в Испания през 1931 г. Завършва гимназия през 1954 г. в института \"Сан Исидро\" в Мадрид и от 1955 г. започва да учи във Военната академия, където получава офицерско звание. В годините между 1960-1961 г. продължава образованието си в университета \"Комплутенсе\" в Мадрид, където учи международно и политическо право, икономика и финанси. На 14 май 1962 г. в Атина е сватбата на Хуан Карлос с принцеса София, първородна дъщеря на гръцкото кралско семейство. През 1963 г. се ражда първата им дъщеря, инфанта Елена, две години по-късно - инфанта Кристина, а през 1968 г. - принц Фелипе. През 1969 г. Хуан Карлос е посочен за наследник на Франко и след смъртта му е провъзгласен за крал на Испания на 22 ноември 1975г. \r\n1963 г. \r\nВ Англия излиза вторият албум на “Бийтълс” “With the Beatles”.   \r\nБийтълс е английска рокгрупа, основана в Ливърпул, Англия, в края на 50-те години. Съставът й е: Джон Ленън - вокал, китара, устна хармоника, клавишни; Пол Маккартни - вокал, китара, клавишни; Джордж Харисън - китара, вокал, ситар; Ринго Стар - ударни, вокал; Стю Сътклиф - бас (до 1961 г.); Пит Бест - ударни (до август 1962 г.). Още през 1955 г. Дж. Ленън създава скифл-групата \"Куоримен\", към която се присъединява с.г. Пол Маккартни, а през 1958 г. и Дж. Харисън. Названията на групата се сменят на \"Johny and the Moondogs\" (1959 г.), а след това на \"Long John and the Silver Beatles\" (1960 г.). Те свирят в ливърпулските клубове \"Казбах\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г., когато умира. През 1962  г. Бест е заменен с Р. Стар. Започват издаване на плочи с \"Парлофон\", създаване на песни, които неизменно оглавяват британските хит-паради.  “Бийтълс\" са наградени с ордена на Британската империя през 1965 г. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път. \r\n1944 г. \r\nБронираната бригада и 7-и пехотен полк на 4-а дивизия освобождават Митровица.. \r\n1928 г. \r\nВ Париж за пръв път е изпълнена пиесата “Болеро” по М. Равел. \r\nФренският композитор е роден през 1875 г. Той е представител на импресионизма. Възпитаник е на Парижката консерватория. Равел е автор на опери (\"Испански час\", 1907 г.; \"Детето и чудесата\", 1925 г.); на балети (\"Аделаида, или Езикът на цветовете\", 1911 г.; \"Дафнис и Хлоя\", 1912 г.; \"Моята майка гъсарката\", 1908 г.). Създава и много инструментални творби: \"Алборада\" (1905 г.); \"Испанска рапсодия\" (1907 г.), \"Циганка\" (1924 г.), \"Болеро\" (1927 г.); песни; оркестрацията на клавирната сюита \"Картини от една изложба\" на Мусоргски (1922 г.) и др. Умира през 1937 г. \r\n1918 г. \r\nПолша е провъзгласена за република. От 1915-1918 г. кралство Полша е окупирано от Германия и Австро-Унгария. През ноември 1918 г. Полша става отново независима държава. \r\n1906 г. \r\nНа международната конференция в Берлин е подписано споразумение за използването на сигнала S.O.S. като призив за помощ при бедствие. \r\n1886 г. \r\nАнглия и Германия отхвърлят кандидатурата на грузинеца – руски княз Николай Мингрели за българския престол след наложената абдикация на Александър Батенберг. \r\nАлександър I Батенберг е княз на България от 1879 г. до 1886 г., генерал и хесенски принц. Роден е на 5 април 1857 г. във Верона (Италия). Племенник е на руския император Александър II.  \r\nНа 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където е издигнат мавзолей. \r\n1877 г. \r\nЗапочват бойните действия на Западния отряд при с. Правец и Етрополе (10 ноември по стар стил). От друга страна, след упорита отбрана на гр. Елена руските войски се оттеглят към Търново.  \r\nПрез 1877-1878 г. се води война между Русия и Турция, която довежда  до освобождаването на по-голямата част от българския народ от османско иго и до възстановяването на Българската държава. Тя е  предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n1862 г. \r\nВ Петербург за първи път е изпълнена операта на Джузепе Верди “Силата на съдбата”.  \r\nДжузепе Верди е италиански оперен композитор. Роден е на 10 октомври 1813 г. в Ронколе, провинция Парма, Италия. Учи в Бусето, където се занимава и с музика. Подпомогнат от Баредзи, прави несполучлив опит да постъпи в Миланската консерватория. Впоследствие учи при Винченцо Лавиня - композитор и диригент в Миланския оперен театър \"Ла Скала\". Верди умира на 27 януари 1901 г. в  Милано. \r\n1806 г. \r\nПо време на Руско-турската война (1806-1812 г.) руските войски пресичат Днестър и започват окупация на Дунавските княжества. Главнокомандващ руските войски е граф Логелан, а от 1811 г. – граф Кутузов (на снимката).  \r\nВойната започва, след като султан Селим III заставя владетелите на Молдова и Влашко, да се откажат от престола. Това предизвиква реакцията на Русия. С тази война Османската империя цели възвръщането на северното черноморие и Кавказ, а също и ограничаване на нарастващото влияние на Русия над Балканите.  \r\nБлагодарение на руските победи и дипломацията на М. Кутузов войната е спечелена от Русия. Мирния договор е подписан през май 1812 г. в Букурещ. Към Русия са присъединени Бесарабия и няколко области от Закавказието. Договорът обезпечава вътрешното самоуправление в Сърбия и покровителството на Русия над християните, поданици на Султана. Букурещкият мир обезпечава и безопасността на южните граници на Руската империя в навечерието на настъплението на Наполеон в Русия. \r\n1718 г. \r\nАнглийският пират Едуард Тийч, по известен като “Черната брада”, загива в битка, след като е прострелян 25 пъти. \r\nЕдуард Тийч е пират със зловеща слава, действал в Карибско море между 1716 и 1718 г. Прякора си дължи на своята огромна черна брада, в която имал навика да вплита запалени фитили по време на бой. \r\n1497 г. \r\nПортугалецът Васко да Гама става първият мореплавател, достигнал най-южната точка на Африка, нос Добра надежда, в търсене на морския път към Индия. \r\nВаско да Гама е португалски мореплавател. Роден е през 1469 г. в Синиш, Португалия. Открива морски път от Европа до Индия през нос Добра Надежда. Организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града и натоварва корабите си с подправки. През септември 1499  г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон (1524 г.). По време на тази експедиция основава колонии в Мозамбик, Софала, Кошин и става вицекрал на Португалска Индия (1524 г.). Умира на 24 декември 1524 г. в Кочин, Индия. На тази дата умират :  \r\n2007 г. \r\nУмира Морис Бежар, (псевдоним на Морис-Жан Берже). Той е френски балетист и хореограф. Роден е в Марсилия на 1 януари 1927 г.. Член е на френската Академия за изящни изкуства от 1994 г. \r\n1989 \r\nУмира Рене Моавад – президент на Ливан. Убит е в Западен Бейрут от поставена до колата му бомба. \r\n1916 г. \r\nУмира Джек Лондон (псевдоним на Джон Грифит) – американски писател. Той е роден на 12 януари 1876 г. е Сан Франциско. Автор е на 50 книги - романи, повести, разкази, есета, пиеси. Пътят му към творческия успех е труден. Едновременно работи и учи, странства на Север със златотърсачите и пътува из Южните морета. Последните години от живота си прекарва в гр. Глен Елън, северно от Сан Франциско. Издава сборник с разкази \"Човекът с белега\" (1900 г.), \"Любов към живота\" (1906 г.); повестите \"Дивото зове\" (1903 г.), \"Белият зъб\" (1906 г.) и др., в които съчетава поезията на суровата природа с романтиката на безкористното мъжество при изключителни физически и морални изпитания. Пише романи: \"Желязната пета\" (1908 г.), \"Мартин Идън\" (1909 г.) и др. \r\n1901 г. \r\nУмира Александър Онуфриевич Ковалевски – руски биолог, един от основоположниците на еволюционната ембриология и физиология. Роден е на  \r\n19 ноември 1840 г.  в Латвия.  Член е на Петербургската Академия на науките от  1890 г. Завършва Петербургския университет през 1863 г. и защитава магистърска (1865 г.) и докторска (1867 г.) дисертации. Професор е  в Казанския (от 1868 г.), Киевския (от 1869 г.), Одеския (от 1874 г.) и Петербургския (1891-1894 г.) университети. Директор е на Севастополската биологична станция в периода 1892-1901 г. На базата на изследвания върху ембрионалното развитие на низши гръбначни и безгръбначни доказва закономерностите в развитието на гръбначните и безгръбначните животни; доказва взаимното еволюционното родство на тези групи животни. Разработките на Ковалевски, И. И. Мечников и немският биолог Е. Хекел стават основа за развитието на филогенетичното направление в ембриологията. \r\n1774 г. \r\nУмира Робърт Клайв – първият британски губернатор на Индия. \r\nРобърт Клайв е роден на 29 септември 1725 г. в имението Стайч в Шропшир. През 1757 г. командва войските на английската Ост-Индийска компания в битката при Плеси, които разбиват войската на набаба на Бенгалия и завоюват територията й. През 1757-1760 г. и 1765-1767 г. е английски губернатор на Бенгалия. Въвежда т. нар. двойно управление (гражданските дела остават в ръцете на бенгалската власт, а събирането на данъците - в ръцете на Ост-Индийската компания). По същото време Клайв успява да натрупа огромно състояние. През 1773 г. парламентарната комисия, разглеждаща въпроса за присвоените от него богатства, го оправдава с мотива за “достойни заслуги пред своята страна”. \r\n1439 г. \r\nУмира вселенският патриарх Йосиф ІІ, произхождащ от царската фамилия на Шишмановци. Той заедно с император Йоан VІІІ Палеолог (1425-1448 г.) ръководи византийската делегация на Фераро-Флорентийския събор (1431-1439 г.) и полага подписа си под договора, с който се сключва уния между Западната и Източната църква. Вселенската патриаршия прави множество компромиси, най-съществен от които е приемане върховенството на папата. Това предизвиква бурното възмущение както на огромната част от ромейското духовенство, така и на широките обществени кръгове във Византия. Патриархът умира във Флоренция и е погребан в църквата “Санта Мария Новела”. Запазени са негови изображения в Капелата на Медичите, които показват портрета на човек “с далновиден ум, горд и неуморим, който вдъхва почитание и благоговение”, както пишат за него съвременниците му. След няколко години подписаната от него уния е разтрогната. На тази дата са родени :  \r\n1917 г. \r\nРоден е Ендрю Филдинг  Хъксли – английски физиолог, член на Лондонското Кралско дружество (1955 г.). Завършва Кеймбриджкия университет през 1938 г.  Преподавател (1941-1960 г.) и декан (1952-1960 г.) е на Тринити колеж в Кеймбридж. Професор е във Физиологичното отделение на Лондонския университет от 1960 г. Създава теорията на мускулното съкращение през 1957 г. Той открива, че при съкращаване на мускулите става сближаване на актиновите и миозиновите нишки, образуващи миофибрилата. Хъксли изследва физико-химичните изменения при предаване на нервните импулси и йонните механизми на възбуждане и задържане в нервната система. Лауреат е на нобелова награда за медицина и физиология за 1963 г., заедно с А. Хочкин и Дж. Екълсън. \r\n1890 г. \r\nРоден е Шарл дьо Гол – френски генерал, първи президент (1958-1969 г.) на Петата Френска република. Председател на Временното правителство (1944-1946 г.). Министър-председател (юни- декември 1958 г.). Участвал като офицер в Първата световна война, във Втората световна война - като бригаден генерал в битката за Франция (май 1940 г.). След капитулацията (юни 1940 г.) възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза (1962 г.). През 1969 г. подава оставка след референдум, гласувал недоверие към реформите на Дьо Гол. Автор на трудове по въпроси на политиката, военната стратегия; мемоари. Умира на 9 ноември 1970 г. \r\n1873 г. \r\nРоден е Матео Бартоли – италиански езиковед; професор. Той преподава в Торинския университет. Основоположник е на \"неолингвистичното\" направление в езикознанието. Теоретичните му постановки и критиката му на младограматизма са преосмислени и развити от неговия ученик А. Грамши. Въвежда в езикознанието термина \"изоглоса\", използва термина \"лингвистичен ареал\" (въведен от Ж. Жилиерон), с помощта на който отделя различните типове ареали. Автор е на съчиненията: \"Увод в неолингвистиката\" (1925 г.), \"Субстрат, суперстрат и адстрат\" (1939 г.), \"Очерци по ареална лингвистика\" (1945 г.) и др. Умира на 23 януари 1946 г. в Торино. \r\n1869 г. \r\nРоден е Андре Пол Гийом Жид – френски писател. Жид дебютира с поезия, повлияна от родоначалника на символизма Ст. Маларме, както и от О. Уайлд: \"Тетрадките на Андре Валтер\" (1891 г.), \"Стихотворения на Андре Валтер\" (1892 г.). По-късно пише съчинения на етически теми: \"Трактат за Нарцис\" (1891 г.), \"Любовен стремеж\" (1893 г.). Към 1895 г. написва гротескния роман \"Блато\". Автор е на книгата \"Лошо прикованият Прометей\" (1899 г.). Слава му донасят първите романи: \"Аморалистът\" (1902 г.), \"Тясната врата\" (1909 г.) и \"Подземията на Ватикана\" (1914 г.), в които критикува всички основни форми на съвременния обществен живот. Андре Пол Гийом Жид е автор на повестта \"Пасторална симфония\" (1919 г.) и романа \"Фалшификаторът на пари\" (1925 г.) През 1926 г. той пътува из Африка и написва пътеписите “Пътешествие из Конго\" и \"Завръщане от езерото Чад\". През 1936 г. Жид посещава СССР, среща се със Сталин, присъства на погребението на Горки. След завръщането си във Франция издава книгата \"Завръщане от СССР\".Написва още няколко романа: \"Женевиев\" (1936 г.), \"Училище за жени\" (1944 г.) и др. По време на окупацията на Франция от Германия напуска родината си. Автор е на пиеси (\"Цар Кандавл\", 1901 г., \"Саул\", 1903 г., \"Едип\", 1930 г.), \"Дневници\", очерци, литературно-критическата книги \"Достоевски\" (1923 г.). Носител е на Нобелова награда  за литература за 1947 г. Той получава наградата 10 години, след като с наградата е удостоен неговият литературен кръстник Роже Мартен дю Гар. Жид умира на 19 февруари 1951 г. в Париж. \r\n1819 г. \r\nРодена е Джордж Елиът – английска новелистка. Джордж Елиът е псевдоним на  Мери Ан Евънс. Най-известни са новелите и \"Мелницата на река Флос\" (1860 г.), \"Силас Марнър\" (1861 г.) и др. \r\nУмира 22 декември 1880 г. в Лондон. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.22", "title": "Денят 22 ноември в световната история"}
{"url": "http://www.focus-news.net/news/2018/11/22/2593269/sofiya-v-grada-shte-se-provede-konferentsiyata-komunikatsii-rezultati-svarzanost-posvetena-na-20-godishnina-na-komisiyata-za-regulirane-na-saobshteniyata.html", "text": "В града ще се проведе конференцията „Комуникации, резултати, свързаност“, посветена на 20-годишнина на Комисията за регулиране на съобщенията. Това съобщиха от пресцентъра на  Представителството на ЕК в България . Събитието ще се състои от 10.00 часа в зала „Сердика“ в София Хотел Балкан и ще бъде открито от българския еврокомисар по цифровата икономика и общество Мария Габриел, министъра на транспорта, информационните технологии и съобщенията Росен Желязков и председателя на Органа на европейските регулатори за електронни съобщения BEREC.", "date": "2018.11.22", "title": "София: В града ще се проведе конференцията „Комуникации, резултати, свързаност“, посветена на 20-годишнина на Комисията за регулиране на съобщенията"}
{"url": "http://www.focus-news.net/news/2018/11/22/2593270/elektroenergiyniyat-sistemen-operator-shte-postavi-nachaloto-na-stroitelstvoto-na-vatreshen-elektroprovod-400-kv-mezhdu-dobrudzha-i-burgas.html", "text": "Електроенергийният системен оператор ще постави началото на строителството на вътрешен електропровод 400 kV между Добруджа и Бургас. Това съобщиха от пресцентъра на  ЕСО . На официална церемония в присъствието на заместник-министъра на енергетиката Красимир Първанов, ръководството на ЕСО, областния управител на Бургас Вълчо Чолаков и представители на местната власт ще бъде даден старт на строителството на съоръженията за присъединяване на новия вътрешен електропровод 400 kV между Добруджа и Бургас в подстанция „Бургас“. На събитието ще присъстват Она Костинете-Гринкевичиене и Самуел Бен Зузан - представители на Изпълнителната агенция „Иновации и мрежи“ към Европейската комисия.  \r\nЕлектропроводът е с дължина 86 километра и свързва подстанция Варна с подстанция Бургас. Той е част от група проекти от общ интерес „Увеличаване на преносната способност между България и Румъния”, необходима за реализацията на приоритетния европейски коридор Север – Юг.  \r\nГрупата от проекти се осъществява съвместно от българския и румънския системен оператор и включва освен новия електропровод високо напрежение на българска територия и три вътрешни линии на румънска територия. Тези проекти имат съществено отражение върху сигурността на доставките в региона и допринасят за гъвкавостта на системата, преноса на електроенергия от възобновяеми източници, оперативната съвместимост и сигурната работа на електроенергийната система. С изграждането на новия електропровод 400 kV между Добруджа и Бургас се гарантира сигурността на междусистемните обмени на електроенергия между България и Румъния. За осъществяване на инвестициите е привлечено финансиране от европейския „Механизъм за свързване на Европа“ в размер на 30 млн. евро за изграждане на новия вътрешен електропровод 400 kV между Добруджа и Бургас. \r\nВътрешният електропровод 400 kV между Добруджа и Бургас е един от петте проекта от общ европейски интерес, които Електроенергийният системен оператор осъществява в рамките на Регламент 347/2013 за развитие на трансевропейската енергийна инфраструктура. Другите четири проекта са междусистемният електропровод между Република България и Република Гърция от п/ст „Марица Изток“ до п/ст „Неа Санта“ и вътрешните електропроводи 400 kV между п/ст „Марица изток и п/ст „Пловдив“, между п/ст „Марица изток“ и „ОРУ на ТЕЦ Марица изток 3“ и между п/ст „Марица изток“ и п/ст „Бургас“. Представителите на Изпълнителната агенция „Иновации и мрежи“ към Европейската комисия се запознаха с напредъка по изпълнение на проектите и посетиха подстанция „Марица изток“, където направиха оглед на място във връзка с предстоящата реализацията на проекта за изграждане на вътрешен електропровод 400 kV между Марица изток и Бургас. Със старта на строителството на вътрешен електропровод 400 kV между Добруджа и Бургас Електроенергийният системен оператор навлиза в съществена фаза по реализацията на петте проекта от общ европейски интерес, които дружеството осъществява в рамките на Регламент 347/2013 за развитие на трансевропейската енергийна инфраструктура.", "date": "2018.11.22", "title": "Електроенергийният системен оператор ще постави началото на строителството на вътрешен електропровод 400 kV между Добруджа и Бургас"}
{"url": "http://www.focus-news.net/news/2018/11/22/2593272/centar-makedoniya-v-makedoniya-nay-populyaren-e-premierat-zoran-zaev.html", "text": "Зоран Заев е най-популярният лидер в Македония. Той има подкрепата на 21 на сто от гражданите й, съобщава скопската електронна медия  Centar . \r\nТова е три пъти повече или с 14 пункта преднина пред Християн Мицкоски, лидерът на опозиционната дясна ВМРО-ДПМНЕ. Той е подкрепен само от 7, 4 на сто от македонците.  \r\nСлед Мицкоски е президентът Георге Иванов (6,12%). След него по рейтинг се нарежда Али Ахмети, депутат и лидер на партия „Демократичен съюз за интеграция“, с 5,7 процента, пети е председателят на партия „Алианс за албанците“ Зиядин Села (3,8%).  \r\nНа Никола Груевски, бившият министър-председател и бивш лидер на ВМРО-ДПМНЕ, днес бежанец, вярват 2,7 на сто от анкетираните.  \r\nПроучването на общественото мнение е по поръчка на Телма и Македонския център за международно сътрудничество, проведено от агенция „M-проспект“. Ивелина Ватова", "date": "2018.11.22", "title": "Centar (Македония): В Македония най-популярен е премиерът Зоран Заев."}
{"url": "http://www.focus-news.net/news/2018/11/22/2593274/haskovo-v-mladezhkiya-dom-shte-se-provede-lektsiya-v-ramkite-na-initsiativata-akusherkite-blizo-do-maykite.html", "text": "Поредна лекция в рамките на инициативата „Акушерките близо до майките“ ще се проведе в Хасково. Това съобщиха от пресцентъра на  Общината . Темата е „Кърмене - най-добрият старт на вашето бебе“. Лекцията ще започне от 17.00 часа в Младежки дом - Хасково. Входът е свободен. Инициативата е на Алианса на българските акушерки и се провежда със съдействието на Община Хасково.", "date": "2018.11.22", "title": "Хасково: В Младежкия дом ще се проведе лекция в рамките на инициативата „Акушерките близо до майките“"}
{"url": "http://www.focus-news.net/news/2018/11/22/2593271/denyat-22-noemvri-v-balgarskata-istoriya.html", "text": "Отхвърлена е кандидатурата на грузинския княз Николай Мингрели за наследник на българския престол на абдикиралия Александър Батенберг. През 1903 г. тогавашното Народно събрание отпуска 500 000 лв. помощ за бежанците и пострадалите от Илинденско-Преображенското въстание. \r\n2001 г. \r\nЗапочва среща на Централноевропейската инициатива в Триест. Българският премиер Симеон Сакскобургготски се среща и разговаря с италианския премиер Силвио Берлускони. Министър-председателят на България лансира идеята кандидатките за членство в ЕС да бъдат приети първо политически, а по-късно - икономически. \r\nЦентралноевропейската инициатива (ЦЕИ) е създадена през 1989 г. с цел да подкрепя европейската интеграция и икономическите промени в реформиращите се страни. В нея влизат Албания, Беларус, Босна и Херцеговина, България, Хърватия, Чехия, Унгария, Австрия, Италия, Македония, Молдова, Полша, Румъния, Словения, Словакия, Украйна, Сърбия и Черна гора. \r\n1977 г. \r\nВ София се открива Първи конгрес на българските философи. \r\n1966 г. \r\nПолитбюро на ЦК на БКП дава съгласие да се издигнат в ранг на посолства българското дипломатическо представителство в САЩ и американското в София. \r\nДипломатическите отношения между България и Съединените американски щати са установени през 1903 г. и са прекъсвани в периодите 1941-1947 г. и  1950-1959 г. \r\nПонастоящем двустранните отношения между България и САЩ са в най-доброто си състояние от установяването им преди 100 години.  \r\nСлед събитията от 11 септември 2001 г. и участието на САЩ и България в международната коалиция срещу тероризма двустранните отношения са още по-интензивни, като се променят и в качествено отношение, преминавайки в  отношения на стратегическо партньорство. \r\n1946 г. \r\nСъставено е третото правителство на Отечествения фронт (ОФ) с министър-председател Георги Димитров. В кабинета има 10 представители на БРП (к), 5-ма от БЗНС, по 2-ма от \"Звено\" и БРСДП и 1 независим. За подпредседатели на Министерския съвет са назначени: Трайчо Костов (БРП (к), Александър Оббов (БЗНС), Георги Попов (БРСДП) и Кимон Георгиев (НС \"Звено\"). На 28 ноември пред парламента е прочетена програмната декларация на правителството, в която Георги Димитров, имайки предвид решителната фаза на преговорите за изработване на мирния договор с България, подчертава: \"Правителството ще приеме сътрудничеството и на ония обществени и политически групи и деятели, стоящи извън ОФ, които биха били готови честно и искрено да служат на нашата родина...\" \r\n1941 г. \r\nВ София е подписан българо-германски протокол за сътрудничество в областта на печата, информацията и пропагандата. \r\n1919 г. \r\nНародното събрание приема Закон за съдене на министрите и Закон за съдене и наказание на виновниците за националната катастрофа, постановяващи да се предадат на съд лицата, взели активно участие в обявяването на Първата световна война (1915-1918 г.). Впоследствие законите многократно са изменяни. \r\n1918 г. \r\nВ дните от 22 до 24 ноември в залите на Софийския университет е свикан събор на македонските братства (около 20), организиран от бившия Изпълнителен комитет с председател ген. Александър Протогеров и секретар Георги Попхристов. Взима се решение за неделимост на Македония и присъединяването й към България. Избран е нов ИК в състав: Иван Кантарджиев (председател), д-р Борис Татарчев и Димитър Михайлов (подпредседатели), Никола Стоянов (секретар), Георги Баждаров (касиер) и Тодор Павлов и д-р Кръстьо Станишев (съветници). \r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес 1878 г. Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. \r\n1915 г. \r\nВ хода на Първата световна война българските военни части нанасят поредица от поражения на сръбските. На 22 ноември българите постигат победа при Дяково. Конната дивизия освобождава гр. Битоля, а други части на българската армия завземат гр. Дебър. \r\n1903 г. \r\nТринадесетото ОНС отпуска 500 000 лв. помощ за бежанците и пострадалите от Илинденско-Преображенското въстание. На 9 февруари 1904 г. са отпуснати още 300 000 лв. \r\nИлинденско-Преображенското въстание  е масово народно въстание, организирано и ръководено от Вътрешната македоно-одринска революционна организация. Въстанието е връхна точка в националноосвободителното движение на Македония и Одринско. По своя характер и задачи то е продължение на българската националнодемократична революция. По силата на Берлинския договор 1878 г. Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните Велики сили, наложили това решение, и започва борба веднага след оповестяването на решенията на Берлинския конгрес.  \r\nПротив въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско ще продължи и по-нататък своята борба до извоюването на националната си независимост. \r\n1886 г. \r\nАнглия и Германия отхвърлят кандидатурата на грузинеца - руски княз Николай Мингрели за българския престол след наложената абдикация на Александър Батенберг. \r\nАлександър I Батенберг е княз на България от 1879 г. до 1886 г., генерал и хесенски принц. Роден е на 5 април 1857 г. във Верона (Италия). Племенник е на руския император Александър II.  \r\nНа 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където е издигнат мавзолей. \r\n1877 г. \r\nЗапочват бойните действия на Западния отряд при с. Правец и Етрополе (10 ноември по стар стил). От друга страна, след упорита отбрана на гр. Елена руските войски се оттеглят към Търново.  \r\nПрез 1877-1878 г. се води война между Русия и Турция, която довежда  до освобождаването на по-голямата част от българския народ от османско иго и до възстановяването на Българската държава. Тя е  предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n1876 г. \r\nВ Букурещ завършва започналият на 18 ноември Народен събор, свикан от БЦБО. В събора участват представители на централното ръководство и на регионалните структури на БЦБО във Влашко. Приета е програма за окончателно решаване на българския политически въпрос чрез военна окупация на Турция. Програмата е подписана от 15 души, между които се открояват Владимир Йонин, Кириак Цанков, Иван Вазов, Петър Енчев, Стефан Стамболов, Олимпи Панов, Георги Стойчев, Иван Кавалджиев. \r\nБългарско централно благотворително общество (БЦБО) е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма заслуга има Владимир Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Владимир Йонин е избран и за негов почетен председател. \r\n1872 г. \r\nИзпратено е писмо на Старозагорския комитет до БРЦК, в което се отхвърля идеята за незабавно вдигане на въстание в българските земи. \r\nБългарският революционен централен комитет е организация на българското националнореволюционно движение, създадена в Букурещ с цел да пропагандира революционните идеи и да окаже съдействие за политическа и идейна подготовка на българската национална революция. Идеята за изграждане на единен ръководен център възниква след разпускането на Втората българска легия в Белград (1868 г.) и разгрома на четата на Хаджи Димитър и Стефан Караджа през юли 1868 г.  \r\nСлед обесването на В. Левски се предприемат няколко опита за възстановяване на вътрешната организация в българските земи. През април 1873 г. за заместник на Апостола е определен Ат. Узунов, но той не успява да разгърне особена дейност, тъй като наскоро след това попада в ръцете на османските власти. През есента на същата година функциите на Централен комитет във вътрешността поема Търновският частен революционен комитет. \r\n1842 г. \r\nВ дните 22 – 23 ноември Иларион Макариополски е ръкоположен за йеродякон в Солун, след което се връща в Цариград. \r\nИларион Макариополски (със светско име Стоян Стоянов Михайловски) е висш духовник, митрополит, един от водачите на църковно-националната борба.  \r\nЗа активната му дейност по искане на Цариградската патриаршия през 1845 г. е заточен в Света гора, откъдето е освободен през 1850 г. Избран е за духовен глава на цариградските българи.  \r\nНа 3 април 1860 г. извършва провокация спрямо цариградския патриарх, като отказва да спомене името му в тържествената великденска литургия, с което дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка той е заточен - в Мала Азия, където престоява до 1864 г. След учредяването на Българската екзархия през 1870 г. е избран във Временния екзархийски съвет. Член е и на първия Св. синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. \r\nИларион Макариополски умира през 1875 г. \r\n1806 г. \r\nПо време на Руско-турската война (1806-1812 г.) руските войски пресичат Днестър и започват окупация на Дунавските княжества. Главнокомандващ руските войски е граф Логелан, а от 1811 г. – граф Кутузов (на снимката).  \r\nВойната започва, след като султан Селим III заставя владетелите на Молдова и Влашко, да се откажат от престола. Това предизвиква реакцията на Русия. С тази война Османската империя цели възвръщането на северното черноморие и Кавказ, а също и ограничаване на нарастващото влияние на Русия над Балканите.  \r\nБлагодарение на руските победи и дипломацията на М. Кутузов войната е спечелена от Русия. Мирния договор е подписан през май 1812 г. в Букурещ. Към Русия са присъединени Бесарабия и няколко области от Закавказието. Договорът обезпечава вътрешното самоуправление в Сърбия и покровителството на Русия над християните, поданици на Султана. Букурещкият мир обезпечава и безопасността на южните граници на Руската империя в навечерието на настъплението на Наполеон в Русия. \r\n1439 г. \r\nСключена е Търговска сделка за продажба на български восък и свещи срещу скъпи копринени платове между софийския евреин Яков и венецианския търговец Джакомо Бадоер. Спогодбата свидетелства за запазеното присъствие на част от българското аграрно производство на международния пазар въпреки сътресенията във всички сфери на живота, причинени от османското завоевание и последвалите го събития. На тази дата умират :  \r\n2005 г. \r\nВъв Враца умира Никола Томов Да̀дов. Той е български драматичен и киноактьор, заслужил артист. Роден е на 20 ноември 1921 г. в град Струмица, днес в Р Македония. Учи в музикална академия. Актьор е в театрите в Благоевград, Враца и Кюстендил, както и в Студията за игрални филми. \r\nУдостоен е с бойни ордени и медали за участието му в заключителната фаза на Втората световна война. Обявен е през 1999 г. за почетен гражданин на Враца за цялостната му актьорска дейност в киното и театъра. \r\n1997 г. \r\nУмира Добри Жотев – български поет. Добри Жотев  е псевдоним на Добри Александров Димитров. Той  е роден на 24 януари 1921 г. в с. Радуй, Пернишко. Като ученик през 1942 г. е арестуван за подривна антидържавна дейност и е осъден на 15 години затвор. През 1944 г. успява да избяга от скопския затвор и става партизанин в батальона \"В. Коларов\" в Югославия (бивша). Същата година се завръща в България, където завършва средното си образование. За пръв път печата през 1942 г. Сътрудничи на всекидневници и детски издания. Първата му стихосбирка \"Жажда\" (1951 г.) има за основен лирически герой бореца комунист. \r\n1935 г. \r\nУмира Тома Димитров Измирлиев – български писател белетрист, хуморист, поет. Той е роден на 9 септември 1895 г. в  Кукуш и е брат на Хр. Смирненски. Тома  Измирлиев завършва гимназия в Цариград и започва да следва медицина. По време на Първата световна война се завръща в България. Постъпва във Военното училище в София, където живее семейството му след бягството от Кукуш. Започва да печата във в-к \"К’во да е\" през 1913 г. Сътрудничи на в-к \"Българан\", \"Утринна поща\", \"Щурец\", сп. \"Червен смях\" и др. През 1922 г. заедно с Христо Смирненски основава и редактира сп. \"Маскарад\", а от 1924 г. и хумористичното списание \"Звънар\". Като сътрудник на Военния отдел на ЦК на БКП от 1921 г. посещава СССР, Турция, Австрия. След април 1925 г. е принуден да напусне София. От 1932 г. работи в Софийската сметна палата. Автор е на съчиненията: \"Премеждия\" (1930 г.), \"Смях и злъч\" (1931 г.) и др. Заедно с Т. Боров в периода 1932-1933 г. издава съчиненията на Хр. Смирненски в 3 тома. \r\n1877 г. \r\nУмира хаджи Стамат Сидеров – виден обществен деец през Възраждането, известен дарител. Бил е управител на първата банка във Варна \"Звезда\", създадена през 1863 г., която имала за цел да кредитира българските търговци. Инициатор за откриването на българска църква във Варна. След обявяването на Руско-турската война от 1977-1978 г. е заловен от турските власти и осъден на смърт. Обесен е в Добрич. \r\n1439 г. \r\nУмира вселенският патриарх Йосиф ІІ, произхождащ от царската фамилия на Шишмановци. Той заедно с император Йоан VІІІ Палеолог (1425-1448 г.) ръководи византийската делегация на Фераро-Флорентийския събор (1431-1439 г.) и полага подписа си под договора, с който се сключва уния между Западната и Източната църква. Вселенската патриаршия прави множество компромиси, най-съществен от които е приемане върховенството на папата. Това предизвиква бурното възмущение както на огромната част от ромейското духовенство, така и на широките обществени кръгове във Византия. Патриархът умира във Флоренция и е погребан в църквата “Санта Мария Новела”. Запазени са негови изображения в Капелата на Медичите, които показват портрета на човек “с далновиден ум, горд и неуморим, който вдъхва почитание и благоговение”, както пишат за него съвременниците му. След няколко години подписаната от него уния е разтрогната. На тази дата са родени :  \r\n1933 г. \r\nРодена е Надя (Надежда) Димитрова Кехлибарева – българска поетеса. През 1954 г. завършва френска филология в СУ “ Св. Климент Охридски”. Работи като учителка по руски език във Варна, преподавателка е по френски и немски език в Министерството на външните работи (1956-1959 г,). Редактор е  в издание “Народна младеж” (1959-1967 г.), редактира и завежда отдел “Поезия” в издателство “Български писател” (1968-1988 г.). Дебютира със стихове във в-к “Литературен фронт” през 1956 г. Сътрудничи на централния литературен печат и на детски издания. Умира на 16 октомври 1988 г. в София. \r\n1916 г. \r\nРоден е Васил Димитров Йончев – български художник илюстратор и оформител на книги; професор от 1971 г.  Завършва Художествената академия в София - живопис при Б. Митов през 1940 г. Преподавател е по оформление на книгата и шрифта във ВИИИ в София от 1966 г. В периода 1972-1979 г. е заместник-ректор. Той е илюстратор предимно на детски книги. Издава: \"Шрифтът през вековете\" (1964 г.), \"Книгата през вековете\" (1977 г.). Създава шрифта за афиши кларендон, шрифт ренесанс антиква (1962 г., съвместно с О. Мончева). Оформител е на книгите: \"Максими и размисли върху морала\" от Ларошфуко (1968 г.), \"Лирика\" от Микеланджело (1970 г.). Илюстрира \"Чингиз хан\" от В. Ян (1949 г.), \"Златната ябълка\" (1958 г. и др. Умира на 10 май 1985 г. в  София. \r\n1913 г. \r\nРоден е Асен Босев – български детско-юношески писател. Той е дългогодишен учител. Постоянен сътрудник на детски периодични издания. След 9.09.1944  г. е заместник главен редактор  на в-к \"Заря\" и редактор във в-к \"Работническо дело\". Основател е на в-к \"Септемврийче\". Главен редактор е на в-к \"Стършел\" в периода 1961-1965 г. Многобройните му детски книги са с подчертана склонност към хумора. Превежда и от руски език. Умира на 24 април 1997 г. в София. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.22", "title": "Денят 22 ноември в българската история"}
{"url": "http://www.focus-news.net/news/2018/11/22/2593273/liderat-na-bsp-korneliya-ninova-kam-zhiteli-na-yambol-kazhete-trevogite-si-tuk-sam-da-vi-slusham-i-da-vi-predlozha-resheniya.html", "text": "Гневът на хората не е платен. Това заяви лидерът на БСП Корнелия Нинова в Ямбол, съобщиха от пресцентъра на  НС на БСП . Тя изтъкна, че сигурно в залата има хора, които са недоволни от живота си, от функционирането на институциите, от здравната система, от равнището на образованието, сигурно има и хора, които са били на протеста или са готови да излязат и да кажат свободно мнение. „Дори и днес чухме от управляващите за тези хора, които имат различно мнение, които не харесват това, което се случва днес, че са платени, че са превратаджии. Сигурна съм, че гневът ви не е платен\", каза Нинова. По думите ѝ управляващите са се свили в кабинетите, защото са се уплашили от силата на тези хора, които излязоха свободно на улицата. Тя припомни, че вчера, за 6 часа, Борисов е заключил Симеонов и Сидеров да се разберат - как точно ще си разпределят постовете. „Ние, за разлика от тях, сме тук, при вас, кажете тревогите си. Слушам ви- заедно да намерим решение на вашите проблеми и болки, да се хванем  и да се справим с тях\", каза председателят на БСП. Нинова отбеляза, че  алтернатива винаги има и тя не е в това- една партия да си тръгне, друга да дойде. Тя е в коренната промяна на социално-икономическия модел на прехода. „Някои казват, че всички партии са еднакви, че ние, политиците, искаме само да се доберем до власт за себе си. Ако беше вярно за БСП, ние можехме още преди две години да се уредим с постове, с пари и да си живеем живота. Но какво щеше да стане с България? Власт и опозиция, заедно на софрата, а народът гладен. Днес част от протестиращите искат два мандата депутат и край. Ние взехме в партията това болезнено решение преди две години. Въведохме три мандата за депутат, два мандата за председател и прекия му избор от всеки член на партията. Отворихме си тежки вътрешни конфликти, но показахме че променяме себе си, за да имаме претенции, че ще променим и България. Ние не сме безгрешни, но сме различни\", каза Корнелия Нинова. \r\nПо време на срещата с граждани в Ямбол, в дискусията взеха участие зам.-председателят на ПГ на „БСП за България“ Георги Свиленски, секретарите на групата Кристиан Вигенин и Ирена Анастасова, народният представител Николай Пенев, Атанас Зафиров – член на ИБ на НС на БСП, областният председател на БСП – Ямбол Митко Андонов и общинският Катя Георгиева, кметовете на Болярово и Тунджа – Христо Христов и Георги Георгиев.", "date": "2018.11.22", "title": "Лидерът на БСП Корнелия Нинова към жители на Ямбол: Кажете тревогите си, тук съм да ви слушам и да ви предложа решения"}
{"url": "http://www.focus-news.net/news/2018/11/22/2593275/nimh-v-tri-oblasti-ot-stranata-e-obyaven-zhalt-kod-za-valezhi-ot-dazhd.html", "text": "В три области от страната е обявен жълт код за валежи от дъжд. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи предупреждението са: Хасково, Ямбол и Бургас. Там до обяд се очакват нови валежи с количества до 20 л/кв. м.  \r\nПо Черноморието е в сила жълт код за силен вятър и вълнение. Там се очаква да духа вятър от север-североизток с пориви 14-17 м/сек. Вълнението на морето ще бъде около 3 - 4 бала.", "date": "2018.11.22", "title": "НИМХ: В три области от страната е обявен жълт код за валежи от дъжд"}
{"url": "http://www.focus-news.net/news/2018/11/22/2593276/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София след редовната света литургия от 10.00 часа, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.11.22", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/11/22/2593277/yambol-profesionalnata-gimnaziya-po-hranitelni-tehnologii-i-turizam-shte-se-vklyuchi-v-3-tata-evropeyska-sedmitsa-na-profesionalnite-umeniya-pod-naslov-otkriy-talanta-si.html", "text": "Професионалната гимназия по хранителни технологии и туризъм ще се включи в 3-тата Европейска седмица на професионалните умения под наслов „Открий таланта си”. Това съобщиха от пресцентъра на  Община Ямбол . Целта е да се покаже, че професионалното обучение е умен избор, водещ до високи постижения в образованието, до висококачествени работни места и до по-големи шансове за реализация и кариерно развитие. \r\nГимназията по туризъм ще представи регионален туристически продукт „Различното преживяване”, който дава възможност да се видят различните професии в туризма, даващи успешен старт за децата – хотелиери, ресторантьори, шеф готвачи, сладкари и кетъринг специалисти. Събитието ще се проведе от 14.30 часа в сградата на Професионална гимназия по хранителни технологии и туризъм.", "date": "2018.11.22", "title": "Ямбол: Професионалната гимназия по хранителни технологии и туризъм ще се включи в 3-тата Европейска седмица на професионалните умения под наслов „Открий таланта си”"}
{"url": "http://www.focus-news.net/news/2018/11/22/2593278/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки в града, предаде репортер на  Радио „Фокус” – Велико Търново . Времето e облачно. Превалява слаб дъжд, на места мокър сняг. Натоварено е движението по основните улици и булеварди в града в сутрешните часове. Интензивен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение, както и на пътните възли „Качица“ и „Южен“, както и по ул. „Магистрална“ във Велико Търново. Всички светофарни уредби в града работят нормално. \r\nМокри са пътните настилки на територията на цялата област. Отворен за движение на всички превозни средства е Проходът на Републиката. Забранено е преминаването на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението в участък от път Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици до 18.00 часа на 30 ноември. \r\nМария НЕДЕВА", "date": "2018.11.22", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/11/22/2593279/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с ремонт на уличен водопровод на ул. „Цар Симеон“ в гр. Банкя се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Вердикал“, гр. Банкя – централна градска част. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №1 до общината; кв. „Вердикал“ на площада. \r\nВъв връзка с подмяна на сградно водопроводно отклонение на ул. „Боне Цендин“ в с. Желява се налага спиране на водоподаването от 09:30 до 17:30 часа на клиентите на „Софийска вода”, живеещи в района на: с. Желява. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на уличен водопровод на ул. „Капитан Димитър Списаревски“ в жк. „Дружба 1“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на: бл. 191 и бл. 192. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 192. \r\nВъв връзка с монтаж на спирателни кранове на ул. „Извор“ в кв. „Филиповци“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Извор “, по ул. „Люлин“ от ул. „Суходолски път“ до края на улицата; ул. „Георги Стоянов“, ул. „Стефан Караджа“, ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлин“ ъгъла с ул. „Суходолски път “. \r\nВъв връзка с подмяна на хидрофорна уредба до бл. 298 в жк. „Света троица“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бл. 298 и бл. 299 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 298. \r\nВъв връзка с подмяна на пожарен хидрант на ул. „Самоковски път“ в с. Лозен се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Самоковски път“, по ул. „Бузлуджа“ от ул. „Самоковски път“ до ул. „Ридо“; ул. „Еделвайс“, по ул. „Цветна градина“ от ул. „Бузлуджа“ до ул. „Чемшир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветна градина“ ъгъла с ул. „Бузлуджа“. \r\nВъв връзка с подмяна на сградно водопроводно отклонение на ул. „Евлия Челеби“ в кв. „Карпузица“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Живописна“, по ул. „Евлия Челеби“ от ул. „Борован“ до ул. „Дамяница“ и ул. „Борован“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борован“ ъгъла с ул. „Евлия Челеби“. \r\nВъв връзка с изпълнение на инвестиционен проект за реконструкция на уличен водопровод на бул. „Илиянци“ в жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Илиянци“, ул. „Първа Българска армия“, ул. „Константин Преславски“ и жп линията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ ъгъла с ул. „Локомотив“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/22/2593280/pregled-na-osnovnite-temi-v-shumenskiya-pechat.html", "text": "„София Георгиева ще се бори за квота на Летните олимпийски игри в Токио 2020“ е водещото заглавие във вестник  „Шуменска заря“ . Чаровната 23-годишна шуменка София Георгиева се готви да влезе в здрава битка на тепиха, за да спечели квота за участие в XXXII-те летни олимпийски игри, на които домакин ще бъде японската столица Токио през 2020 година. Тя е титулярка в националния отбор на България за жени по борба – свободен стил, като нейната олимпийска категория е до 68 кг. „Бизнес форум събра 500 компании от България и Турция“, съобщава ежедневникът. Над 500 компании от България и Турция се събраха на голям бизнес форум, който се проведе в столичния хотел „Рамада“ в понеделник. Той се организира от Агенцията за малки и средни предприятия от българска страна и от Турско-българския бизнес съвет към турското министерство на търговията (ДЕИК) и с партньорството на Българско-турската търговско-индустриална камара (БТТИК), която е със седалище в Шумен.“ Международен филологически колегиум „Слово и общество”, пише изданието. Днес и утре Шуменският университет “Епископ Константин Преславски” ще е домакин на Международния филологически колегиум на тема “Слово и общество”, организиран от Катедрата по история и теория на литературата и Факултета по хуманитарни науки. Той ще бъде открит от 9.30 часа в зала 219 на университетския корпус 1. „Велики Преслав става ежегоден домакин на международен форум“, информира всекидневникът. С решение на Общинския съвет във Велики Преслав е утвърден международен културен форум „Велики Преслав – история на цял един народ”. Съветниците гласуваха единодушно досегашният национален едноименен конкурс да прерасне в международна проява, която да популяризира културноисторическото наследство на България и приносът на българите за развитие на европейската и световната култура. „Увеличиха цената за депониране на отпадъци на шуменското сметище“, пише вестникът. Увеличение на цената за депониране на тон боклук на шуменското сметище предложиха на заседанието на Регионалното сдружение за управление на отпадъците. Новата цена се налага заради изискванията да се начисляват амортизации на депото. Обяснението дойде от ОП „Чистота“, което отговаря за работата на депото.", "date": "2018.11.22", "title": "Преглед на основните теми в шуменския печат"}
{"url": "http://www.focus-news.net/news/2018/11/22/2593281/sliven-mnogofunktsionalna-sgrada-za-obrazovanie-kultura-i-zdraveopazvane-shte-bade-otkrita-v-kv-nadezhda.html", "text": "Многофункционална сграда за образование, култура и здравеопазване отваря врати в квартал „Надежда“ в Сливен. Това съобщиха от пресцентъра на  Община Сливен . Над 130 деца ще имат възможност за първи път в живота си да посещават детска ясла и градина в кв. „Надежда“ след откриването на новата многофункционална сграда, изградена с подкрепата на швейцарското правителство. \r\nНа официалното откриване на новата сграда се очаква да присъстват вицепремиерът Томислав Дончев, посланикът на Швейцария Мюриел Берсе Коен, кметът на Сливен Стефан Радев, заместник-министърът на образованието и науката Деница Сачева, заместник-министърът на труда и социалната политика Зорница Русинова. \r\nМодерната сграда е в непосредствена близост до Центъра за административно обслужване в „Надежда“, което я прави достъпна за всички граждани на квартала. Тя е първия по рода си комплекс за образование, здраве и култура в „Надежда“, където живее предимно ромско население. В нея ще се помещават още здравен център с три лекарски кабинета и културно-образователен център, от които кварталът също има належаща нужда. Единствен в „Надежда“ за интегрирани услуги, новият комплекс е изключително важен за работата на Община Сливен, местните неправителствени организации, училища, детски градини, здравни и образователни медиатори за интеграцията и социалното включване на ромската общност. \r\nИзграждането на многофункционалната сграда е по проекта на Община Сливен за социално включване на роми и други уязвими групи, изпълняван в рамките на Програма ЗОВ (Здраве и Образование за Всички) на Българо-швейцарската програма за сътрудничество. Стойността на проекта е 2 791 985 лв., като 85% е швейцарското финансиране, а 15% – националното съфинансиране. \r\nПрограма ЗОВ се изпълнявана в периода 2015 – 2019 с основни направления образование и здравеопазване, като подкрепя също културната идентичност и овластяването на ромската общност. ЗОВ работи в шест големи общински центъра – Бургас, Монтана, Русе и Сливен, Пловдив и Шумен. Основната ѝ цел е да се подобри достъпът на общността на ромите и другите уязвими групи до качествено образование в детските градини и начални училища, както и до първично здравеопазване, репродуктивно, майчино и детско здраве. Министерството на труда и социалната политика е основен партньор от българска страна, участват също министерствата на здравеопазването и на образованието. Общата стойност на Програмата е 13 750 450 лв., като швейцарският принос е 11 764 000 лева. \r\nОсновните резултати по ЗОВ досега: близо 460 деца посещават новоизградени детски градини, разширения на училища и общностни центрове (Монтана, Сливен, Бургас и Шумен); повече от 900 деца имат уроци по български и наваксващи занимания; близо 1 000 родители са участвали в родителски занимания или са консултирани от 17 образователни медиатори и педагози; над 8 000 души са обхванати от здравни кампании и индивидуални консултации по въпроси на здравното осигуряване, първичното здравеопазване и семейното планиране. \r\nОсновни принципи на ЗОВ са: интегриран подход, устойчивост и обвързаност с централни и местни институции. Дейностите в Програмата са практични и съобразени с особеностите и конкретните нужди на ромската общност и уязвимите групи, като се основава на разбирането, че образованието и здравето са основни предпоставки на социалното приобщаване. Програмата работи в тясно сътрудничество с местни и централни институции, които да продължат добрите практики и да мултиплицират нейния модел след приключването ѝ 2019.", "date": "2018.11.22", "title": "Сливен: Многофункционална сграда за образование, култура и здравеопазване ще бъде открита в кв. „Надежда“"}
{"url": "http://www.focus-news.net/news/2018/11/22/2593282/pregled-na-osnovnite-temi-v-starozagorskiya-pechat.html", "text": "„Еколози пак погребват ТЕЦ „Марица изток 2, е акцент във вестник  Старозагорски новини . Според медията поредна груба манипулация на общественото мнение са сътворили група еколози, разпространявайки информация за десетки хиляди болни вследствие на работата на ТЕЦ „Марица изток 2“, като е използван доклад с компютърен модел на замърсяване, изготвен от назовала се като международна коалиция Europe Beyond Coal, съставена от екологични, правозащитни, професионални и пациентски организации. „Общо 7 хил. дни със симптоми на астма сред децата, 150 случая на хроничен бронхит при възрастните, 80 хил. работни дни в болничен причинява ТЕЦ „Марица изток 2“, най-голямата електроцентрала на въглища на Балканите. Това показва компютърен модел на замърсяването“, пише в доклада на Europe Beyond Coal, а от екологичното сдружение „За земята“ уточняват, че са използвани данни от 2016 г. на Европейската агенция по околна среда.  \r\n„Върнахме на Гърция опасните боеприпаси от Горни Лом“, четем още в броя. България върна на Гърция и последните количества от всички 190 570 противопехотни мини от завода край с. Горни Лом, където на 1 октомври 2014 г. при инцидент загинаха 15 души. Боеприпасите трябваше да бъдат унищожени в завод „Миджур“, но след трагичния инцидент заводът беше затворен, а лицензът за утилизация - отнет. Това наложи противопехотните мини да бъдат върнати обратно на собственика им - Въоръжените сили на Гърция. Противопехотните мини бяха транспортирани със специализирана техника и охрана в продължение на 8 седмици. ГД \"Национална полиция\" осигури трасета и съпровод, като часовете бяха съобразени така, че да се минимизират допълнителни затруднения на трафика.  \r\n„Взривове на полигон „Люляк“ стигнаха до Змейово за първи път“. За над 30 взрива, идващи от гарнизон „Люляк“ край Стара Загора в продължение на около час и половина в сряда по обяд, съобщиха граждани на редакционния телефон на \"Старозагорски новини\". Тътените се чували чак до село Змейово, откъдето дойде и сигналът. Местни жители са категорични, че досега не са чували подобни тътени от полигона и че звукът е глух и нисък, и се различава от картечните или оръдейни гърмежи. От полигон „Люляк“ отказват каквато и да било информация. От Дирекция \"Връзки с обществеността\" на Министерство на отбраната съобщиха, че няма нищо обезпокоително.", "date": "2018.11.22", "title": "Преглед на основните теми в старозагорския печат"}
{"url": "http://www.focus-news.net/news/2018/11/22/2593260/parlamentat-shte-razgleda-prezidentskoto-veto-varhu-zakona-za-korporativnoto-podohodno-oblagane.html", "text": "Парламентът ще разгледа президентското вето върху Закона за корпоративното подоходно облагане. Това предвижда програмата за работа на  Народното събрание.   Законът  бе приет на 7 ноември 2018 г. и с него се направиха изменения и в редица други данъчни закони. След наложеното вето предстои да бъде разгледан наново от депутатите. Съгласно правилника за организацията и дейността на Народното събрание законът ще се счита за повторно приет, ако за него е гласувало мнозинство повече от половината от всички народни представители. Тогава ветото ще бъде преодоляно. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти. Ако са оспорени само отделни текстове, се гласуват само оспорените и свързаните с тях текстове. Ветото е единадесетото за президента, като до момента парламентът е подкрепил само едно от тях - върху Закона за приватизация и следприватизационен контрол. В мотивите си държавният глава посочва, че не е съгласен с данъка върху моторните превозни средства, отлагането на реформата за таксата върху битовите отпадъци. Според държавния глава не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. Той изтъква, че това е особено неприемливо, когато се удължава прилагането на конституционно нетърпима уредба - таксата за битови отпадъци да продължава да е според данъчната оценка на имота, а не според количеството отпадъци. Президентът оспорва и въвеждането на по-високи данъчни ставки за имоти в населени места от Списъка на курортите в България, в зависимост от използването на имота. Румен Радев не е съгласен и с промените в Закона за митниците, с които те се преобразуват в териториални дирекции.  \r\nДепутатите ще се занимаят и с промените в Кодекса за застраховането на второ четене. Измененията са внесени от Министерски съвет и с тях се въвеждат разпоредбите на европейска директива, свързана разпространението на застрахователни продукти. Между първо и второ четене председателят на Бюджетна комисия и депутат от ГЕРБ Менда Стоянова прави предложения в случай на смърт и всяко от увредените лица вследствие на тази смърт, да има право на еднократно обезщетение за претърпените немиуществени вреди. 20 000 лв. е таванът на обезщетенията за съпруг, съпруга или лице, с което починалото лице е било в съжителство на съпружески начала по време на настъпване на непозволеното увреждане, довело до смъртта, както и на всяко дете, включително на осиновеното и на всеки родител, включително осиновител. Предлага се таван от 15 000 лв. за обезщетенията на всеки брат или сестра и 5000 лв. на друго лице по изключение поради създадените емоционални отношения с починалото лице. По програма е предвидено изслушване на министъра на енергетиката Теменужка Петкова за процедурата по избор на стратегически инвеститор за изграждането на АЕЦ „Белене“ и възможности за структуриране на проекта.", "date": "2018.11.22", "title": "Парламентът ще разгледа президентското вето върху Закона за корпоративното подоходно облагане"}
{"url": "http://www.focus-news.net/news/2018/11/22/2593284/sofiya-obshtinata-se-vklyuchva-v-evropeyskata-sedmitsa-za-namalyavane-na-otpadatsite-s-dva-mobilni-punkta-za-elektricheski-i-opasni-otpadatsi-i-modno-revyu.html", "text": "Столична община ще се включи в европейската инициатива – Седмица за намаляване на отпадъците (17 - 25 ноември 2018 г.) с различни инициативи, насочени към три значими групи отпадъци – електрическо и електронно оборудване, опасни отпадъци и текстилни отпадъци. Това съобщиха от пресцентъра на  Столична община . В рамките на Европейската седмица за намаляване на отпадъците ще бъдат разкрити мобилни пунктове, в които гражданите могат да изхвърлят своите електрически и електронни отпадъци и опасните си отпадъци.  Мобилният пункт за електрически и електронни отпадъци  ще бъде разположен на ъгъла на ул. “Московска“ и бул. „В. Левски“ между 12.00 и 14.00 часа. Мобилният пункт за опасни отпадъци  ще бъде разположен пред Столичния инспекторат – на ул. “Париж“ 5 на 23 ноември 2018 г. между 8.30 и 10.30 часа. \r\nС модно ревю ще завърши инициативата „Детокс на гардероба“, която стартира през месец септември и в рамките на която чрез стационарни контейнери и мобилен пункт бяха събрани 4.5 тона текстилни отпадъци от домакинствата. Част от старите дрехи бяха предоставени на дизайнерите от Sofia Green Fashion Days, които изработиха от тях модна колекция „Детокс на гардероба: Втори живот“, която ще бъде представена на 26 ноември 2018 г., от 19.00 часа в зала 6А на НДК. Входът е свободен.  \r\nЕвропейската седмица за намаляване на отпадъците насърчава широк кръг от институции и организации, да обединят усилия през последната седмица на месец ноември, за да реализират едновременно различни действия, насочени към намаляване на отпадъците и повишаване на информираността на гражданите за значението на намаляването на отпадъците.", "date": "2018.11.22", "title": "София: Общината се включва в Европейската седмица за намаляване на отпадъците с два мобилни пункта за електрически и опасни отпадъци и модно ревю"}
{"url": "http://www.focus-news.net/news/2018/11/22/2593283/sport-didie-drogba-slozhi-kray-na-karierata-si.html", "text": "Дидие Дрогба сложи край на кариерата си на 40-годишна възраст, обяви самият той на в „Туитър“. За последно чернокожият нападател игра за американския отбор Финикс. Котдивоарецът е играл за Льо Ман, Гинган, Олимпик Марсилия, Челси, Галатасарай, Шанхай и Монреал. За националния отбор има 104 мача и 65 гола. Печелил е Шампионската лига с лондонския клуб и два пъти Купата на африканските нации.", "date": "2018.11.22", "title": "Спорт: Дидие Дрогба сложи край на кариерата си"}
{"url": "http://www.focus-news.net/news/2018/11/22/2593285/plovdiv-do-50-metra-e-namalena-vidimostta-v-rayona-na-troyanskiya-prohod-zaradi-magla.html", "text": "Интензивен е трафикът по основните направления в областта. Това съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на автомагистрала „Тракия“, също по пътищата Пловдив - Пещера, Пловдив - Карлово и Пловдив - Асеновград. На територията на по-голямата част от областта вали слаб дъжд, пътните настилки са мокри и хлъзгави. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Заради валежите от дъжд е повишена опасността от свлачищна активност по пътищата в планинските райони, особено по направленията Кричим-Стамболийски, Юговско ханче - Югово - Лъки - Здравец и Асеновград - Смолян. Забранено е движението на моторни превозни средства над 10 тона през прохода Троян - Кърнаре. До 30 ноември движението по пътя Югово - Лъки ще се осъществява в една лента, поради пропадане на част от пътното платно. Преминаването в участъка се регулира с пътни знаци. Все още е ограничено движението на камиони с обща маса над 12 тона по пътя Поповица - Болярци. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nТрафикът на територията на град Пловдив е изключително интензивен към този час. Задръствания се образуват по булевардите „Цар Борис III Обединител“, „Христо Ботев“, „Найчо Цанов“, „Шести септември“, „Източен“, „Руски“, „Васил Априлов“ и „България“. Натоварено е движението и по всички входно-изходни артерии. Пътните настилки на територията на града са мокри и хлъзгави. \r\nТони МИХАЙЛОВ", "date": "2018.11.22", "title": "Пловдив: До 50 метра е намалена видимостта в района на Троянския проход заради мъгла"}
{"url": "http://www.focus-news.net/news/2018/11/22/2593287/shumen-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в областта, предаде репортер на  Радио „Фокус“ - Шумен . Времето е облачно, със слаби превалявания от дъжд, температурата на въздуха е около 2 градуса. Върбишки проход остава затворен за всички видове пътни превозни средства. Ришки проход е отворен без ограничения. Забранено за  товарни автомобили над 10 тона остава движението по пътя Радко Димитриево - Друмево, поради свлачища. Обходът е Шумен - Овчарово - Друмево. Движението по път I-4 Търговище – п. в. „Белокопитово\" от км 248 до км 250 се осъществява в една лента поради ремонтни дейности във връзка със строителството на  АМ „Хемус”. Движението в участъка от жп надлез на км 364 до надлез на км 365 по автомагистралата се осъществява двупосочно в едно платно поради извършване на строителни и монтажни работи по мостовите съоръжения. \r\nИвелина ИВАНОВА", "date": "2018.11.22", "title": "Шумен: Мокри и хлъзгави са пътищата в областта"}
{"url": "http://www.focus-news.net/news/2018/11/22/2593286/blagoevgrad-kmetat-na-bansko-georgi-ikonomov-provezhda-otvoreni-sreshti-s-grazhdanite.html", "text": "От 17.30 часа в Посетителския информационен център (старото кино) кметът на Община Банско Георги Икономов кани своите съграждани на поредица от отворени срещи с гражданите на Банско. Това съобщиха от пресцентъра на  Общината . Днешният приемен ден е за гражданите, които живеят в района между улиците „Цар Симеон“ и „Отец Паисий“. Основната тема на разговорите ще бъдат предстоящите градоустройствени проекти на Общинска администрация Банско и мерките за подобряване на градската среда. Ще бъдат дискутирани също други въпроси от обществено значение. \r\nЩе бъдат проведени общо пет срещи с обществеността, като за тяхното спокойно протичане, градът е разделен символично на няколко жилищни зони, както следва: \r\nНа 28 ноември от 17.30 часа кметът ще се срещне с гражданите, които живеят в района между улиците „Глазне“ и „Пирин“ в посока Начална станция. На 29 ноември от 17.30 часа той ще разговаря с гражданите, които живеят в района между улиците „Отец Паисий“, „Пирин“ и „Найден Геров“. На 4 декември от 17.30 часа кметът ще се срещне с гражданите, които живеят в района между улиците „Иконом Чучулайн“ и „Явор“. \r\nВсички жители на Банско могат да посетят срещите, за да се информират, както и да зададат своите въпроси.", "date": "2018.11.22", "title": "Благоевград: Кметът на Банско Георги Икономов провежда отворени срещи с гражданите"}
{"url": "http://www.focus-news.net/news/2018/11/22/2593291/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, с условия за аквапланинг. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nДвижението по автомагистрала „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срокът е до 26 ноември 2018 г. \r\nРадослава МУРДЖЕВА", "date": "2018.11.22", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради ремонт"}
{"url": "http://www.focus-news.net/news/2018/11/22/2593289/blagoevgrad-dvizhenieto-se-osashtestvyava-v-edna-lenta-po-avtomagistrala-struma-ot-km-153-do-km-166-v-posoka-kulata-poradi-remontni-deynosti-na-dilatatsionnite-fugi.html", "text": "Движението се осъществява в една лента по автомагистрала „Струма” от км 153 до км 166 в посока Кулата поради ремонтни дейности на дилатационните фуги. Това каза за  Радио „Фокус“ - Пирин  дежурният служител в Областно пътно управление - Благоевград. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Ремонтът се извършва в часовия диапазон от 08.00 часа до 17.00 часа, като крайният срок за приключване е 23 ноември. Пътните настилки са мокри и хлъзгави. Интензивен е трафикът по главен път Е-79, второкласен път-19 Симитли - Гоце Делчев и автомагистрала „Струма“. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Към този момент няма паднали камъни или клони от дървета. От Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.11.22", "title": "Благоевград: Движението се осъществява в една лента по автомагистрала „Струма” от км 153 до км 166 в посока Кулата поради ремонтни дейности на дилатационните фуги"}
{"url": "http://www.focus-news.net/news/2018/11/22/2593290/plovdiv-v-grada-shte-bade-ofitsialno-otkrita-10-ata-yubileyna-mezhdunarodna-sreshta-po-turizam.html", "text": "В града ще бъде официално открита 10-ата юбилейна Международна среща по туризъм. Тя се провежда в периода до 24 ноември 2018 година, съобщиха за  Радио „Фокус“ - Пловдив  от Общината. Откриването ще се състои от 09.00 в Парк и СПА хотел Марково. Форумът ще премине под надслов „Пловдив – пътуването до Европейска столица на културата 2019”. Целта на събитието е да привлече международни и български експерти от туристическия сектор, които да споделят идеи, успешни проекти и иновативни тенденции в туризма. В Европейската година на културното наследство се поставя акцент и върху „Римското мозаечно наследство на Филипопол“, като се подчертава неговият принос за разцвета на многообразието на културно-историческото наследство и засилването на чувството за европейска културна идентичност. \r\nОбщият брой на участниците е 75 души от общо 50 фирми – туроператори, медии, хотели и музеи. Туроператорите от България  към момента са 19, а чуждестранните – 16. Гости на събитието ще бъдат и представители на български и чуждестранни медии от Обединеното Кралство, Румъния, Сърбия, Швеция и др. \r\nВ програмата в четирите дни са включени: презентация на Фондация „Пловдив 2019“ на тема „Пловдив – Европейска столица на културата 2019“, презентация на ОИЦ на тема: „Европейските фондове за културно наследство. ОИЦ – Пловдив надежден източник на информационни услуги“, работни срещи между участниците (b2b),  тур с разглеждане на забележителности по маршрут „Антични мозайки“, посещение на Фондация „Пловдив 2019“, шоколадов тур в „Гайо шоколади“, участие в официалното откриване на фестивала „Дефиле на младото вино“, посещение на забележителности в Стария град на Пловдив и винен тур. Откриването на 10-ата юбилейна Международна среща по туризъм е на 22 ноември (четвъртък), .", "date": "2018.11.22", "title": "Пловдив: В града ще бъде официално открита 10-ата юбилейна Международна среща по туризъм"}
{"url": "http://www.focus-news.net/news/2018/11/22/2593292/mvr-edin-e-zaginal-a-35-sa-raneni-pri-katastrofi-prez-izminaloto-denonoshtie.html", "text": "Един е загинал, а 35 са ранени при 27 тежки катастрофи през изминалото денонощие. Това съобщиха от пресцентъра на  МВР . В София са станали 54 леки и 3 тежки произшествия, в които трима са ранени. От началото на месеца жертвите на пътя са 48, а от началото на годината – 553.", "date": "2018.11.22", "title": "МВР: Един е загинал, а 35 са ранени при катастрофи през изминалото денонощие"}
{"url": "http://www.focus-news.net/news/2018/11/22/2593296/gabrovo-mokri-na-mesta-sa-patnite-nastilki-v-rayona-na-prohoda-shipka-izvarsheni-sa-obrabotki-sreshtu-zaledyavaniya.html", "text": "Мокри на места са пътните настилки в района на прохода Шипка, извършени са обработки срещу заледявания. Снежната покривка там е 18 см. Това съобщи за  Радио „Фокус“ – Велико Търново  дежурният в Областно пътно – управление – Габрово. В прохода остава в сила забраната за товарни автомобили над 12 тона. Времето е предимно облачно, превалява слаб дъжд. Пътните настилки в областта са мокри, по усойните и планински райони – частично заледени, но обработени и проходими при зимни условия. \r\nЗа изминалото денонощие в областта е работила една машина, която поддържа пътната мрежа. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в областта е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. \r\nМария НЕДЕВА", "date": "2018.11.22", "title": "Габрово: Мокри на места са пътните настилки в района на прохода Шипка, извършени са обработки срещу заледявания"}
{"url": "http://www.focus-news.net/news/2018/11/22/2593294/pregled-na-osnovnite-temi-v-dobrudzhanskiya-pechat.html", "text": "„Улица „6-ти септември бе официално открита“, съобщава на първа страница вестник  „Нова добруджанска трибуна“ . Община град Добрич приключва изпълнението на проект „Подобряване, надграждане и реконструкция на инфраструктура в зона с потенциал за икономическо развитие в Добрич“. Вложените средства са в размер на 1 441 318.08 лева - 100% безвъзмездна финансова помощ, осигурени по Оперативна програма „Региони в растеж“. Проектът е част от Интегрирания план за градско възстановяване и развитие на Община Добрич. „Дебютен концерт пред добричка публика на Светлана Галианова“, съобщава изданието. Концертът е преминал при изключителен интерес. Организиран е със съдействието на Община град Добрич, по инициатива на областния управител Красимир Кирилов. В програмата са били включени произведения на Марин Големинов, Едвард Григ, Дмитрий Шостакович. От спортната страница – „Добруджа 07“ приема „Левски“ – София в издърпан мач от осмия кръг на Суперлигата. И двата съперника в елитната група има проблеми в последно време, припомня вестникът. Двама играчи са напуснали добруджанския отбор, съперниците пък имат контузени състезатели. При тази ситуация добруджанци се налага да разчитат на попълнения от групата на юношите.  \r\nТемата за рехабилитацията на „6-ти септември“ е водеща и за другия регионален вестник „Добруджанска трибуна“. Заглавието на 1-ва страница е „Ремонтираха основна улица в бизнес зоната“. Улицата е важна в индустриалната зона и нейният ремонт ще подобри много трафика там, според представители на местния бизнес. „Отпускат 300 000 лв. за ремонт и изграждане на военни паметници“, съобщава изданието. Правителството е одобрило допълнителни разходи за подпомагане на общините по това основание. Средствата ще бъдат разпределени между над 60 общини, сред тях е и Добрич. „Транснационални възможности представи ОИЦ – Добрич“, съобщава всекидневникът. Пред граждани вчера експерти са представили възможностите за кандидатстване и финансиране по програмите „Дунав“ и „Черноморски басейн“. Възможностите, които програмите дават, са насочени към широк кръг от потребители, като културни ведомства, образователни структури, земеделски стопани, неправителствени организации.", "date": "2018.11.22", "title": "Преглед на основните теми в добруджанския печат"}
{"url": "http://www.focus-news.net/news/2018/11/22/2593293/plovdiv-v-grada-shte-se-provede-kragla-masa-pod-nadslov-edin-zhivot-edin-izbor.html", "text": "Кръгла маса под надслов „Един живот – един избор!” ще се проведе в Пловдив. Това съобщиха за  Радио „Фокус“ – Пловдив  от Общината. Събитието ще се състои от 14.00 часа в заседателната зала на Общината. Инициативата се провежда във връзка с изпълнение на общинската политика в областта на наркоманиите за 2018 година, а организацията е на Общински съвет по наркотични вещества с Превантивно-информационен център – Пловдив. В дискусията ще вземат участие 10 отбора от ученици гимназиален курс в Пловдив, младежи от БЧК - Пловдив и доброволци към общинската структура, които ще имат възможност да изложат своята гражданска позиция по поставена от Общински съвет по наркотични вещества тема. Всеки отбор ще се състои от двама представители, които трябва да подготвят своята устна или мултимедийна презентация по поставената тема. Идеята е кръглата маса да получи широк обществен отзвук по поставените теми, както и да обедини младите хора в каузата на Общински съвет по наркотични вещества. След приключване на презентациите, на участниците ще бъдат връчени награди.", "date": "2018.11.22", "title": "Пловдив: В града ще се проведе кръгла маса под надслов „Един живот – един избор!”"}
{"url": "http://www.focus-news.net/news/2018/11/22/2593263/fokus-makedoniya-germanskiyat-bundestag-pita-dali-byagstvoto-na-gruevski-ne-e-s-razreshenie-na-makedonskite-vlasti.html", "text": "В германския Бундестаг е обсъждан въпросът дали бягството на Никола Груевски не е с разрешение на македонските власти, пише македонският  Фокус .  \r\n„Унгария не трябва да се превръща в „дългата ръка“ на автократа Никола Груевски, а Македония да изясни дали бягството не е с разрешение от местните власти“.Това са коментирали депутати от германския Бундестаг по молба на Дойче Веле.  Торстен Фрай , член на Комисията по външна политика на Бундестага от парламентарната група на коалицията ХДС / ХСС, която е част от семейството на европейските народни партии, където е и Фидес, партията на Виктор Орбан: „Разбира се, много е трудно от германска гледна точка да се оценяват процедурите около възможното убежище на Никола Груевски в Унгария. Спекулациите и в Македония са много”.  Йосип Юратович , социалдемократ, от същата парламентарна Комисия: „Системата „Груевски\" се предлага с демократични средства. Това наистина смущава -демократични сили злоупотребяват с демократични средства. Мога само да се надявам, Унгария в случая да е действала по същия начин, както с всички други, които търсят убежище. Случаят „Груевски“ е тест за надеждността на правовата държава в Унгария“.  Александър граф Ламбсдорф , заместник ръководител на парламентарната група на либералите: \" С решението си да даде убежище на бившия македонски премиер Никола Груевски Виктор Орбан постави личното приятелство над крайното решение \":  Андрей Хунко , експерт по европейска политика в Левицата в Бундестага: процедурите във връзка с бягството на Груевски са \"изключително странни и будят тревога\". Именно унгарското правителство защитава осъден бежанец. Очевидно не става дума за убежище за политически преследвана лице. Това подкопава доверието в правовата държава и в Македония, и в Унгария. Трябва да се изясни дали бягството на Груевски не е с разрешение на македонските власти, както се предполага в Скопие.  Мануел Сарацин , от Партията на зелените: „От унгарското правителство се очаква \"да приеме решението на македонския съд и да не се превръща в „дългата ръка“ на бившия авторитарен премиер\". - От една страна, членка на ЕС с право се очаква да допринася за укрепване на правовата държава и демокрацията в държава, кандидат за Евросъюза“.  Ивелина Ватова", "date": "2018.11.22", "title": "Фокус (Македония): Германският Бундестаг пита дали бягството на Груевски не е с разрешение на македонските власти"}
{"url": "http://www.focus-news.net/news/2018/11/22/2593297/pregled-na-osnovnite-temi-v-burgaskiya-pechat.html", "text": "„1/3 скочи потреблението на ток в областта“ е водещото заглавие от първата страница на вестник  „Черноморски фар“ . „За четири дни сме изгорили 18 873 мегаватчаса“ е подзаглавието на статията. През последните дни температурите рязко спаднаха. За сметка на тях се увеличи потреблението на електроенергия, пояснява материалът. „Гардът Горан починал от дихателна недостатъчност, а не от инфаркт“ е друго заглавие от страниците на вестника. „Повдигнаха обвинение срещу двама надзиратели от фаталната смяна“ и „Адвокатът на семейството – недоволен от квалификацията на престъплението“ са подзаглавията на статията. „Бургазлии поискаха светофар на ъгъла на „Гладстон“ и „Сан Стефано“ е още едно заглавие от страниците на ежедневника. Обикновено излизащите от „Гладстон“ не могат да се включат в движението по „Сан Стефано“ заради трафика и настояват за регулацията, пише още вестникът. „Бургаско семейство подари кувьоз на УМБАЛ – Бургас за 20-я рожден ден на сина си“ е друго заглавие от ежедневника. Бургаско семейство отбеляза рождения ден на своя 20-годишен син по необичаен начин – като стана дарител на Отделението по неонатология на УМБАЛ – Бургас, уточнява статията.", "date": "2018.11.22", "title": "Преглед на основните теми в бургаския печат"}
{"url": "http://www.focus-news.net/news/2018/11/22/2593298/smolyan-mokri-i-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, със слаби валежи от дъжд на места. Температурата на въздуха е от минус 2 до 4 градуса. Пътните настилки навсякъде са мокри и хлъзгави и затова водачите трябва да шофират внимателно и със съобразена скорост. През нощта не са получавани сигнали за инциденти по републиканските направления в областта. \r\nДо 30 ноември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7:00 ч. до 18:00 ч. за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Необходимо е шофьорите да карат внимателно, със съобразена скорост и да спазват пътната сигнализация. Пътуващите по направлението Смолян - Пловдив може да използват и алтернативния маршрут Смолян – Девин – Кричим – Пловдив и обратно. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.22", "title": "Смолян: Мокри и проходими при зимни условия са пътищата в областта"}
{"url": "http://www.focus-news.net/news/2018/11/22/2593299/dobrich-remontni-deynosti-se-izvarshvat-po-patya-varna-dobrich.html", "text": "Въведена е временна организация на движение по улиците „Кубрат“, „Бузлуджа“, „Александър Кръстев“ и „Ген. Котстантин Манзей“ заради дейности по обновяване на водния сектор в града, предаде кореспондент на  Радио „Фокус” – Варна . Изпълняват се строителни дейности по „Интегриран проект за подобряване на водния сектор в град Добрич“ по ул. „Кубрат“ и „Бузлуджа“ в участъка от ул. „Копривщица“ до ул. „Стоил Войвода“, по ул. „Александър Кръстев“ - в участъка от ул. „Кубрат“ до бул. „25-ти септември“, и по ул. „Ген. Котстантин Манзей“ - в участъка от ул. „Копривщица“ до бул. „25-ти септември“.  \r\nЧастичните ремонти на асфалт по пътя Варна – Добрич продължават до края на месеца. Движението на автомобили е регулирано с пътни знаци. Удължен е срокът на ремонта на асфалтова настилка по част от околовръстния път на Добрич до края на деня. По отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nВъведена е временна организация на движение на автомобили в Добрич в района на кръговото кръстовище по ул. „Отец Паисий“ (до бившата Стоматология) в посока пешеходната част на площад „Свобода“ заради дейности по интегрирания проект за обновяване на водния сектор. Участъците са сигнализирани, затруднено е паркирането в „Синя зона“ и преминаването на автомобили в този район. Времето в Добрич е облачно, духа умерен вятър, видимостта е намалена. Пътните настилки са мокри и хлъзгави заради превалявания от дъжд. \r\nЖулиета НИКОЛОВА", "date": "2018.11.22", "title": "Добрич: Ремонтни дейности се извършват по пътя Варна – Добрич"}
{"url": "http://www.focus-news.net/news/2018/11/22/2593300/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално  се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Без проблеми се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.11.22", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/22/2593301/kyustendil-patnite-nastilki-na-teritoriyata-na-oblastta-sa-mokri-i-hlazgavi.html", "text": "Пътните настилки на територията на областта са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Нормално се осъществява трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.22", "title": "Кюстендил: Пътните настилки на територията на областта са мокри и хлъзгави"}
{"url": "http://www.focus-news.net/news/2018/11/22/2593302/dobrich-kvartal-dobrotitsa-e-s-narusheno-vodopodavane-zaradi-stroitelno-montazhni-deynosti.html", "text": "Квартал „Добротица“ е с нарушено водоподаване до 17.00 заради строително-монтажни дейности по проекта за подобряване на водния сектор в Добрич, предаде кореспондент на  Радио „Фокус” – Варна . Нарушено водоподаване ще има до 23 ноември и в района на ул. „Надежда“ и ул. „Бойчо Огнянов“ (в квартала срещу стария битак), поради свързване на абонати към новия водопровод. До 30 ноември в района на квартал „Червената пръст“ също ще има нарушено водоподаване в рамките на работните дни поради свързване на абонати към новия водопровод. \r\nЖулиета НИКОЛОВА", "date": "2018.11.22", "title": "Добрич: Квартал „Добротица“ е с нарушено водоподаване заради строително-монтажни дейности"}
{"url": "http://www.focus-news.net/news/2018/11/22/2593305/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . По билата и върховете има преминаваща мъгла. Температурите в сутрешните часове са от 0 до минус 2-3 градуса. Духа слаб вятър. Снежна покривка има в района на връх Ботев – 25 сантиметра. По по-ниските части на планините снегът вече се топи. Съоръженията не работят. Няма регистрирани инциденти  с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.22", "title": "ПСС: Лоши са  условията за туризъм в планините"}
{"url": "http://www.focus-news.net/news/2018/11/22/2593304/liderat-na-bsp-korneliya-ninova-v-sharkovo-ubiha-zhivotnite-bez-prichina-sasipaha-zhivota-na-horata-i-zabraviha-no-nie-ne-sme-i-vinovnite-shte-nosyat-otgovornost.html", "text": "„Животновъдите от Болярово, Шарково и Малко Шарково потърсиха помощ от нас и поех ангажименти да им помогнем, като искаме отговор от правителството - какво се случва с тези хора. Кристиан Вигенин, като депутат от региона, ще зададе въпрос на Порожанов. Ще ги поканя да дойдат в парламента и ще осигурим адвокат, за да им помогнем да си търсят правата и по съдебен ред. Няма да ги оставим в бедата им. Бях с тях, когато пазехме стадото на баба Дора. Сега отново съм тук. Никой вече не се сеща за трагедията на земеделските стопани в региона.\" Това заяви след срещите в община Болярово лидерът на БСП Корнелия Нинова, съобщиха от пресцентъра на  НС на БСП . Тя обясни, че по време на разговорите хората са се оплакали, че са забравени от институциите, от политиците, от всички. Че са принудени да плащат задълженията си по кредити, без да имат никаква възможност, след като им избиха животните. „Все още има карантина, не се знае до кога ще бъде тя, кога ще бъде свалена, нито какво следва, а нито едно животно, вече пети месец, не е умряло от чума\", коментира председателят на БСП. По време на срещата ѝ с баба Дора, тя е споделила: \"Избиха ми здрави козички, обещаха да ми дадат 100 нови. Не са ми дали и една\".  \r\n„Хората са обхванати от пълно отчаяние. Най-тежките думи, които чух, бяха – „Ще напуснем региона“, каза Нинова. Според нея това е най-тежката последица. „Хората и сега споделиха, че няма нито едно доказателство, че са били болни – нито от убитите животни, нито от тези, които още са там“, каза още тя. Нинова обясни, че стадото на Ани, с която също се срещна, формално е заличено от правителството като обект и тя има документ, че такова не съществува, а животните са там, но шести месец стоят затворени.„Правителството изби животните  без причина, остави хората на произвола на съдбата. Порожанов отдавна трябваше да не е министър и да отговаря пред други институции. Сега никой не идва , не им обръщат внимание, не им помагат. Ние ще направим всичко по силите си виновните да понесат отговорност\", обеща Корнелия Нинова.", "date": "2018.11.22", "title": "Лидерът на БСП Корнелия Нинова в Шарково: Убиха животните без причина, съсипаха живота на хората и забравиха, но ние не сме и виновните ще носят отговорност"}
{"url": "http://www.focus-news.net/news/2018/11/22/2593307/ivan-chenchev-bsp-predlagame-merki-za-povishavaneto-na-standarta-na-bednite-hora-koito-vapreki-che-rabotyat-poluchavat-niski-dohodi.html", "text": "По време на среща с народните представители от ПГ на „БСП за България“ Николай Тишев, доц. Георги Йорданов и Иван Ченчев жители на Созопол и Черноморец подкрепиха предложенията на левицата във \"Визия за България\", свързани с повишаването на доходите и решаването на демографския проблем. Това съобщиха от пресцентъра на  НС на БСП . Те поискаха бюджети за малките населени места, за да могат те да се развиват. Хората от Черноморец и Созопол обясниха, че приемат идеята за таван на субсидиите в земеделието, защото по думите им не може няколко души да взимат големи субсидии, въпреки че обработват земята само по документи, а малките производители да бъдат неглижирани. Народният представител Иван Ченчев разясни идеите на левицата за промени в данъчната система и обясни, че много от тях вече са внесени като предложения в Бюджета за 2019 г. „Предлагаме мерки за повишаването на стандарта на бедните хора, които въпреки че работят, получават ниски доходи, имаме мерки за поощряването на младите работещи семейства с помощ в размер на 6400 лв. за второ и трето дете, преизчисляване на всички пенсии и много други“, обясни още Ченчев. Той добави, че БСП се обявява против концесионирането на плажовете, които трябва да са собственост на общините.  \r\nДоц. Георги Йорданов каза, че във Визията, БСП предвижда подобрен достъп до здравна помощ, включително и на социално слабите. „Всеки здравноосигурен български гражданин има право на безплатно здравеопазване, а неосигурените, поради една или друга причина, трябва да имат достъп до базов пакет от здравни услуги“, коментира Йорданов. Народният представител каза още, че парите за здравеопазване стигат, но трябва да бъдат спрени кражбите и да се завиши контролът над разходването им. \r\nНа срещата със секретаря на ПГ на „БСП за България“ Филип Попов и народните представители Кристина Сидорова и Красимир Янков жителите на общ. Несебър също поискаха премахването на концесиите на плажовете и преминаването им към общините. Те предложиха във Визията да бъде заложено изработване на работеща национална стратегия за развитие на туризма, както и изграждането на експортни централи за българска продукция. Жителите на общината заявиха, че подкрепят предложенията за повишаването на доходите на хората и преизчисляването на пенсиите и добавиха, че бъдещото правителство на БСП трябва да направи това още в началото на своя мандат. Те предложиха още във \"Визия за България\" да залегне субсидирането на земеделците само за произведена продукция, за да се спре с безконтролното раздаване. Народните представители от левицата представиха пред тях приоритетите на БСП в здравеопазването, образованието, развитието на икономиката и енергетиката. Те представиха и предложенията на ПГ на „БСП за България“ в Алтернативния бюджет за 2019 г. \r\nВ разговора с народните представители Валентина Найденова и Кольо Милев жителите на селата Просеник и Люляково заявиха, че е нужно разработването на Визия за развитие на Бургаска област и  предложиха в нея да бъде включено развитие на химическата промишленост, подобряване на транспорта – въздушен и морски. Те добавиха, че е нужна не просто стратегия за развитие на туризма, а целенасочена държавна политика, за да може държавата да печели от даденостите, които има. Жителите на двете села изразиха съжалението си от обезлюдяването в региона и подкрепиха предложенията на левицата във \"Визия за България\" за задържане на младите хора у нас. Те добавиха още, че образованието трябва да бъде приоритетно за всяко правителство, защото то дава всички кадри за икономиката. Те предложиха мерки за завръщане на дисциплината в училищата,  сред които бе и оценка за поведение на учениците. Народните представители представиха идеите на БСП за пресичане на сивата икономика, развитието на образованието и здравеопазването, както и темата за сигурността.  Жителите на двете населени места сигнализираха, че на прага на зимата доставчиците на дърва взимат предварително парите на хората, а след това доставят приоритетно на едни и забравят за останалите.", "date": "2018.11.22", "title": "Иван Ченчев, БСП: Предлагаме мерки за повишаването на стандарта на бедните хора, които въпреки че работят, получават ниски доходи"}
{"url": "http://www.focus-news.net/news/2018/11/22/2593308/pazardzhik-natovaren-e-trafikat-po-patya-plovdiv-pazardzhik-belovo.html", "text": "Натоварено е движението по пътя Пловдив - Пазарджик - Белово, предаде репортер на  Радио „Фокус“ – Пазарджик . Пътните настилки са мокри, на места има условия за аквапланинг. Много товарни автомобили се движат и в двете посоки. Полицейски патрул е разположена на изхода на Пазарджик в посока Пловдив. Ограничения са въведени на кръстовищата за селата Говедаре, Мало Конаре, Звъничево и Лозен. \r\nАлбена ЖИЛЕКОВА", "date": "2018.11.22", "title": "Пазарджик: Натоварен е трафикът по пътя Пловдив - Пазарджик - Белово"}
{"url": "http://www.focus-news.net/news/2018/11/22/2593309/advokat-anton-stankov-zakonnostta-vinagi-e-podlozhena-na-izpitanie-tya-e-izkushenie-vlastimashtite.html", "text": "Законността винаги е подложена на изпитание, тя е изкушение властимащите. Това каза за сутрешния блок „Добро утро, България“ на  Радио „Фокус“  адвокат Антон Станков, министър на правосъдието в правителство на Симеон Сакскобургготски и бивш съдия по повод Деня на българската адвокатура. Той уточни, колко е важна предвидимостта за спазването на закона. “Когато бях министър на правосъдието, бях възмутен първоначално, докато осъзная какво всъщност означава от едно изискване на Европейския съюз съдебната система да е предвидима. Казвам: „Как може да е предвидима?“. Но всъщност предвидимостта означава спазването на закона. Нашият съд все още не е много близко до предвидимостта. Има изненадващи решения, които се дължат или на факторите, от които всички се притесняваме, наречени корупция, или на некомпетентността”, обясни адвокат Антон Станков. Той каза още, че най-големите предизвикателства са опазването на независимостта на адвокатската професия, повишаване качеството към образованието критериите към адвокатите трябва да бъдат високи. Той обясни, че синоним на адвокат е защитник и сравни адвокатската професия с лекарската, защото адвокатът изживява съдбата на клиента си и живее с проблемите му.", "date": "2018.11.22", "title": "Адвокат Антон Станков: Законността винаги е подложена на изпитание, тя е изкушение властимащите"}
{"url": "http://www.focus-news.net/news/2018/11/22/2593310/sos-shte-razgleda-doklad-za-podpisvaneto-na-dogovor-s-evropeyskata-investitsionna-banka-za-finansirane-izgrazhdaneto-na-vtoriya-etap-ot-tretata-metroliniya.html", "text": "Столичните общински съветници ще разгледат доклад относно подписването на договор с Европейската инвестиционна банка (ЕИБ) за финансиране изграждането на трета метролиния, етап II. Това се посочва в  дневния ред на заседанието на Столичния общински съвет . По предложение на кмета Йорданка Фандъкова ще се обсъди отпускането на средства за довършване на реставрацията на стенописи в олтара на Курилския манастир „Св. Иван Рилски“. Общинските съветници ще разгледат и доклад за новата помощ за сираци без право на наследствена пенсия, която беше предложена от Министерски съвет и приета от парламента. Столичният общински съвет ще реши дали да се увеличи капиталът на Първа САГБАЛ „Света София“ и на Втора САГБАЛ „Шейново“. На заседанието ще бъде даден отговор на питане за посещението на кмета Йорданка Фандъкова в Инсталацията за изгаряне на отпадъци във Виена.", "date": "2018.11.22", "title": "СОС ще разгледа доклад за подписването на договор с Европейската инвестиционна банка за финансиране изграждането на втория етап от третата метролиния"}
{"url": "http://www.focus-news.net/news/2018/11/22/2593313/vidin-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта, продължава да вали слаб дъжд. Това съобщиха за  Радио „Фокус“ – Видин  от Областно пътно управление - Видин. Трафикът е насочен в посока от и за „Дунав мост 2\", пътуват предимно тежкотоварни автомобили. Най-много автомобили се движат между Дунавци и Видин. Във Видин трафикът е оживен в централната градска част, на кръговото движение пред жп гарата и по бул. “Панония“. \r\nАнна ЛОЗАНОВА", "date": "2018.11.22", "title": "Видин: Мокри са пътните настилки на територията на областта"}
{"url": "http://www.focus-news.net/news/2018/11/22/2593314/pazardzhik-sgradata-na-obshtina-peshtera-shte-bade-bez-elektrozahranvane-poradi-planov-remont.html", "text": "Сградата на Община Пещера ще бъде без електрозахранване поради планов ремонт, съобщиха за  Радио „Фокус“ – Пазарджик  от Общината. Електричеството ще бъде спряно от 09.00 часа до 17.30 часа, което ще възпрепятства обслужването на граждани и предоставянето на услуги. По тази причина, обявеното Обществено обсъждане на Общ устройствен план на Община Пещера и Екологична оценка към него ще се проведе на от 17.00 часа в Художествена галерия ’’Проф. Веселин Стайков’’ в Пещера.", "date": "2018.11.22", "title": "Пазарджик: Сградата на Община Пещера ще бъде без електрозахранване поради планов ремонт"}
{"url": "http://www.focus-news.net/news/2018/11/22/2593295/el-pais-ispaniya-i-velikobritaniya-postignaha-predvaritelno-sporazumenie-za-gibraltar.html", "text": "Испания и Великобритания постигнаха предварително двустранно споразумение за Гибралтар. Правителствата на двете страни са стигнали до разбирателство за формата на отношенията между Мадрид и британската задморска територия, след като Обединеното кралство излезе от Европейския съюз, пише  онлайн изданието на El Pais . \r\nПредварителното споразумение, отбелязва вестникът, позовавайки се на правителствени източници, е част от Гибралтарския протокол в проектоспоразумението за Брекзит и е съставен от четири меморандума за разбирателство и един данъчен договор.  \r\nПо информацията на изданието, преговорите са проведени странично от общото споразумение за Брекзит, към което Испания продължава да има силни възражения. Въпреки несигурността, която към момента обгръща общото споразумение за излизане на Великобритания, правителствата в Мадрид и Лондон са предпочели да побързат с двустранните разговори и да изчакат как ще се развият другите въпроси. \r\nМеморандумите за разбирателство се отнасят до четирите най-чувствителни въпроса от отношенията между Испания и Обединеното кралство, включително тютюневите изделия, съобщава El Pais. Споразумението предвижда властите в Гибралтар да увеличат цените им, за да ги направи по-малко привлекателни за контрабандистите. \r\nДруг ключов въпрос е за трансграничните работници, който е от значение предимно за Испания, откъдето 10 хиляди души отиват ежедневно в Гибралтар, за да работят. \r\nДанъчното споразумение, което според вестника е най-важно от всички, предвижда намаляването на недобросъвестната конкуренция от Гибралтар, където много предприятия предпочитат да се регистрират заради по-ниските данъци, независимо, че развиват дейност в Испания. \r\nПикардо, който се завърна от Мадрид в сряда сутринта, заяви, че работата е приключила и сега \"е обект само на стабилизиране на текста, правни проверки и незначителни разяснения\", се казва в съобщение на правителството на Гибралтар. \r\nГлавният министър ще предостави допълнителна информация на институциите в Гибралтар в четвъртък. Междувременно испанските власти казват, че петте текста отговарят на повечето искания на Испания и в резултат на това двустранните отношения да бъдат по-балансирани. \r\nПревод и редакция:", "date": "2018.11.22", "title": "El Pais: Испания и Великобритания постигнаха предварително споразумение за Гибралтар"}
{"url": "http://www.focus-news.net/news/2018/11/22/2593288/hungary-today-darzhavniyat-departament-vyarva-che-gruevski-tryabva-da-bade-varnat-v-makedoniya.html", "text": "Унгарските медии са се свързали с Държавния департамент на САЩ, за да искат мнението му относно полученото право на политическо убежище от бившия македонски премиер Никола Груевски в Унгария, след като местните средства за масова информация първо съобщиха новината, а в последствие самият Груевски потвърди това развитие, пише  електронното издание Hungary Today . \r\nАмериканското външно ведомство е заявило, че следи внимателно случая на бившия македонски премиер,а особено сега, когато той получи убежище. Заедно с това от Вашингтон потвърдиха позицията си от по-рано, че Груевски е осъден на две години затвор след „подробно и прозрачно съдебно дело“. Също така Държавният департамент добавя, че: \r\n„Г-н Груевски е обвиняем по още четири наказателни дела. Вярваме, че съдебните дела в Македония трябва да продължат и г-н Груевски да бъде подведен под отговорност от македонската правосъдна система“. \r\nИзданието припомня, че Никола Груевски беше премиер в периода 2006 – 2016 година. Миналата седмица бе издадена заповед за арест, след като той не се яви, за да започне да излежава двугодишната си ефективна присъда за „корупция“, както посочва медията. Миналия вторник той обяви на своята страница във „Фейсбук“, че е в Будапеща и е поискал политическо убежище. Скопие подаде документи за екстрадиция във вторник тази седмица. Междувременно външният министър на Унгария Петер Сиярто призна, че служителите на унгарското посолство са помогнали на бившия македонски премиер да отиде в Будапеща. \r\nПревод и редакция:", "date": "2018.11.22", "title": "Hungary Today: Държавният департамент вярва, че Груевски трябва да бъде върнат в Македония"}
{"url": "http://www.focus-news.net/news/2018/11/22/2593315/zhitelite-na-malko-tarnovo-i-sungurlare-diskutiraha-viziya-za-balgariya-s-narodnite-predstaviteli-ot-pg-na-bsp-za-balgariya-zhelyo-boychev-dimitar-stoyanov-i-chavdar-velinov.html", "text": "Жителите на градовете Малко Търново и Сунгурларе дискутираха „Визия за България“. Това съобщиха от пресцентъра на  НС на БСП . В Малко Търново документът беше представен от народните представители от ПГ на „БСП за България“ Жельо Бойчев, Димитър Стоянов и Чавдар Велинов. Сред акцентите по време на срещата бяха безконтролното изсичане на местните гори, оградата на българо-турската граница и състоянието на пътищата. Хората се оплакаха за лошото състояние на пътя Малко Търново - Царево. Проблемът е поставян многократно и в Народното събрание от депутати на левицата. „Управляващите обаче нищо не предприемат, само обещават“, коментираха хората. По време на разговора бе обсъден проблемът с доходите и пенсиите. Народните представители представиха, заложено във „Визия за България“ по тези въпроси. \r\nВ Сунгурларе „Визия за България“ бе представена от народните представители Тодор Байчев, Веска Ненчева и Георги Андреев. Темите, обсъдени тук, бяха - образование, сигурност, земеделие. Основен въпрос бе и демографската криза в района.", "date": "2018.11.22", "title": "Жителите на Малко Търново и Сунгурларе дискутираха „Визия за България“ с народните представители от ПГ на „БСП за България“ Жельо Бойчев, Димитър Стоянов и Чавдар Велинов"}
{"url": "http://www.focus-news.net/news/2018/11/22/2593306/dots-rumyana-kolarova-politolog-vitsepremierat-mariyana-nikolova-e-otgovor-na-nuzhdata-ot-novi-litsa-v-politikata-no-s-minimalno-otstaplenie-na-valeri-simeonov-ot-vlastta.html", "text": "Вицепремиерът Марияна Николова е отговор на нуждата от нови лица в политиката, но с минимално отстъпление на Валери Симеонов от властта. Така политологът доц. Румяна Коларова коментира за сутрешния блок „Добро утро, България“ на  Радио „Фокус“  последната персонална промяна в кабинета „Борисов 3“, която народните представители гласуваха вчера. „Да оставиш в правителството свой началник на кабинет на своето място означава, че твоето персонално влияние върху решенията на кабинета е доста по-силно, отколкото просто да се оттеглиш в Парламента и да номинираш някакъв експерт или друг от своята Парламентарна група на своето място“, уточни политологът. Според нея това е опит да се управлява кризата в редиците на „Обединените патриоти“, които като нездрава коалиция, чужда на логиката на изпълнителната власт, са имали нужда от време да разберат как да реагират на персоналната грешка на вече бившия вицепремиер Валери Симеонов. „Ще видим как малката коалиция ще се справи с кризата, в която влезе по силата на рутинната вече за Патриотите политическа риторика, а дори и арогантен политически стил, към който се придържат. Той обаче често им носи бонус в електорален план. Тепърва те ще трябва да осъзнаят, че едно е да си в предизборна кампания, а друго – да си в средата на мандата на едно правителство“, обясни доц. Румяна Коларова. Според нея последните сътресения по високите етажи на властта, както и която и да е политическа партия, не са в състояние да предизвикат предсрочни избори – поне не и преди европейските. От друга страна обаче, уточни политологът, олигарсите са тези, които се възползват от всяка дестабилизация на правителството като инвестират в организирани действия с ясна цел – предсрочни избори и смяна на правителството.", "date": "2018.11.22", "title": "Доц. Румяна Коларова, политолог: Вицепремиерът Марияна Николова е отговор на нуждата от нови лица в политиката, но с минимално отстъпление на Валери Симеонов от властта"}
{"url": "http://www.focus-news.net/news/2018/11/22/2593316/kyustendil-v-grada-shte-se-sastoi-klavirniyat-kontsert-ogledalo-na-vaobrazhenieto.html", "text": "Клавирният концерт „Огледало на въображението” ще се състои в града. Това съобщи за  Радио „Фокус” – Кюстендил  Иван Андонов, председател на читалище „Братство” в Кюстендил. Началото на концерта е от 18.00 часа в голямата зала на културната институция. Концертът е с участието на академик Атанас Куртев. Той има над 1000 сценични изяви, сред тях над сто като солист на симфонични оркестри. Изнасял е концерти във всички европейски страни, Азия, Африка и Далечният изток. Свирил е в Голямата зала на Берлинска филхармония, залите на Московска консерватория, Петербургска филхармония и Императорската капела, Виенската зала, Токийската  зала „Топан“. В концерта тази вечер ще прозвучат произведения от Шуман. Входът е свободен. \r\nВенцеслав ИЛЧЕВ", "date": "2018.11.22", "title": "Кюстендил: В града ще се състои клавирният концерт „Огледало на въображението”"}
{"url": "http://www.focus-news.net/news/2018/11/22/2593311/po-iskane-na-pg-na-bsp-za-balgariya-v-parlamenta-zapochna-poimenna-proverka-za-nalichie-na-kvorum.html", "text": "По искане на ПГ на \"БСП за България\" в парламента започна поименна проверка за наличие на кворум, предаде репортер на  Агенция \"Фокус\" . Проверката се случва минути след като в зала се регистрираха 121 депутати, колкото са необходими за кворума.  \r\nПредложението за поименна проверка направи зам.-председателят на ПГ на \"БСП за България\" Георги Свиленски. \"В рамките на днешното пленарно заседание предстои да се разгледат два закона, които са достатъчно скандални, достатъчно вредни за българските граждани. Тези закони не трябва да бъдат приемани, не трябва да влизат в сила\", каза Свиленски, визирайки Кодекса за застраховането и новото обсъждане на Закона за корпоративното подоходно облагане. След започване на проверката ПГ на \"БСП за България\" напусна зала.  \r\nДеница КИТАНОВА", "date": "2018.11.22", "title": "По искане на ПГ на \"БСП за България\" в парламента започна поименна проверка за наличие на кворум"}
{"url": "http://www.focus-news.net/news/2018/11/22/2593312/politico-merkel-nazovava-neshtata-s-istinskite-im-imena-po-patya-kam-izlizane-ot-politikata.html", "text": "Най-накрая Ангела Меркел е свободна, коментира  европейската редакция на Politico . Освободена от тежестта, която носи отговорността да си върховен лидер на Германия, канцлерът, която миналия месец обяви, че скоро ще излезе от политиката, направи най-смелата си реч в кариерата, както пише изданието. \r\nОт трибуната на Райхстага, където беше уж, за да защити своя проектобюджет за 2019-а година, Меркел се нахвърли върху „тези, които вярват, че могат да разрешат всички проблеми сами и че трябва да мислят единствено за себе си – това е национализъм в най-чистата му форма, а не патриотизъм“. \r\nМишената на нейните нападки, макар не директно посочена, не е била трудна за отгатване, пише Politico. Освен, че се обърна към лидерите на дясната “Алтернатива за Германия“, които бяха седнали само на няколко метра и дюдюкаха, докато тя говореше, Меркел насочи коментарите си и отвъд океана. \r\nПристигайки само няколко часа, след като Доналд Тръмп шокира съюзниците с публикуването на своя манифест „Америка на първо място“ по случая „Хашоги“, германският канцлер не би могла да предложи по-ярък контраст. \r\nЗа лидер, който избягва риторически фойерверки и обикновено произнася речи с пламенността на технократ, речта на Меркел беше необичайно емоционална, впечатлявайки дори опозицията, която отговори с гръмки аплодисменти на някои коментари, отбелязва изданието. \r\nКакто коментира медията, независимо дали беше задвижена от „нервните времена“, или отразяваше своето наследство, както предположиха някои коментатори, Меркел за първи път не обикаляше около центъра. Нейното позоваване на „патриотизма“, рядко за лидер на страна, където тази концепция предизвиква неудобство, повтори скорошните коментари на френския президент Еманюел Макрон, правейки ясен жест на солидарност със съюзник, който бе подложен на яростна атака от Тръмп за това, че подложи на съмнение концепцията му за национализма. \r\nСпоред Politico, oсновната цел на Меркел с половинчасовата реч обаче беше по-малко да защити Макрон, отколкото да предложи енергична защита на глобалния ред - основата на следвоенната рехабилитация в Германия, който Тръмп да се опитва да разруши, както смята Берлин. \r\n\"За щастие, урокът от Втората световна война беше да създадем многостранна рамка\", каза Меркел, като добави, че Обединените Нации правят възможно \"да работят една с друга, за да решават проблемите, вместо една срещу друга\". \r\nТръмп не беше единствената мишена на Меркел. Тя също така се насочи към тези в Германия, включително някои в собствената си партия, които поставят под въпрос необходимостта от миграционния пакт на ООН. Необвързващото споразумение, предназначено да предложи \"колективен ангажимент за подобряване на сътрудничеството в областта на международната миграция\" чрез установяване на стандарти за лечението на бежанци, бе одобрено от Световната организация през юли. Оттогава той се превърна в мълния за десните европейски популисти, които твърдят, че това ще подкопае националния суверенитет и ще отвори вратата на масовата миграция от Африка. \r\nМакар да няма доказателства за такива твърдения, решението на САЩ, Австрия и други държави да не подкрепят пакта засили дебата в Германия, където миграцията остава силно спорен въпрос. \r\nВ неделя министърът на здравеопазването Йенс Шпан, един от тримата кандидати, който се опитва да замени Меркел като лидер на партията, предложи на Християндемократическия съюз (ХДС) дебатът да се разисква по време на партийния конгрес следващия месец, преди ООН да свика конференция в Мароко за приемане на компактния договор. \r\nЗа Меркел дебатът представлява нещо повече от ново предизвикателство за нейното противоречиво решение да се даде възможност на повече от 1 милион бежанци да влязат в Германия в разгара на миграционната криза, само през 2015 година. Всеки ход на партията й, да се отдръпне от подкрепата си за пакта, би довел до непоклатимо изобличение на нейното лидерство. \r\n\"За да бъдем абсолютно ясни, е в наш национален интерес да гарантираме подобряване на глобалните условия за бежанците, от една страна, и мигрантите, търсещи работа, от друга\", каза тя. \r\nПозовавайки се на пакта за бежанците на ЕС с Турция, която играе ключова роля в преговорите, Меркел предупреди да не мисли, че миграцията е въпрос, \"който една страна може да реши сама\". \r\nВъпреки че Шпан изглежда изолиран по въпроса за пакта, въпросът за миграцията все пак се превръща в надпревара за наследството. Дори Анегрет Крамп-Каренбауер, генералният секретар на ХДС и предполагаемият фаворит на Меркел за нов лидер, обеща да преразгледа случилото се през 2015 г. , за да лекуват разделенията в партията. ако бъде избрана \r\nАко речта, произнесена в сряда, е била от новата Меркел, това е дебат, за който канцлера е готов. \r\n\"Доброто нещо на времето, в което живеем, е, че отново има реални различия\", заключи германският канцлер. \r\nПревод и редакция:", "date": "2018.11.22", "title": "Politico: Меркел назовава нещата с истинските им имена по пътя към излизане от политиката"}
{"url": "http://www.focus-news.net/news/2018/11/22/2593318/pazardzhik-gasta-magla-namalyava-vidimostta-v-defileto-varvara-velingrad-pri-razklona-za-rakitovo.html", "text": "Гъста мъгла намалява видимостта в дефилето Варвара - Велинград при разклона за Ракитово, предаде репортер на  Радио „Фокус“ – Пазарджик . Пътните настилки са мокри, като около 3 см е снежната покривка извън пътно платно. Повече автомобили се движат в посока Пазарджик. На места се образуват колони от автомобили заради поредицата от опасни завои и ниската скорост, с която се преминава през тези участъци. Полицейски патрул е разположен на входа на Велинград. \r\nАлбена ЖИЛЕКОВА", "date": "2018.11.22", "title": "Пазарджик: Гъста мъгла намалява видимостта в дефилето Варвара - Велинград при разклона за Ракитово"}
{"url": "http://www.focus-news.net/news/2018/11/22/2593320/varna-dazhd-vali-na-teritoriyata-na-oblastta-patnite-nastilki-sa-mokri-i-hlazgavi.html", "text": "Дъжд вали във Варна и областта, пътните настилки са мокри и хлъзгави, предаде репортер на  Радио „Фокус“ – Варна . По данни на Агенция „Пътна инфраструктура“ температурите в страната са в интервала от минус 4° до 10°. Слаб вятър духа в областите Варна и Добрич. Шофьорите трябва да се движат с повишено внимание по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока Варна – София. Движението в този участък се осъществява в дясно платно двупосочно заради  ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. Временна организация на движение е въведена по част от пътя Златни пясъци – Варна заради ремонтни дейности. В участъка от км 99+000 до км 100+100 движението се осъществява двупосочно в дясното платно, а от км 94+000 до км 90+800 трафикът се осъществява двупосочно в лявото платно. В посока Бургас движението от км 0+000 до км 8+600 се осъществява двупосочно в едното платно в посока Варна – Бургас поради ремонтни дейности на асфалтовата настилка. Работи се и по пътя Варна – Добрич в участъка село Новаково – село Стожер, като движението от км 23+200 до км 25+342 се осъществява в една лента поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.22", "title": "Варна: Дъжд вали на територията на областта, пътните настилки са мокри и хлъзгави"}
{"url": "http://www.focus-news.net/news/2018/11/22/2593321/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/22/2593322/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-noemvri.html", "text": "„Софийска вода” временно ще прекъсне водоснабдяването в някои части на столицата на 23 ноември. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Метличина поляна“ в жк. „Гоце Делчев се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Метличина поляна“ от ул. „Деян Белишки“  до ул. „Боянски водопад“; ул. „Костенски водопад“ от ул. „Славовица“ до  бул. „Гоце Делчев“; ул. „Силиврия“, ул. „Ясна поляна“, ул. „Химитлийски проход“, ул.  „Чужденец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 114А. \r\nНа 23 ноември 2018 г. (петък), във връзка с монтаж на спирателен кран на ул. „Хаджи Димитър“ в с. Лозен се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Могила“, ул. „Свети Спас“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могила“ ъгъла с ул. „Суходол“. \r\nВъв връзка с прекъсване на сградно водопроводно отклонение  на ул. „Вискяр планина“ в жк. „Лозенец“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Вискяр планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вискяр планина“ ъгъла с ул. „Кап. Тодор Ночев“. \r\nВъв връзка с подмяна на спирателен кран на ул. „Скакавица“ в кв. „Бояна“ се налага спиране на водоподаването от 09:30 до 15:00 часа на клиентите на „Софийска вода”, живеещи в района на: ул. „Орешарска“, ул. „Десислава“, по ул. „Герганица“ от ул. „Байкал“ до ул. „Орешарска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Орешарска“ ъгъла с ул. „Скакавица“. \r\nВъв връзка с пресвързване на уличен водопровод на бул. „Ломско шосе“ в жк. „Връбница 1“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Ломско шосе“ от ул. „Лазарица“  до разклона за жк. „Обеля“ 2, бензиностанция „Петрол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ломско шосе“ ъгъла с ул. „Обелски път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.22", "title": "„Софийска вода” временно ще прекъсне водоснабдяването в някои части на столицата на 23 ноември"}
{"url": "http://www.focus-news.net/news/2018/11/22/2593323/montana-zaledeni-na-mesta-sa-patnite-nastilki-v-prohoda-petrohan-izvarsheni-sa-obrabotki-s-pyasak.html", "text": "Заледени на места са пътните настилки в прохода Петрохан, извършени са обработки с пясък. Това съобщиха за  Радио „Фокус“ - Видин  от Областно пътно управление – Монтана. Пътят е заскрежен и опесъчен. Температурата на прохода е минус 1 градуса, времето е ясно. Мъгла намалява видимостта до 100 метра по пътищата в Монтана и Берковица. Пътната настилка на места по главен път Е-79 е мокра и заледена на места, обработена е с пясък. \r\nАнна ЛОЗАНОВА", "date": "2018.11.22", "title": "Монтана: Заледени на места са пътните настилки в прохода Петрохан, извършени са обработки с пясък"}
{"url": "http://www.focus-news.net/news/2018/11/22/2593303/s-kvorum-ot-121-narodni-predstaviteli-zapochna-plenarnoto-zasedanie.html", "text": "С кворум от 121 народни представители започна пленарното заседание, предаде репортер на  Агенция „Фокус“ . Регистрираните депутати са точно толкова, колкото са необходими за кворума. По програма депутатите започват работа с промените в Кодекса за застраховането на второ четене. \r\nДеница КИТАНОВА", "date": "2018.11.22", "title": "С кворум от 121 народни представители започна пленарното заседание"}
{"url": "http://www.focus-news.net/news/2018/11/22/2593324/pazardzhik-okrazhniyat-sad-shte-gleda-deloto-sreshtu-kmeta-na-belovo-kostadin-varev-za-naneseni-imushtestveni-vredi-za-obshtinata-za-nad-48-000-lv.html", "text": "Окръжен съд - Пазарджик ще гледа дело срещу кмета на Община Белово за нанесени имуществени вреди. Това каза за  Радио „Фокус“ - Пазарджик  Маринела Георгиева от администрацията на Съда. Делото е образувано по обвинителен акт на Окръжна прокуратура – Пазарджик. Срещу Костадин Варев е повдигнато обвинение за това, че за периода 31 януари 2013 г. – 20 август 2014 г. като Кмет на Община Белово не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на 48 745.10 лв. Докладчик съдия е Александър Александров, началото на делото е от 09.30 часа. \r\nРадослава МУРДЖЕВА", "date": "2018.11.22", "title": "Пазарджик: Окръжният съд ще гледа делото срещу кмета на Белово Костадин Варев за нанесени имуществени вреди за Общината за над 48 000 лв."}
{"url": "http://www.focus-news.net/news/2018/11/22/2593325/pregled-na-osnovnite-temi-vav-velikotarnovskiya-pechat.html", "text": "„Започва изграждането на пътна връзка между два търновски квартала“  е заглавие от областния всекидневник  „Янтра Днес” . В началото на декември ще започне изграждането на пряката пътна връзка към кварталите „Бузлуджа“ и „Зона В“ във Велико Търново. Трасето на отсечката ще подобри транспортното обслужване на близо 30 000 жители и отдавна се очаква от живеещите в старата столица. „Трима търновски адвокати с отличия от Висшия адвокатски съвет“ е друго заглавие от ежедневника. Трима адвокати от Адвокатската колегия във Велико Търново получиха юбилейния знак на Висшия адвокатски съвет, който се връчва за принос към адвокатурата у България. „Въвеждане на оценка за възпитание на учениците предлага КТ „Подкрепа“” е заглавие от страница три на ежедневника. „144 000 лева печалба отчитат общинските болници във В. Търново” четем на страница четири в изданието. На страница осем е публикуван материал със заглавие „Близо 180 сувенирни лъжички от 5 континента притежава великотърновецът Мирослав Дечев“. „Футболистите от школата на „Етър“ няма къде да тренират през зимата“ е заглавие от спортната страница на вестник „Янтра Днес“. \r\n„Важен проект за 4 млн. евро на областния град премина първа фаза“ е заглавие от първа страница на другия областен ежедневник  „Борба“ . Един от най-важните инфраструктурни проекти на Община Велико Търново вече е одобрен на първа фаза. Става дума за разработката, финансирана  по приоритетна ос „Добре свързани райони“ на програма INTEREG за рехабилитация и реконструкция на уличната мрежа в града. „Търновци създадоха онлайн пазар за домашни хранителни продукти“ е друга тема от ежедневника. Съдии, адвокати, банкери и представители на други престижни професии пазаруват по интернет домашно приготвени хранителни продукти, биоплодове и зеленчуци. Новата мания е обхванала жителите на Велико Търново и региона от няколко месеца, след създаването на Фейсбук групата „Хранителен кооператив „Обединени“ – Велико Търново“, която е електронната версия на кооперативния пазар в старата столица. „Милионите за инфраструктура в промишлената зона се оправдаха с наплив от инвеститори“, „Нови цени в Младежкия дом ще обсъжда Общинският съвет“, „Силвия Илиева от Присово прави домашни торти за чудо и приказ“ са други заглавия от страниците на всекидневника. „Миро Ангелов и Еди Сивов шампиони на България и на рали спринт“, „Злато и бронз за ВТУ от националния университетски шампионат по крос“, „Владо Николов каза „не“ на агресията заедно с горнооряховски младежи“ са заглавия от спортната страница на изданието.", "date": "2018.11.22", "title": "Преглед на основните теми във великотърновския печат"}
{"url": "http://www.focus-news.net/news/2018/11/22/2593327/kyustendil-v-grada-shte-bade-predstavena-knigata-kamino-prez-avgust-bez-salzi-sapuneni-mehuri-i-boza-na-veselin-aleksandrov.html", "text": "В града ще бъде представена книгата „Камино през август – без сълзи, сапунени мехури и боза“ на Веселин Александров. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. Представянето на книгата ще се състои от 17.30 часа в залата на Възрожденското училище в града. „В книгата са описани приключенията на Ники и Весо и техните преживявания по време на 800-километровото им пътешествие по пътя на св. ап. Яков Ел Камино. Цялата история е разказана едно към едно в леко забавен стил, без превземания, възвишени чувства и сапунени мехури”, каза София Пейчева. По думите ѝ в книгата има много исторически факти, забележителности и легенди за повечето от местата, през които преминава маршрутът. В разказите освен съвети има много препратки към нещата от живота и заобикалящата ни действителност. \r\nВенцеслав ИЛЧЕВ", "date": "2018.11.22", "title": "Кюстендил: В града ще бъде представена книгата „Камино през август – без сълзи, сапунени мехури и боза“ на Веселин Александров"}
{"url": "http://www.focus-news.net/news/2018/11/22/2593326/varna-sluzhitelite-na-pristanishte-zapad-organizirat-protesten-miting-v-zashtita-na-trudovite-sotsialnite-i-grazhdanskite-si-prava.html", "text": "Работниците и служителите от Пристанище „Запад“ ще проведат протестен митинг в защита на трудовите, социалните и гражданските си права. Това съобщиха за  Радио „Фокус“ – Варна  от Регионалния съвет на КНСБ във Варна. Протестът ще се състои от 12.00 часа пред административната сграда на пристанището. От пресцентъра на пристанището изпратиха информация до медиите, в която се посочва, че основното месечно заплащане на работещите е увеличено с 20% през последните две години. Считано от 1 януари догодина предстои поредно увеличение средно с около 5% за работещите над 1 500 души, както и разговори за допълнително увеличение на възнагражденията на инженерния и средния ръководен състав. От 13.30 часа е плануван брифинг на ръководството на дружеството. \r\nМарияна ВАЛЕНТИНОВА", "date": "2018.11.22", "title": "Варна: Служителите на Пристанище „Запад“  организират протестен митинг в защита на трудовите, социалните и гражданските си права"}
{"url": "http://www.focus-news.net/news/2018/11/22/2593328/telma-makedoniya-sdsm-vodi-dori-sred-albantsite-i-uvelichava-reytinga-si-vmro-dpmne-gubi-podkrepa-pokazva-poslednata-anketa.html", "text": "Мнозинството от македонските граждани са против амнистия и предсрочни избори, показва най-новата анкета на  скопския телевизионен канал „Телма“  и Македонския център за международно сътрудничество (МЦМС). Зоран Заев продължава да има най-висок рейтинг сред политиците, но генералната атмосфера е на недоверие към тях. Подкрепата за Мицковски е нараснала и за първи път е по-голяма от тази за президента Георги Иванов. Що се отнася до партиите, се забелязва ръст в рейтинга на СДСМ и спад на ВМРО-ДПМНЕ. Историческа промяна е, че СДСМ (Социалдемократическия съюз на Македония) задмина ДСИ (Демократическия съюз за интеграция) в предпочитанията на албанския електорат. \r\nСпоред резултатите от анкетата, объркващите изявления на Заев за помирение, уверенията, че няма да има амнисития, а сега намеците за избирателна амнистия, не намират одобрение сред гражданите. Нито македонците, нито албанците искат политическо освобождаване от правосъдието. 66,9% са против амнистия, а 24,8% смятат, че тя ще допринесе за политическото помирение. \r\nМежду македонците и албанците, както показва изследването, има голямо съгласие в нежеланието да се дава амнистия. 73,8% от албанците и 64% от македонците не смятат, че тя трябва да се дава. \r\nЩо се отнася конкретно до събитията от 27 април в парламента, 57,8% не се съгласяват на амнистия, а 37% се съгласяват. \r\nПо въпроса за евентуални предсрочни избори, резултатите говорят, че македонските граждани са изморени от състоянието на перманентна политическа криза и чести гласувания. Анкетата показва, че мнозинството не иска избори (58,9%), докато 33,5% искат. 47% от запитаните искат този парламент да изкара целия си мандат, а 25% са за избори веднага. 16,1% са за общ вот с президентските избори. \r\nВ атмосфера на генерално доверие към политиката, което се отнася и до личното доверие, Зоран Заев е убедителен лидер с 21,4% рейтинг, който обаче постепенно пада. Християн Мицковски е зад него с 14%, като доверието към него нараства и вече е по-голямо от това към държавния глава Иванов, чийто рейтинг пада и вече е само 6%. Следва председателят на ДСИ Али Ахмети с 5,7%, лидерът на „Алианса на албанците“ Зиядинм Села с 3,8% и получилият убежище в Унгария Никола Груевски с 2,7%. \r\nГолямата подкрепа за Заев идва от популярността му сред албанците – със 17,6% подкрепа той е втори по поддръжка сред етническите албанци: първи е Ахмети с 23%, а трети е Села с 16%. Но-най много са тези, които нямат доверие на нито един политик – 39,9%. \r\nЩо се отнася до рейтинга на партиите, може да се изтъкне факта, че подкрепата за СДСМ е нараснала до 26,8%, а тази за ВМРО-ДПМНЕ е паднала до 21,5%. ДСИ е стабилна с 6,7%, следва „Алианса на албанците“ с 3% и БЕСА с 2,4%. 21,3 на сто са заявили, че няма да гласуват. \r\nПо-интересни са данните на етнически принцип. ВМРО-ДПМНЕ е водеща сред славянското население – 30,4%, което е с 5% повече от СДСМ (25,5%). Забелязва се обаче историческа промяна сред албанците. \r\nНай-популярна партия сред тях е СДСМ – 27,5% одобрение, докато ДСИ е втора с половин процент по-малко. \r\nРейтингът на ВМРО-ДПМНЕ сред албанците е равен на нула, с което нейният коалиционен капацитет продължава да е изключително слаб. \r\nПревод и редакция:", "date": "2018.11.22", "title": "„Телма“ (Македония): СДСМ води дори сред албанците и увеличава рейтинга си, ВМРО-ДПМНЕ губи подкрепа, показва последната анкета"}
{"url": "http://www.focus-news.net/news/2018/11/22/2593329/ministar-nikolina-angelkova-10-konservativen-rast-na-turisti-se-ochakva-za-sledvashtata-godina-na-teritoriyata-na-plovdiv.html", "text": "10% консервативен ръст на туристи се очаква за следващата година на територията на община Пловдив. Това каза пред журналисти в село Марково министърът на туризма Николина Ангелкова, предаде репортер на  Радио „Фокус“ - Пловдив . Ангелкова добави, че много голям интерес е заявен от САЩ, Азия, съседните ни държави - Гърция, Турция, Румъния, Македония, както и от Германия и Великобритания. Министър Ангелова каза още, че за първото деветмесечие на тази година са реализирани 850 000 нощувки, което представлява 4%. \r\nМинистър Ангелкова откри 10-ото юбилейно издание на Международната среща по туризъм под надслов „Пловдив-пътуване до Европейска столица на културата 2019“. Целта на срещата е да се привлекат международни и български експерти от туристическия сектор. Общият брой на участниците е 75 души от 50 фирми. \r\nМария РУСЕВА", "date": "2018.11.22", "title": "Министър Николина Ангелкова: 10% консервативен ръст на туристи се очаква за следващата година на територията на Пловдив"}
{"url": "http://www.focus-news.net/news/2018/11/22/2593330/stara-zagora-avtogarata-v-grada-beshe-otsenena-s-parva-kategoriya-za-usloviya-i-predlagani-uslugi.html", "text": "Автогарата в Стара Загора е оценена с Първа категория със Заповед на Изпълнителния директор на ИА “Автомобилна администрация“, за осигурените условия и предлаганите услуги на пътниците. Това съобщиха от пресцентъра на  Общината . Община Стара Загора изпълни изискванията на Наредбата за обществен превоз на пътници и товари на територията на Република България. Целта на категоризацията е да се покрият определен брой критерии, които да предоставят качествени автогарови услуги на гражданите и превозвачите.  \r\nКатегорията на автогарите се определя на базата на минималните задължителни изисквания за изграждане, оборудване, обслужване и предлагани услуги. За да получи първа категория Община Стара Загора изпълни допълнителни критерии, свързани с удобствата и комфорта на пътниците в самата Автогара, осигуряване на видеонаблюдение, охрана, осигуряване на достъпност и удобства за хората с увреждания и намалена подвижност. Изпълнено е изискването на интернет страницата предоставяната информация да е на три езика. \r\nНовата интернет страница на Автогара Стара Загора е www.avtogara.starazagora.bg", "date": "2018.11.22", "title": "Стара Загора: Автогарата в града беше оценена с Първа категория за условия и предлагани услуги"}
{"url": "http://www.focus-news.net/news/2018/11/22/2593331/veliko-tarnovo-natsionalnata-kampaniya-popitayte-hematologa-shte-se-provede-v-svishtov.html", "text": "Националната кампания „Попитайте хематолога“ ще се проведе в Свищов. В рамките на инициативата д-р Доротея Тодориева от УМБАЛ „Г. Странски“ – Плевен ще преглежда и консултира безплатно пациенти със съмнение за хематологично заболяване. Това съобщават за  Радио „Фокус“ – Велико Търново  от пресцентъра на Община Свищов. Всеки, който има желание да се включи, може да получи повече информация на тел. 070010126 (на цената на градски разговор) от 10.00 до 17.00 часа. \r\nЦелта на кампанията е оптимизиране пътя на пациента и изграждане на добра връзка между общопрактикуващите лекари със специалисти-хематолози от водещи университетски центрове. Затова тя е насочена най-вече към личните лекари. Това е втората ѝ вълна за тази година – през месец юли подобни консултации вече бяха организирани в по-малки населени места и интересът към тях беше много голям. \r\nЛичните лекари в Свищов и региона вече са информирани как  да включат пациентите си в програмата и вече има записани пациенти за консултацията днес. \r\nОрганизатори на инициативата са  Института за здравно образование и Българско медицинско сдружение по хематология, с подкрепата на водещи университетски хематологични центрове: Клиника по хематология, УМБАЛ „Г. Странски“ – Плевен, УМБАЛ „Св. Марина“ Варна, Клиника по хематология – ВМА, НСБАЛХЗ София, УМБАЛ „Св. Георги“ Пловдив, РЗИ - Велико Търново и Община Свищов. \r\nОще информация можете да откриете на сайта на Института за здравно образование. \r\nЛуиза ТРАНЧЕВА", "date": "2018.11.22", "title": "Велико Търново: Националната кампания „Попитайте хематолога“ ще се проведе в Свищов"}
{"url": "http://www.focus-news.net/news/2018/11/22/2593332/kyustendil-yubileyna-izlozhba-na-artistichnoto-semeystvo-mariya-i-asen-evtimovi-shte-bade-predstavena-v-hudozhestvena-galeriya-vladimir-dimitrov-maystora.html", "text": "Юбилейна изложба на артистичното семейство Мария и Асен Евтимови ще бъде представена в Художествена галерия „Владимир Димитров – Майстора“. Това съобщи за  Радио „Фокус” – Кюстендил  Валентин Господинов, директор на галерията. Изложбата ще бъде открита от 18.00 часа в една от залите на културния институт. Мария Тупарова-Евтимова се представя с живопис, а Асен Евтимов – с концептуално изкуство. Мария Тупарова-Евтимова е родена през 1952 година в София. Работи в областта на живописта. Има самостоятелни изложби в София, Кюстендил, Благоевград, Дупница. Участник е в 15 национални и международни пленери. Асен Евтимов е роден през 1952 година в село Раково, Кюстендилско. Работи в областта на запазения знак и концептуалното изкуство. Участва в национални, регионални и общи изложби, в пленери, симпозиуми и други творчески изяви. Венцеслав ИЛЧЕВ", "date": "2018.11.22", "title": "Кюстендил: Юбилейна изложба на артистичното семейство Мария и Асен Евтимови ще бъде представена в Художествена галерия „Владимир Димитров – Майстора“"}
{"url": "http://www.focus-news.net/news/2018/11/22/2593317/yavor-notev-ataka-ne-ochakvam-naprezhenie-zaradi-valeri-simeonov-rabotnoto-mu-myasto-veche-e-v-parlamenta.html", "text": "Не очаквам напрежение, работното място на Валери Симеонов вече е в парламента. Това каза пред журналисти заместник-председателят на Народното събрание и депутат от ПГ на \"Обедини патриоти\" и член на \"Атака\" Явор Нотев, предаде репортер на  Агенция \"Фокус\" . \"Засега не сме се виждали с него, не сме се срещали\", каза Нотев за Валери Симеонов. Попитан дали очаква Симеонов да оспори председателството на Волен Сидеров в ПГ на \"Обединени патриоти\", той призова да не се коментират несъстояли се неща. \"Засега няма индикации, няма признаци за това\", обясни Нотев.  \r\nНа въпрос дали \"Обединени патриоти\" ще работят спокойно и в синхрон, Нотев обясни: \"Всъщност денят започва така\". \r\nДеница КИТАНОВА", "date": "2018.11.22", "title": "Явор Нотев, \"Атака\": Не очаквам напрежение заради Валери Симеонов, работното му място  вече е в парламента"}
{"url": "http://www.focus-news.net/news/2018/11/22/2593334/blagoevgrad-trima-dushi-sa-postradali-pri-sbivane-v-rayona-na-ul-mladost.html", "text": "Трима души са пострадали при сбиване в района на ул. „Младост“. Това съобщиха от пресцентъра на  ОДМВР - Благоевград . Сигналът за сбиването е подаден около 00.05 часа. Съобщено е за това, че в района на ул. „Младост“ в Благоевград е възникнал скандал между трима младежи (на 22, 18 и 17 години) и двама мъже на възраст 29 и 30 години, който прераснал във физическа саморазправа. При инцидента с комоцио и порезни рани в областта на главата са пострадали двамата мъже на 29 и 30 години, а с комоцио 17-годишен младеж. Задържани са две момчета на 22 години и 18 години. По случая е образувано досъдебно производство.", "date": "2018.11.22", "title": "Благоевград: Трима души са пострадали при сбиване в района на ул. „Младост“"}
{"url": "http://www.focus-news.net/news/2018/11/22/2593333/burgas-izzeta-e-ednotsevna-lovna-pushka-s-neustanovena-marka-i-nomera-v-s-skalak.html", "text": "Иззета е едноцевна ловна пушка с неустановена марка и номера в село Скалак, община Руен. Това съобщиха от  ОДМВР - Бургас . На 20 ноември служители от Районно управление – Руен са извършили проверка в дома на 46-годишен мъж с инициали  Х.Х. от с. Скалак, община Руен. При проверката е намерена и иззета едноцевна ловна пушка, с неустановена марка и номера. По случая е образувано бързо полицейско производство.", "date": "2018.11.22", "title": "Бургас: Иззета е едноцевна ловна пушка с неустановена марка и номера в с. Скалак"}
{"url": "http://www.focus-news.net/news/2018/11/22/2593319/poimennata-proverka-ustanovi-kvorum-v-plenarna-zala.html", "text": "Поименната проверка установи кворум в пленарна зала, предаде репортер на  Агенция \"Фокус\" .  \r\nПроверката бе поискана веднага след като в зала се регистрираха 121 народни представители. Предложението направиха от ПГ на  \"БСП за България\", след което депутатите от опозицията напуснаха залата.  \r\nДеница КИТАНОВА", "date": "2018.11.22", "title": "Поименната проверка установи кворум в пленарна зала"}
{"url": "http://www.focus-news.net/news/2018/11/22/2593337/blagoevgrad-narusheno-e-vodopodavaneto-v-grad-simitli-i-selo-gradevo-poradi-avarien-remont-na-dovezhdasht-vodoprovod.html", "text": "Нарушено е водоподаването в град Симитли и село Градево, поради авариен ремонт на довеждащ водопровод. Това съобщиха за  Радио „Фокус“ – Пирин  от Общината. Строително-монтажните дейности са започнали в 09.00 часа тази сутрин и ще продължат до 18.00 часа, като в рамките на този период, водата ще бъде спирана. \r\nЛивия НИНОВА", "date": "2018.11.22", "title": "Благоевград: Нарушено е водоподаването в град Симитли и село Градево поради авариен ремонт на довеждащ водопровод"}
{"url": "http://www.focus-news.net/news/2018/11/22/2593339/zhiteli-na-elhovo-kam-deputati-ot-bsp-podkrepyame-darzhavata-da-varne-ikonomicheskata-si-rolya-v-po-otdalechenite-obshtini.html", "text": "Подкрепяме идеите във „Визия за България“. Държавата трябва да върне икономическата си роля в по-отдалечени общини. С тези думи хората от Елхово посрещнаха зам.-председателя на ПГ на „БСП за България“ Христо Проданов и народните представители Александър Симов, Нона Йотова и Иван Иванов. Това съобщиха от  пресцентъра на БСП . Относно здравеопазването, хората са категорични, че болниците не трябва да бъдат търговски дружества, а трябва да работят в полза на пациентите. „Възмутени сме, че заплатите на държавните чиновници се вдигат, а пенсиите не“, споделиха още те. Според тях в България трябва да се охраняват по-добре основните транспортни коридори. „Подценяват се българските работници, особено в някои погранични райони, а се дават привилегии на работниците, вкарвани от Турция“, споделиха присъстващите. Те са категорични, че трябва да отстояваме интересите си. „Притеснени сме за сигурността по границата. Ние виждаме с очите си това, което в големите градове само четете“, казаха още местните. Присъстващите предложиха подобни рейдове на депутати да има на всеки три месеца, защото това е прекрасна формула да получават автентична информация и да могат да обсъждат с тях актуални теми.  Препълнени зали посрещнаха зам.-председателя на ПГ на „БСП за България“ Антон Кутев и народния представител Донка Симеонова в Стралджа. Хората поставиха въпроса за подкрепа на държавата в зеленчукопроизводството и селското стопанство, като цяло. По време на срещата поставиха въпроса и за политиката към малките населени места, ниските пенсии, демографската криза. Сериозен проблем, който засегнаха, е битова престъпност. „Непрекъснато се извършват престъпления, но според закона те са маловажни случаи. Така в малките населени места няма наказани. Искаме решение на този въпрос“, категорични са хората в Стралджа. Народният представител Димитър Георгиев се срещна с хората в с. Попово, където представи Визията на БСП и обсъди с тях проблемите и предложенията им. Жителите на община Тунджа обсъдиха „Визия за България“ с народни представители от „ПГ на БСП за България“. На срещата присъства кметът на общината, зам.-кметове, общински съветници и земеделски производители от района. Основните въпроси, поставени от присъстващите, бяха в сферата на земеделието. Дискутирани бяха таванът на субсидиите на земеделските производители, както и тяхната конкурентоспособност. „Във Визията са заложени конкретни мерки за активното участие на държавата при подпомагане на малките и средните земеделски производители, с цел по-добрата им конкурентоспособност на пазара“, каза народният представител Даниел Йорданов. Проф. Светла Бъчварова коментира, че много внимателно трябва да се определи таванът на субсидиите, на база обективна информация за структурата на стопанствата. Според нея е  необходима активна държавна политика за стимулиране на научната дейност в сектор земеделие. Проф. Бъчварова каза още, че трябва да се работи активно в посока изграждане на поземлен регистър. В срещата участие взеха  зам.-председателят на ПГ на „БСП за България“ Георги Свиленски и секретарят на парламентарната група Ирена Анастасова. „Работата на общината показва, че левите политики работят в полза на хората, особено в сферата на образованието“, заяви Анастасова.", "date": "2018.11.22", "title": "Жители на Елхово към депутати от БСП: Подкрепяме държавата да върне икономическата си роля в по-отдалечените общини"}
{"url": "http://www.focus-news.net/news/2018/11/22/2593336/burgas-dvama-mazhe-sa-zadarzhani-za-krazhba-i-palezh-v-kameno.html", "text": "Двама мъже са задържани за кражба и палеж в Камено на 21 ноември. Това съобщиха от  ОДМВР - Бургас .  Задържаните са с инициали Й.В. - на 36 г. и П.А. – 22 г. Двамата са откраднали златни накити, верижен моторен трион и два мобилни телефона и след това са извършили палеж на помещението, собственост на 52-годишен мъж от Камено. Част от откраднатите вещи са намерени и иззети. Констатирано е, че мъжът с инициали П.А. е извършител и на втора кражба, осъществена на 10 ноември, чрез влизане със взлом през PVC прозорец на частен дом, разположен в кв. „Горно Езерово“, при която са отнети таблет и сребърни накити на обща стойност 1 300 лева, собственост на 59-годишна бургазлийка. Откраднатите вещи са намерени и иззети. Работата по случаите продължава.", "date": "2018.11.22", "title": "Бургас: Двама мъже са задържани за кражба и палеж в Камено"}
{"url": "http://www.focus-news.net/news/2018/11/22/2593338/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Най-накрая Ангела Меркел е свободна, коментира  европейската редакция на Politico . Освободена от тежестта, която носи отговорността да си върховен лидер на Германия, канцлерът, която миналия месец обяви, че скоро ще излезе от политиката, направи най-смелата си реч в кариерата, както пише изданието. \r\nОт трибуната на Райхстага, където беше уж, за да защити своя проектобюджет за 2019-а година, Меркел се нахвърли върху „тези, които вярват, че могат да разрешат всички проблеми сами и че трябва да мислят единствено за себе си – това е национализъм в най-чистата му форма, а не патриотизъм“. \r\nМишената на нейните нападки, макар не директно посочена, не е била трудна за отгатване, пише Politico. Освен, че се обърна към лидерите на дясната “Алтернатива за Германия“, които бяха седнали само на няколко метра и дюдюкаха, докато тя говореше, Меркел насочи коментарите си и отвъд океана. \r\nПристигайки само няколко часа, след като Доналд Тръмп шокира съюзниците с публикуването на своя манифест „Америка на първо място“ по случая „Хашоги“, германският канцлер не би могла да предложи по-ярък контраст. \r\nЗа лидер, който избягва риторически фойерверки и обикновено произнася речи с пламенността на технократ, речта на Меркел беше необичайно емоционална, впечатлявайки дори опозицията, която отговори с гръмки аплодисменти на някои коментари, отбелязва изданието. \r\nКакто коментира медията, независимо дали беше задвижена от „нервните времена“, или отразяваше своето наследство, както предположиха някои коментатори, Меркел за първи път не обикаляше около центъра. Нейното позоваване на „патриотизма“, рядко за лидер на страна, където тази концепция предизвиква неудобство, повтори скорошните коментари на френския президент Еманюел Макрон, правейки ясен жест на солидарност със съюзник, който бе подложен на яростна атака от Тръмп за това, че подложи на съмнение концепцията му за национализма. \r\nСпоред Politico, oсновната цел на Меркел с половинчасовата реч обаче беше по-малко да защити Макрон, отколкото да предложи енергична защита на глобалния ред - основата на следвоенната рехабилитация в Германия, който Тръмп да се опитва да разруши, както смята Берлин. \r\n\"За щастие, урокът от Втората световна война беше да създадем многостранна рамка\", каза Меркел, като добави, че Обединените Нации правят възможно \"да работят една с друга, за да решават проблемите, вместо една срещу друга\". \r\nТръмп не беше единствената мишена на Меркел. Тя също така се насочи към тези в Германия, включително някои в собствената си партия, които поставят под въпрос необходимостта от миграционния пакт на ООН. Необвързващото споразумение, предназначено да предложи \"колективен ангажимент за подобряване на сътрудничеството в областта на международната миграция\" чрез установяване на стандарти за лечението на бежанци, бе одобрено от Световната организация през юли. Оттогава той се превърна в мълния за десните европейски популисти, които твърдят, че това ще подкопае националния суверенитет и ще отвори вратата на масовата миграция от Африка. \r\nМакар да няма доказателства за такива твърдения, решението на САЩ, Австрия и други държави да не подкрепят пакта засили дебата в Германия, където миграцията остава силно спорен въпрос. \r\nВ неделя министърът на здравеопазването Йенс Шпан, един от тримата кандидати, който се опитва да замени Меркел като лидер на партията, предложи на Християндемократическия съюз (ХДС) дебатът да се разисква по време на партийния конгрес следващия месец, преди ООН да свика конференция в Мароко за приемане на компактния договор. \r\nЗа Меркел дебатът представлява нещо повече от ново предизвикателство за нейното противоречиво решение да се даде възможност на повече от 1 милион бежанци да влязат в Германия в разгара на миграционната криза, само през 2015 година. Всеки ход на партията й, да се отдръпне от подкрепата си за пакта, би довел до непоклатимо изобличение на нейното лидерство. \r\n\"За да бъдем абсолютно ясни, е в наш национален интерес да гарантираме подобряване на глобалните условия за бежанците, от една страна, и мигрантите, търсещи работа, от друга\", каза тя. \r\nПозовавайки се на пакта за бежанците на ЕС с Турция, която играе ключова роля в преговорите, Меркел предупреди да не мисли, че миграцията е въпрос, \"който една страна може да реши сама\". \r\nВъпреки че Шпан изглежда изолиран по въпроса за пакта, въпросът за миграцията все пак се превръща в надпревара за наследството. Дори Анегрет Крамп-Каренбауер, генералният секретар на ХДС и предполагаемият фаворит на Меркел за нов лидер, обеща да преразгледа случилото се през 2015 г. , за да лекуват разделенията в партията. ако бъде избрана \r\nАко речта, произнесена в сряда, е била от новата Меркел, това е дебат, за който канцлера е готов. \r\n\"Доброто нещо на времето, в което живеем, е, че отново има реални различия\", заключи германският канцлер. \r\n***  Испания и Великобритания постигнаха предварително двустранно споразумение за Гибралтар. Правителствата на двете страни са стигнали до разбирателство за формата на отношенията между Мадрид и британската задморска територия, след като Обединеното кралство излезе от Европейския съюз, пише  онлайн изданието на El Pais . \r\nПредварителното споразумение, отбелязва вестникът, позовавайки се на правителствени източници, е част от Гибралтарския протокол в проектоспоразумението за Брекзит и е съставен от четири меморандума за разбирателство и един данъчен договор.  \r\nПо информацията на изданието, преговорите са проведени странично от общото споразумение за Брекзит, към което Испания продължава да има силни възражения. Въпреки несигурността, която към момента обгръща общото споразумение за излизане на Великобритания, правителствата в Мадрид и Лондон са предпочели да побързат с двустранните разговори и да изчакат как ще се развият другите въпроси. \r\nМеморандумите за разбирателство се отнасят до четирите най-чувствителни въпроса от отношенията между Испания и Обединеното кралство, включително тютюневите изделия, съобщава El Pais. Споразумението предвижда властите в Гибралтар да увеличат цените им, за да ги направи по-малко привлекателни за контрабандистите. \r\nДруг ключов въпрос е за трансграничните работници, който е от значение предимно за Испания, откъдето 10 хиляди души отиват ежедневно в Гибралтар, за да работят. \r\nДанъчното споразумение, което според вестника е най-важно от всички, предвижда намаляването на недобросъвестната конкуренция от Гибралтар, където много предприятия предпочитат да се регистрират заради по-ниските данъци, независимо, че развиват дейност в Испания. \r\nПикардо, който се завърна от Мадрид в сряда сутринта, заяви, че работата е приключила и сега \"е обект само на стабилизиране на текста, правни проверки и незначителни разяснения\", се казва в съобщение на правителството на Гибралтар. \r\nГлавният министър ще предостави допълнителна информация на институциите в Гибралтар в четвъртък. Междувременно испанските власти казват, че петте текста отговарят на повечето искания на Испания и в резултат на това двустранните отношения да бъдат по-балансирани. \r\n***  Унгарските медии са се свързали с Държавния департамент на САЩ, за да искат мнението му относно полученото право на политическо убежище от бившия македонски премиер Никола Груевски в Унгария, след като местните средства за масова информация първо съобщиха новината, а в последствие самият Груевски потвърди това развитие, пише  електронното издание Hungary Today . \r\nАмериканското външно ведомство е заявило, че следи внимателно случая на бившия македонски премиер,а особено сега, когато той получи убежище. Заедно с това от Вашингтон потвърдиха позицията си от по-рано, че Груевски е осъден на две години затвор след „подробно и прозрачно съдебно дело“. Също така Държавният департамент добавя, че: \r\n„Г-н Груевски е обвиняем по още четири наказателни дела. Вярваме, че съдебните дела в Македония трябва да продължат и г-н Груевски да бъде подведен под отговорност от македонската правосъдна система“. \r\nИзданието припомня, че Никола Груевски беше премиер в периода 2006 – 2016 година. Миналата седмица бе издадена заповед за арест, след като той не се яви, за да започне да излежава двугодишната си ефективна присъда за „корупция“, както посочва медията. Миналия вторник той обяви на своята страница във „Фейсбук“, че е в Будапеща и е поискал политическо убежище. Скопие подаде документи за екстрадиция във вторник тази седмица. Междувременно външният министър на Унгария Петер Сиярто призна, че служителите на унгарското посолство са помогнали на бившия македонски премиер да отиде в Будапеща. \r\n***  Какво са казали членове на правителството на Тереза Мей по време на решаващото заседание на кабинета за сделката по Брекзит на своя премиер? След поредица от интервюта с министри, с много висши държавни служители и други правителствени представители  The Telegraph  представя изключително многостранен поглед отвътре за случилото се около кръглата маса на британския кабинет, пъстра картина на събитията от последните горещи дни преди предстоящите в края на седмицата финални разговори с Брюксел.     \r\nТереза Мей е била предупредена по време на бурното заседание на кабинета миналата седмица от шестима свои министри, че нейният план за Брекзит трябва да мине, буквално, с „бой“ през Камарата на общините.  \r\nЕто думите на двама: \r\n Доминик Рааб, министър за Брекзит: Предупредена е, че правителството може да не спечели важния вот, защото предложенията са „неприемливи“. Възникна загриженост за нови концесии в бъдещите уговорки, тя попита „Кой разреши това?“ \r\nДжофри Кокс, главен съдия: Това е „грозната сестра на сделката“, сравнявайки я с „два бидона от нафта, захвърлени заедно в найлонова опаковка“.", "date": "2018.11.22", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/22/2593341/sofiya-eto-kade-shte-e-nay-dalgiyat-i-izgoden-cheren-petak-do-70-namaleniya-i-prez-uikenda-ochakvat-shoping-maniatsite-v-sofia-ring-mall.html", "text": "Истински рай за шопинг маниаците, които обичат да пазаруват много и изгодно, ще е Черният петък в Sofia Ring Mall. Там ви очакват до 70% намаления на много топ брандове, и то не само в петъка, а и през последващия го уикенд, съобщиха от  търговския център . \r\nBlack Friday в любимия на столичани мол в полите на Витоша ще сюрпризира посетителите със сензационни намаления на най-разнообразни стоки. Елитна дамска мода ще се предлага с минус 70%. Джентълмените  могат да намерят любими свои марки на половин цена. Красиви и качествени детски дрешки и играчки също могат да се намерят с 50 % намаление. Прекрасни и практични стоки за дома и техника също ще са на изключително атрактивни цени. Дори супермаркетът в Sofia Ring Mall ще се включи в Черния петък!  \r\nОгромният паркинг в дизайнерския мол, множеството места за забавления на малки и големи, и огромният избор на заведения за релакс след шопинга ще направят пазаруването ви в Sofia Ring Mall спокойно и безпроблемно както никъде другаде.  \r\nГолемите намаления по време на Черния петък и тяхното продължение в събота и неделя затвърждават мисията на Sofia Ring Mall да организира ексклузивни събития и да предоставя неповторими преживявания за своите клиенти. Следвайки концепцията за “one-stop-shop” - с едно идване посетителите да задоволят всичките си нужди за пазаруване, с обогатения избор от ресторанти и първокласни магазини, предлагащи огромно разнообразие от модни предложения на топ брандове, търговският център в полите на Витоша се налага като абсолютната дестинация за добър начин на живот и за перфектно прекарване на времето на цялото семейство.", "date": "2018.11.22", "title": "София: Ето къде ще е най-дългият и изгоден „черен петък“ - до 70% намаления и през уикенда очакват шопинг маниаците в Sofia Ring Mall"}
{"url": "http://www.focus-news.net/news/2018/11/22/2593344/smolyan-pluvniyat-baseyn-v-grada-nyama-da-raboti-za-svobodno-pluvane-poradi-remontno-vazstanovitelni-deynosti.html", "text": "Поради извършване на ремонтно-възстановителни и монтажни дейности плувният басейн в Смолян няма да работи за свободно плуване от 10.30 до 15.30 часа днес и 23 ноември т.г. Това съобщиха от пресцентъра на  Община Смолян .", "date": "2018.11.22", "title": "Смолян: Плувният басейн в града няма да работи за свободно плуване поради ремонтно-възстановителни дейности"}
{"url": "http://www.focus-news.net/news/2018/11/22/2593345/bsp-prizovava-ms-da-otmeni-razreshenie-za-kontsesiya-za-dobiv-na-inertni-materiali-v-selo-katunitsa.html", "text": "Парламентарната група на „БСП за България“ подкрепя с подписка искането на жителите на село Катуница да бъде отменено Решение на МС №85/9.02.2018г. за концесията на инертни материали. Това съобщиха от  пресцентъра на партията . „Темата е изключително чувствителна за българите от тази част на плодородна България, защото през годините са унищожени близо 2000 дка земеделски земи, като не е извършвана никаква рекултивация“, заявяват народните представители. Според БСП в момента продължава незаконният добив в района и независимо от многото сигнали, контролните органи си затварят очите пред редица нарушения. „Вследствие на това, се наблюдава спадане на подпочвената вода, която е основен източник за напояване на селскостопанските култури в района. Наблизо се намират основните водоснабдявания на град Асеновград и село Катуница. При продължаващ добив на инертни материали на голяма дълбочина, може да намалее дебитът на сондажните кладенци, които снабдяват с питейна вода двете населени места“, пише още в мотивите. Депутатите от левицата обясняват, че наблизо се намират две бивши сметища и две действащи депа за отпадъци. „Редно е да се споменем, че в началото на 90-те години, след обществен натиск и блокиране движението на машините на държавната фирма „Кариери“ АД, бе преустановена дейността й в района. Притеснително е, че след като държавата в началото на 90-те години вижда основание в исканията на гражданите, в днешно време продължават да се дават разрешения за разкриване на концесии. Към настоящия момент, в ареала от с. Катуница до гр. Асеновград, има четири действащи кариери и е недопустимо разкриването на нови“, категорични са от левицата.  \r\nДепутатите от \"БСП за България\" подчертават, че наскоро бе проведен местен референдум в с. Катуница. „Населението изрази своето мнение чрез гласуване и резултатът е впечатляващ: от 924 гласували, 904 жители се обявяват против разширяване добива на инертни материали, а това са 98% от изразения вот“, подчертават от левицата.", "date": "2018.11.22", "title": "БСП призовава МС да отмени разрешение за концесия за добив на инертни материали в село Катуница"}
{"url": "http://www.focus-news.net/news/2018/11/22/2593346/kathimerini-gartsiya-strategicheskiyat-dialog-mezhdu-sasht-i-gartsiya-e-osnovan-na-pet-printsipa.html", "text": "Т.нар. стратегически диалог между Гърция и САЩ, който ще се състои във Вашингтон на 13 декември, се разглежда като кулминацията на задълбочаването на отношенията между двете страни през последните две години, пише  онлайн изданието на вестник Kathimerini . \r\nДостоверни източници на изданието са разкрили, че САЩ извлича полза от развиващите се отношения като източник на стабилност в региона. \r\nСпоред информацията на вестника, Атина се подготвя за разговорите, в центъра на които ще са пет стълба на сътрудничеството, посочени от Вашингтон – отбрана и сигурност, търговия и инвестиции, антитерористични политики, енергетика и начините, по които САЩ и Гърция могат  да допринесат за стабилността в района, простиращ се от Източното Средиземноморие до Балканите и по-широкия черноморски регион. \r\nСпоразумението за името на Македония също е подобрило отношенията, отбелязва „Катимерини“, като се твърди, че то е показало желанието на Гърция да взима трудни решения в интересите на региона. \r\nЕкстрадирането на двама руски дипломати от правителството това лято също е направило позитивно впечатление на Вашингтон, отбелязва изданието, като посочва, че САЩ също искат да се включат в тройния съюз на Гърция, Израел и Кипър. \r\nПревод и редакция:", "date": "2018.11.22", "title": "Kathimerini (Гърция): Стратегическият диалог между САЩ и Гърция е основан на пет принципа"}
{"url": "http://www.focus-news.net/news/2018/11/22/2593340/stara-zagora-pet-detsa-ot-detska-gradina-alen-mak-poluchiha-nagradi-ot-mezhdunaroden-konkurs-za-risunka.html", "text": "Пет деца от Детска градина ,,Ален мак” получиха международни награди за своите рисунки. Това съобщиха от пресцентъра на  Община Стара Загора . „Дойдоха така дълго очакваните награди от Литва, пристигна и признанието за нашия труд от далечен Китай“, сподели директорката Меглена Бакърджиева.  \r\n„Конкурсът в Литва има за цел да осъществи обмен на международния педагогически опит. Представените теми на тазгодишното участие - ,,Християнските празници” и ,,Красотата на родния край” способстват за развитието на детския интерес към националната култура и ценностите на родния край“, допълни Бакърджиева. \r\nНад 11 000 детски рисунки са участвали в конкурса в Литва. Шестгодишната Йоана Желева е удостоена с лауреатна награда, а седемгодишната Бетина Драгиева с поощрителна награда. \r\n„Участието ни в Световното изложение за детско изкуство в Китай, провеждано от Асоциацията за образование чрез изкуство, беше истинско предизвикателство. За първи път попадаме на международен конкурс за детски рисунки в тази част на света. Провокирани бяхме от условията и от факта, че картините остават за фонда на Асоциацията и се ползват за ограмотяване и работа в различни школи по рисуване. Заложихме на опита и самочувствието, че има какво да покажем и дадем като знания, които сме получавали и трупали в годините“, обясни директорката. \r\nНаградените рисунки са на Диляна Кръстева 7 г. - второ сребърно място, Славена Иванова 7 г.-избрана със сертификат, Елвин Хасан 6 г. - избрана със сертификат \r\n„Днес сме изключително горди от постигнатите резултати и от това, че името на България появи в още една картинна галерия“, сподели Меглена Бакърджиева.", "date": "2018.11.22", "title": "Стара Загора: Пет деца от Детска градина ,,Ален мак” получиха награди от международен конкурс за рисунка"}
{"url": "http://www.focus-news.net/news/2018/11/22/2593335/tass-turski-potok-minava-prez-balgariya-reshi-gazprom.html", "text": "„Газпром“ ще доставя газ в България, Сърбия, Унгария и Словакия в рамките на проекта „Турски поток“. Според вестник „Коммерсанть“, компанията вече участва в процедура за резервиране на нови тръбопроводни мощности в тези страни, предава  ТАСС . \r\nКакто съобщава изданието, публикуваните през октомври и ноември материали от газотранспортните оператори на тези страни в рамките на процедурите за резервиране на бъдещите им мощности (open season) са показали, че маршрута на доставките в Европа по второто разклонение на „Турски поток“ ще мине през посочените държави. \r\nСъответстващата процедура е предвидена в законодателството на Европейския съюз и е необходима за строителството на нови газопроводи, уточнява „Комерсанть“. Операторът предлага на участниците в пазара да придобият бъдещи мощности и след завършването на аукциона да ги построи в предвидените срокове, а покупателите да платят чрез тарифите за транзит. \r\nПо данните на изданието, „Булгартрансгаз“ има намерение да проведе търг за бъдещи мощности на газопроводите на входа към България от Турция и на изхода към Сърбия през декември. При това се съобщава, че операторите на Унгария, Австрия и Словакия вече са провели аукцион за запазване на нови мощности в края на октомври. „Газпром“ планира да започне доставките в България и Сърбия през „Турски поток“ през 2020 година, в Унгария – през 2021 година, а в Словакия – през втората половина на 2022 година. \r\nКакто съобщава „Коммерсатнь“, компанията планира да запази всички предложени мощности. От „Газпром“ са отказали да коментират. \r\nПревод и редакция:", "date": "2018.11.22", "title": "ТАСС: „Турски поток“ минава през България, реши „Газпром“"}
{"url": "http://www.focus-news.net/news/2018/11/22/2593347/smolyan-petima-dushi-sa-postradali-pri-katastrofa-na-vhoda-na-zlatograd.html", "text": "Петима души са ранени при катастрофа на входа на Златоград, съобщиха от  ОДМВР – Смолян . Катастрофата е станала около 20.30 часа на 21 ноември на път ІІІ-867 по пътя с. Бенковски – гр. Златоград, преди влизане в града лек автомобил сеат „Ибиза“ с кърджалийска регистрация, управляван от 53-годишна с инициали И.К. (гражданка на Руска федерация, постоянно пребиваваща в Република България), при движение с несъобразена скорост спрямо релефа и състоянието на пътя, навлиза в лента за насрещно движение и се удря в насрещно движещия лек автомобил „Фолксваген пасат“, управляван от лице с инициали Х.Б. на 52 години от Златоград. Ранена е 53-годишната руска гражданка, която е получила контузия на таза, без опасност за живота, освободена за домашно лечение. От лекия автомобил „Фолксваген пасат“ са ранени водачът, който е с контуция на гръден кош, без опасност за живота, 38-годишна жена от с. Долен, общ. Златоград, която е получила контузия на черепа, без опасност за живота, 41-годишна жена от с. Бенковски, общ. Кирково, която е със счупена гръдна кост, без опасност за живота, настанена за лечение в МБАЛ - Златоград и 42-годишна жена от с. Бенковски, общ. Кирково с повърхностна рана на долна челюст, без опасност за живота. Местопроизшествието е посетено от дежурна оперативна група при РУ - Златоград. Извършен е оглед и е образувано досъдебно производство.", "date": "2018.11.22", "title": "Смолян: Петима души са пострадали при катастрофа на входа на Златоград"}
{"url": "http://www.focus-news.net/news/2018/11/22/2593349/pregled-na-osnovnite-temi-vav-varnenskiya-pechat.html", "text": "„Българинът купува повече месо, алкохол и цигари“ е заглавие от първа страница в днешния брой на варненския вестник  „Черно море“ . Според данни на Националния статистически институт НСИ разходът на човек от домакинство през 3-тото тримесечие на 2018 г. се е увеличил с близо 10% спрямо същия период на 2017 г. Най-много харчим за храна, жилище, данъци и социални осигуровки, транспорт и съобщения. „Работниците от Варна-запад излизат на протест“ е друго заглавие в броя. Работниците и служителите от пристанище Варна-запад ще проведат протестен митинг в защита на трудовите, социалните и гражданските си права днес пред административната сграда на пристанище Варна-запад. В същото време малко по-рано вчера от пристанището съобщиха, че с 20% е увеличено основното месечно заплащане на работещите в „Пристанище Варна“ ЕАД през последните 2 години. „240 творби помагат на деца в нужда“, допълва изданието. Наближава краят на годината. А с него – поредната подадена ръка за децата, родени с по-малко късмет в живота – тези, които са в неравностойно положение. За 10-та поредна година фондация „Св. св. Константин и Елена“ провежда кампания, в която творци помагат на децата от домове за сираци. „Всички творби участват в ежегодния благотворителен коктейл и в групова изложба. Това припомни в сутрешния блок на тв „Черно море“ с водещ Иван Барбов Елена Косева, управител на фондация „Св. св. Константин и Елена“ и изпълнителен директор на едноименния курортен комплекс. Кампанията бе открита в деня на Св. Лука. „Морето още дава чернокоп и сафрид“, четем още в броя. Сафрид и чернокоп продължават да пълнят мрежите на рибари – както по Северното, така и по Южното Черноморие. Логично и прясната риба е желан гост на трапезата, а както знаем – Варна има сериозни традиции в този тип кулинария. „Бърза помощ“ подготви линейките за зимата, информира още изданието. Линейките на Центъра за спешна медицинска помощ (ЦСМП) във Варна са подготвени вече за зимата. Ремонтите на авариралите автомобили са приключили, осигурени са зимни гуми, резервни части, ниско замръзваща течност и други. Разполагаме с 36 линейки, от които 4 са с висока проходимост, каза директорът на ЦСМП – Варна, д-р Мая Рашева. Варненска област се обслужва от общо 22 медицински екипа.", "date": "2018.11.22", "title": "Преглед на основните теми във варненския печат"}
{"url": "http://www.focus-news.net/news/2018/11/22/2593350/plovdiv-kragla-masa-za-badeshteto-na-balgarskite-sela-shte-se-provede-v-plovdivskiya-universitet-paisiy-hilendarski.html", "text": "Двегодишен изследователски научен проект на тема „Трансформиращото (се) село“ приключва с публична кръгла маса и фото и видеоизложба, както и представяне на филм за с. Спахиево. Това съобщиха за  Радио „Фокус“ - Пловдив  организаторите. Проектът се реализира от екип специалисти от Философско-историческият факултет на Пловдивски университет „Паисий Хилендарски“ и е финансиран от „Фонд научни изследвания“ към университета. Основна цел на изследването е да се разкрият визуализации, модели и типологии на технологиите на промяна в съвременното българско село. Научното знание за социалните и културни процеси по селата служи за очертаване на перспективите пред неговото бъдеще. \r\nПо време на кръглата маса научни екипи ще представят своите резултати от проведените двегодишни изследвания. Специален гост на събитието е г-н Андрей Новаков, депутат от Европейския парламент (ЕНП). \r\nТой ще представи дигиталната платформа „Селоводител“, която има за цел да инициира положителни трансформации в българските села.", "date": "2018.11.22", "title": "Пловдив: Кръгла маса за бъдещето на българските села ще се проведе в Пловдивския университет „Паисий Хилендарски“"}
{"url": "http://www.focus-news.net/news/2018/11/22/2593351/veliko-tarnovo-s-golyam-detski-kontsert-v-grada-be-otbelyazan-denyat-na-hristiyanskoto-semeystvo.html", "text": "С голям детски концерт във Велико Търново бе отбелязан Денят на християнското семейство – 21 ноември. Това съобщиха от  пресцентъра на общината . Пълна с публика зала посрещна снощи малчуганите от детските градини „Здравец“, „Слънчев дом“, „Пламъче“ /Дебелец/, децата и учениците от Фолклорен ансамбъл „Българче“ и Неделно училище към храм „Свети Николай“. Младите таланти пяха и танцуваха, пресъздадоха българки народни обичаи, разиграха сюжети от приказки, а всяко изпълнение събра бурни аплодисменти. \r\nКметът на Велико Търново Даниел Панов поздрави децата, техните учители, родители и близки с християнския празник и благодари на младите таланти за създаденото от тях чудесно настроение.  \r\n„Нека по-често ходим семейно на църква, нека учим децата как да четат молитва. Православната вяра и семейството винаги са били сред стълбовете на нашето общество, били са опора и са крепили народа ни дори в най-тъмни времена. Затова, уважаеми родители и учители, възпитавайте децата именно в духа на тези изконни ценности – християнски и български. Нашите традиции и обичаи, нашата история, нашите обреди и празници – всичко това е част от българската идентичност и ни е съхранило като народ през вековете“, обърна се към аудиторията Даниел Панов. \r\nПразникът бе организиран от Община Велико Търново и Великотърновска света митрополия. Приветствие към всички присъстващи отправи и отец Славчо.", "date": "2018.11.22", "title": "Велико Търново: С голям детски концерт в града бе отбелязан Денят на християнското семейство"}
{"url": "http://www.focus-news.net/news/2018/11/22/2593348/veliko-tarnovo-kmetat-daniel-panov-i-mladi-talanti-iznenadaha-bivshi-uchiteli-v-denya-na-hristiyanskoto-semeystvo.html", "text": "Кметът на Велико Търново Даниел Панов и талантливи деца изненадаха бивши учители в Деня на християнското семейство. Това съобщиха от  пресцентъра на общината . На специално организирана среща Панов благодари на педагозите, че са възпитали и са помогнали за израстването на поколения великотърновци и са ги научили да познават и опазват българските традиции, обичаи и културно наследство. \r\n„Вие, уважаеми учители, сте наши приятели и наши духовни наставници. Връзката между семейството, вярата и училището винаги е била много силна и неразривна. Благодаря ви, че сте се посветили на тази достойна професия, че сте нашите съвременни будители“, обърна се Панов към учителите.  \r\nПоздрав за гостите бяха изпълненията на децата от детска градина „Соня“, от вокална група „Дъга“ към ОУ „Бачо Киро“ и на Иван Мишев. Тържеството бе уважено също от областния управител проф. Любомира Попова и от началника на Регионалното управление по образованието инж. Розалия Личева, присъстваха също общинските съветници проф. Михаил Харалампиев, Деян Хаджийски, Георги Марков и Георги Недев.", "date": "2018.11.22", "title": "Велико Търново: Кметът Даниел Панов и млади таланти изненадаха бивши учители в Деня на християнското семейство"}
{"url": "http://www.focus-news.net/news/2018/11/22/2593353/blagoevgrad-detsata-ot-tsentara-za-lichnostno-i-tvorchesko-razvitie-predstaviha-kontsert-po-povod-denya-na-hristiyanskoto-semeystvo.html", "text": "Децата от Център за личностно и творческо развитие в Благоевград отбелязаха Деня на християнското семейство с голям концерт. Това съобщиха от пресцентъра на  Община Благоевград . По време на изявата, възпитаниците на различни школи показаха всичко научено и усвоено до момента. Жители и гости на града с възхищение и наслада гледаха талантливите деца на Благоевград, които се изявяваха в художествено-творческото и научното направление. Това бе първото по-голямо събитие на Центъра след началото на учебната година. Много от децата се представиха за първи път пред публика. \r\nНа финала на концерта, на сцената, с децата се присъединиха и техните родители, които заедно  изпълниха песен, посветена на днешния празник. \r\nСледващият голям концерт на Център за личностно и творческо развитие на децата на Благоевград ще бъде на 21 декември.", "date": "2018.11.22", "title": "Благоевград: Децата от Центъра за личностно и творческо развитие представиха концерт по повод Деня на християнското семейство"}
{"url": "http://www.focus-news.net/news/2018/11/22/2593354/korneliya-ninova-bsp-pristigayki-v-selo-malko-sharkovo-me-posreshtna-politseyski-patrul-i-sreshtata-mi-se-provede-pod-tyahno-nablyudenie.html", "text": "Пристигайки в село Малко Шарково ме посрещна полицейски патрул и срещата ми се проведе под тяхно наблюдение. Това каза лидерът на БСП Корнелия Нинова в декларация от името на група във връзка с посещението й в населените места - Болярово, Малко и Голямо Шарково, в които се проведоха протести заради евтанизиране на животни след открити огнища на чума, предаде репортер на  Агенция „Фокус“ . Нинова поясни, че в село Голямо Шарково също я е посрещнал полицейски патрул. По думите й хората са били изненадани, защото никога не са виждали толкова полиция. „Срещата ми в къщата на баба Дора, онази, която стана символ на протеста, самотна възрастна жена, която живее на края на селото, също беше проведена под полицейско наблюдение“, обясни Нинова. Тя поясни, че я е чакала полиция и в Болярово.  \r\nОчаквайте подробности \r\nДеница КИТАНОВА", "date": "2018.11.22", "title": "Корнелия Нинова, БСП: Пристигайки в село Малко Шарково ме посрещна полицейски патрул и срещата ми се проведе под тяхно наблюдение"}
{"url": "http://www.focus-news.net/news/2018/11/22/2593356/evrokomisaryat-mariya-gabriel-iskame-5g-mrezhata-da-bade-pusnata-vav-vsichki-strani-ot-es-do-kraya-na-2020-g.html", "text": "Искаме 5G мрежата да бъде пусната във всички страни от ЕС до края на 2020 г. Това каза европейският комисар по цифрова икономика и общество Мария Габриел по време на конференция „Комуникации, резултати, свързаност“, посветена на 20-годишнината на Комисията за регулиране на съобщенията, предаде репортер на  Агенция „Фокус“ . \r\n„Искам да благодаря на Комисията, която и днес предоставя 39 електронни услуги, така нужни на потребителите в днешния цифров свят. През последните 20 на европейско ниво бе оформен единният пазар на телекомите. През 1990 г. дойде една пълна либерализация на услугите и този процес отвори пазара за конкуренция и даде възможност на нови играчи да излязат на пазара с иновативни услуги и да изкачат стълбицата с инвестиции в нови технологии“, каза още Габриел и посочи, че това е оказало и влияние върху цените на потребителя.  \r\n„Телекомуникацонният сектор можем да го отчетем като един от най-големите успехи на единния цифров пазар. Но нито една полза нямаше да се случи без регулаторите на телекомите като Комисията за регулиране на съобщенията. Те са винаги тук, когато имаме нужда. Чрез работата си Комисията направи нещо важно – направи възможен информираният избор на потребителите. Като резултат на работата й има увеличаване на инвестициите в сектора“, коментира еврокомисарят. \r\nГабриел посочи, че България има едно от най-високите нива на влизане на оптична мрежа в света. „За България възприемането на бърз високолентов интернет се увеличи на 39% при средни нива на ЕС 33%“, каза още тя. По думите й предстои финализиране на преговорите и приемане на Кодекса за електронните съобщения. „Той е много важен. За нас целта беше да имаме амбициозно и балансирано предложение, където защита на потребителите и конкурентноспособност не се противопоставят. Искаме по-високо ниво на правна сигурност и предвидимост за инвеститорите“, коментира еврокомисарят. \r\nТя посочи, че идеята е 5G мрежата да бъде пусната във всички страни от ЕС до края на 2020 г. „Защото това ще позволи на Европа да се ситуира по-добре. И нека да не повтаряме грeшките на 4G“, коментира Габриел. \r\nЦветилена СИМЕОНОВА", "date": "2018.11.22", "title": "Еврокомисарят Мария Габриел: Искаме 5G мрежата да бъде пусната във всички страни от ЕС до края на 2020 г."}
{"url": "http://www.focus-news.net/news/2018/11/22/2593355/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич Надежда Иванова, ръководител на проекта NETWORLD, в който Регионалният исторически музей в Добрич си партнира с 16 организации и институции от Европа, ще разкаже как в добруджанския град се работи за опазване на културното наследство от времето на Първата световна война. Част от дейностите бяха представени в Общината, която напълно подкрепя всички организирани мероприятия с научна, образователна и културна цел. Набират популярност в Добрич дейности, които са доказателство за активно гражданско общество, което работи в посока на създаване на добра градска среда на обитаване. Водещи са гражданите с техните идеи и дейности, зад които плътно обаче застава Общината. Нели Николаева ще разкаже за облагородяването на едно място в града като доказателство за казаното преди малко. Директорът на Общинското предприятие „Обреден дом“ Румена Маринова ще сподели за трудностите и предизвикателствата в ежедневната работа и предлаганите навременни и конкурентни услуги. Съвсем наскоро в предаването гостува председателят на Регионалния клуб „46-ти пехотен Добрички полк“ към Национално дружество „Традиция“ д-р Добрин Добрев, който разказа за много успешната година за възстановчиците. Тя обаче още не е приключила и предстои едно интересно участие във фестивал в чужбина. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.11.22", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2018/11/22/2593358/ep-mladezhki-debat-vav-varna-nakade-otiva-evropai.html", "text": "На 23 ноември 2018 г. от 14.00 ч. в 128-а аудитория на Икономическия университет – Варна ще се проведе дискусия с млади хора под надслов „Накъде отива Европа?“, организирана в партньорство от Бюрото на Европейския парламент в България и Икономическия университет във Варна, съобщава  пресслужбата на Европейския парламент . \r\nТова е шестият от серия младежки дебати, имащи за цел да предоставят платформа на младите хора да изразят своите виждания и очаквания, свързани с бъдещото развитие на Европейския съюз.  \r\nДискусията ще бъде открита от проф. д-р Зоя Младенова, ръководител на катедра „Обща икономическа теория“ в Икономическия университет – Варна. В панелната дискусия ще вземат участие Даниел Стефанов, програмен координатор на Европейския съвет за външна политика, гл. ас. д-р Ралица Ковачева от Факултета по журналистика и масова комуникация в Софийския университет „Св. Климент Охридски“ и доц. д-р Калоян Колев, преподавател в катедра „Обща икономическа теория“, Икономически университет – Варна. Модератор на дебата ще бъде Теодор Стойчев, ръководител на Бюрото на Европейския парламент в България.  \r\nСъбитието ще се проведе във Икономическия университет – Варна, 128-а аудитория, Академична сграда, ет. 1, бул. „Княз Борис I“ № 77, на 23 ноември 2018 г., петък, от 14.00 до 15.30 ч. под формата на дебат с кратки встъпителни изказвания на участниците в панела и въпроси от публиката.  \r\nОсновните теми са:  \r\n‒         Как ще се отрази излизането на Великобритания от ЕС?  \r\n‒         Има ли опасност от Европа на две скорости?  \r\n‒         Какви приоритети да бъдат заложени в следващия европейски бюджет?  \r\n‒         Какви са рисковете от дезинформацията в европейски контекст?  \r\n‒         Какви промени искат да видят в Европа младите хора след изборите за Европейски парламент догодина?  \r\nКаним всички желаещи да се включат в дебата, като за целта се регистрират за участие до 12:00 ч. на 22 ноември на http://ttimv.eu/qfra.  \r\nЗа тези, които не могат да присъстват в залата, събитието ще бъде излъчено на живо в интернет на страницата на Европейския парламент в България.  \r\nВ началото на 2019 г. резултатите от всички срещи между младите хора и евродепутатите ще бъдат обобщени на един голям младежки форум в столицата, който ще очертае очакванията на младите българи за изборите за Европейски парламент през май същата година. \t \r\nРегистрация за участие в дискусията може да се направи до 12.00 часа на 22 ноември  \r\nПрограма на младежкия дебат „Накъде отива Европа?“ във Варна  \r\nПроследете събитието на живо тук", "date": "2018.11.22", "title": "ЕП: Младежки дебат във Варна: Накъде отива Европа?"}
{"url": "http://www.focus-news.net/news/2018/11/22/2593342/blagoevgrad-ochakva-se-da-priklyuchat-deynostite-po-vazstanovyavaneto-na-zhelezopatnata-infrastruktura-v-rayona-na-kresnenskoto-defile.html", "text": "Очаква се да приключат дейностите по възстановяването на железопътната инфраструктура в района на Кресненското дефиле, предаде репортер на  Радио „Фокус“-Пирин . Локомотивът на влаковата композиция е бил изтеглен вчера от релсите. Трябва да бъде обрушен и скалният масив, в който има сериозни пукнатини. Необходимо е подробно обследване на скалите над линията, за да бъде предотвратено падането на още камъни. За всички пътуващи по линията Благоевград-Кулата са осигурени автобуси, докато бъде пусната отново жп линията. Очакванията са това да стане днес. „Фокус“ припомня:  На 19 ноември малко след 19.00 часа влак дерайлира край село Черниче. При инцидента пострадаха 8 души. Влакът е пътувал от Петрич за Благоевград. Ударил се е в паднала върху релсите скална маса. Всички пострадали са без опасност за живота. В болница са настанени трима от тях, но не са в тежко състояние. Останалите са освободени след медицински прегледи. \r\nНатали СТЕФАНОВА", "date": "2018.11.22", "title": "Благоевград: Очаква се да приключат дейностите по възстановяването на железопътната инфраструктура в района на Кресненското дефиле"}
{"url": "http://www.focus-news.net/news/2018/11/22/2593357/kyustendil-4-godishno-dete-e-postradalo-pri-pozhar-v-grada.html", "text": "4-годишно дете е получило обгазяване при пожар в жилище в Кюстендил, съобщиха от  ОДМВР – Кюстендил . Детето е настанено в кюстендилската болница за наблюдение. Пожарът е причинен от късо съединение в абсорбатор. Огънят е унищожил абсорбатора и прозорец. Пожарът е угасен от екип на Районна служба „Пожарна безопасност и защита на населението” – Кюстендил.", "date": "2018.11.22", "title": "Кюстендил: 4-годишно дете е пострадало при пожар в града"}
{"url": "http://www.focus-news.net/news/2018/11/22/2593343/dots-rumyana-kolarova-politolog-lipsata-na-dopirni-tochki-mezhdu-razkazite-na-upravlyavashti-i-opozitsiya-vodi-do-bipolyarno-razstroystvo-v-obshtestvoto.html", "text": "Липсата на допирни точки между разказите на управляващи и опозиция води до биполярно разстройство в обществото. Това каза за сутрешния блок „Добро утро, България“ на  Радио „Фокус“  политологът доц. Румяна Коларова, като уточни, че сме станали свидетели на подобно разминаване в логиката и в последното телевизионно интервю на премиера Бойко Борисов във връзка с политическата обстановка у нас. Според нея подобни сблъсъци и несъвместимости са изключително тежки за демокрацията. „Това са два несъвместими Аз-а, от които демокрацията не печели. Това е и основната слабост на сегашната политическа ситуация – в политическия дебат няма демократичност, няма диалог. Това е изключително вредно и генерира тези аморфни протести. Защо? Защото хората вече не знаят кое е реалността, когато виждат взаимоизключващи се интерпретации. В две паралелни реалности ли да живеем? Това е отговорност на политиците, защото европейският модел на политика е точно обратното – съгласие, което на първо място предполага да се говори на един език“, обясни доц. Румяна Коларова добави, че точни прогнози по отношение на продължаващите протести са невъзможни поради разнородността им. Крайно време е правителството да вземе политически решения с видими резултати в посока поетите вече обещания към избирателите си – реално повишаване на доходите и подобряване на образованието, здравеопазването и социалните услуги,  с които да компенсират социалното неравенство в обществото, обясни политологът.", "date": "2018.11.22", "title": "Доц. Румяна Коларова, политолог: Липсата на допирни точки между разказите на управляващи и опозиция води до биполярно разстройство в обществото"}
{"url": "http://www.focus-news.net/news/2018/11/22/2593360/api-vremenno-dvizhenieto-po-pat-i-5-yagoda-stara-zagora-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-5 Ягода - Стара Загора се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от пътна полиция.", "date": "2018.11.22", "title": "АПИ: Временно движението по път I-5 Ягода - Стара Загора се осъществява в една лента поради пътнотранспортно произшествие"}
{"url": "http://www.focus-news.net/news/2018/11/22/2593359/blagoevgrad-ombudsmanat-na-obshtinata-dots-valentin-vasilev-uchastva-v-regionalen-forum-na-ombudsmanite-ot-balkanskite-darzhavi.html", "text": "По покана на Омбудсмана на Република България Мая Манолова доц. д-р Валентин Василев взе участие в Регионален форум с участието на омбудсманите от Балканските държави „Защита на правата на гражданите: Предизвикателства пред балканското сътрудничество“. Това съобщиха от пресцентъра на  Община Благоевград . Срещата протече  в контекста на българското председателство на Съвета на Европейския съюз на 19 ноември 2018 г. в зала 6 на НДК.  \r\nНа форума бяха обсъдени възможностите за сътрудничество между омбудсманите на Балканите за защита на основните права и свободи на човека. Доц. д-р Василев взе участие във фокус-група за обсъждане на информация по въпросите, свързани със социалните и икономическите права на гражданите, предвидени в Хартата на основните права на Европейския съюз.  \r\nНа 20 ноември 2018 г. доц. д-р Валентин Василев взе участие  в редовната годишна среща на действащите обществени посредници в Република България, която се проведе в град Кюстендил и организирана по покана на Васил Иванов, обществен посредник на Община Кюстендил. \r\nСпециален акцент в участието на Василев беше анонсирането на организирането и провеждането на национален научно-практически форум в началото на 2019 г.,  на който домакини да бъдат Община Благоевград и  ЮЗУ “Неофит Рилски”.", "date": "2018.11.22", "title": "Благоевград: Омбудсманът на общината доц. Валентин Василев участва в Регионален форум на омбудсманите от Балканските държави"}
{"url": "http://www.focus-news.net/news/2018/11/22/2593361/vyara-tserovska-kmet-na-pernik-predgradie-elk-grouv-v-chikago-vpechatlyava-i-ni-dava-primer-za-razvitie-na-moderna-biznes-sreda.html", "text": "Предградие „Елк Гроув“ в Чикаго впечатлява и ни дава пример за развитие на модерна бизнес среда. Това каза в сутрешния блок „Добро утро, България“ на  Радио „Фокус“  кметът на Перник Вяра Церовска за побратимяването на Перник с чикагското предградие. Споразумението е подготвяно от години, а заслугата е до голяма степен на живеещите там перничани, уточни кметът. „Нашите съграждани, които са там, работят изключително много. Виждам как тези перничани са постигнали всичко там с труд, концентрация и много добра организация. Това е едно от нещата, което ни липсва тук. Използването на всички модерни и последни технологии е едно от най-големите им предимства, което им дава възможност да са първи във всичко. Генералният консул Иван Анчев направи всичко необходимо, за да можем в рамките на няколко дни да видим хората, индустриалната зона и организацията на обществения ред“, коментира тя. Вяра Церовска каза още, че кметът на Чикаго, заедно с директора на полицията, директора на пожарната и представител на тяхната индустриална зона, ще посетят Перник по време на Международния кукерски фестивал „Сурва“. Това е едно от най-чаканите събития през януари, в което взимат участие над 7000 участници. Приготовленията и за тазгодишния фестивал вече са започнали, а откриването ще е на 25 януари, уточни кметът.", "date": "2018.11.22", "title": "Вяра Церовска, кмет на Перник: Предградие „Елк Гроув“ в Чикаго впечатлява и ни дава пример за развитие на модерна бизнес среда"}
{"url": "http://www.focus-news.net/news/2018/11/22/2593363/plovdiv-zhitelite-na-dve-sela-ot-oblastta-sa-s-narusheno-vodopodavane-zaradi-avarii.html", "text": "Жителите на две села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Ведраре и Розовец. Очаква се нормалното водоподаване към абонатите да бъде възстановено до края на работния ден. \r\nЕкипите на водоснабдителното дружество работят и по отстраняването на авария на територията на град Пловдив. С нарушено водоподаване за неопределен период от време са живущите в района на бул. „България“ в града. Възможно е водоподаването към високите части на кв. „Изток“ в Асеновград да бъде нарушено, поради техническа профилактика, ремонт и хидроизолация на водоем, съобщиха още от водоснабдителното дружество. \r\nТони МИХАЙЛОВ", "date": "2018.11.22", "title": "Пловдив: Жителите на две села от областта са с нарушено водоподаване заради аварии"}
{"url": "http://www.focus-news.net/news/2018/11/22/2593364/dobrich-75-godishna-zhena-e-stanala-zhertva-na-telefonna-izmama-s-870-leva.html", "text": "75-годишна жена е станала жертва на телефонна измама с 870 лева. Това съобщиха от  ОДМВР - Добрич . Жената е подала сигнал в полицията на 21 ноември около 11.00 часа. Тя е съобщила, че е получила обаждане на домашния си телефон от непознат мъж, представящ се за служител на МВР. Мнимият полицай е поискал сумата с цел залавяне на извършители на телефонни измами. Потърпевшата е изхвърлила от прозореца на жилището си сумата от 870 лева. В близост до местопроизшествието са установени трима мъже, съпричастни към извършеното деяние. По случая е образувано досъдебно производство. Работата по установяване и документиране на престъпната им дейност продължава.", "date": "2018.11.22", "title": "Добрич: 75-годишна жена е станала жертва на телефонна измама с 870 лева"}
{"url": "http://www.focus-news.net/news/2018/11/22/2593362/varna-mantinela-e-postavena-na-novoto-kragovo-krastovishte-na-bul-vl-varnenchik-sled-kato-avtomobil-propadna-v-10-metrov-izkop.html", "text": "Мантинела е поставена на новото кръгово кръстовище на бул. „Вл. Варненчик“ по трасето на изграждащия се бул. „Васил Левски“ във Варна, след като автомобил пропадна в 10-метров изкоп, предаде репортер на  Радио „Фокус – Варна . По данни на полицията около 19.45 часа на 20 ноември поради движение с несъобразена скорост 25-годишният водач на лек автомобил изгубва контрол над превозното средство, не успява да спре, преминава през сигнализиран ремонтен участък и пада от височина 10 метра в изграждащо се платно на булевард „Вл. „Варненчик“. Вследствие на инцидента мъжът получава контузни наранявания, прегледан е и освободен за домашно лечение. При полицейската проверка е установено, че водачът е управлявал автомобила след употреба на алкохол с концентрация под 1,2 промила в издишания въздух. \r\nЗаградителни мрежи са поставени и при ремонтния участък на булевардите „Цар Освободител“ и „Сливница“, където продължават дейностите по изграждането на новия бул. „Васил Левски“. В пиковите часове по бул. „Цар Освободител“ се образуват сериозни задръствания в посока центъра на града, а в тъмните часове на деня водачите трябва да преминават с повишено внимание, тъй като в района се движат пешеходци, а видимост няма, тъй като липсва осветление. \r\nМарияна ВАЛЕНТИНОВА", "date": "2018.11.22", "title": "Варна: Мантинела е поставена на новото кръгово кръстовище на бул. „Вл. Варненчик“, след като автомобил пропадна в 10-метров изкоп"}
{"url": "http://www.focus-news.net/news/2018/11/22/2593365/korneliya-ninova-bsp-pitam-premiera-boyko-borisov-koy-e-reshil-sreshtite-mi-v-oblast-yambol-da-se-provezhdat-pod-politseysko-nablyudenie.html", "text": "Питам премиера Бойко Борисов кой е решил срещите ми в област Ямбол да се провеждат под полицейско наблюдение – ако целта е да ме ограничите в действия и думи, сте се объркали. Това каза лидерът на БСП Корнелия Нинова в декларация от името на група във връзка с посещението й в Ямбол и населените места - Болярово, Малко и Голямо Шарково, в които се проведоха протести заради евтанизиране на животни след открити огнища на чума, предаде репортер на  Агенция „Фокус“ . \r\nНинова попита дали всяко нейно движение в страната ще се следи и контролира от органите на МВР. „Искам официален отговор от премиера Борисов, защото имам неофициална информация, че е решено това да бъде така. Г-н Борисов, ние свободни хора, в свободна страна ли сме? Аз се чувствам свободен човек, но дали сме в свободна страна под ваше управление, се съмнявам“, заяви Корнелия Нинова.  \r\nТя попита каква е целта на тази организация. „Ако е да ме ограничите в действията и в думите ми, сте се объркали“, допълни тя и определи това като полицейщина. „Уважаеми български граждани, бих искала да представя на вашето внимание някои факти от вчера, да припомня текстове от Конституцията и законите на страната, да задам четири въпроса на премиера Борисов и да направя един призив към вас. Вчера към 14.00 часа от пресцентъра на „БСП за България“ обявихме, че ще посетя село Малко Шарково, Голямо Шарково и град Болярово, за да се срещна със земеделските производители, чиито животни бяха убити заради съмнения за чума, а вечерта ще проведа открита среща с жителите на град Ямбол и областта“, уточни Нинова и поясни, че навсякъде е била наблюдавана от полиция. „В едно от населените места попитах полицаите и дори си позволих да се пошегувам да не сме обявили извънредно положение, че толкова полиция е струпана и получих следния отговор: „Изпълняваме нареждане от София“. Тук искам да поднеса уважението си към редовите служители на МВР. Те си вършат работата, но на въпроса ми какво е това нареждане отговорът беше: „Да не ви изпускаме от очи““, заяви Корнелия Нинова. „Уважаеми български граждани, подобно нещо може да се случи по силата на Закона за събранията, митингите и манифестации, който задължава организаторите на събранието или митинга да вземат необходимите мерки и да осигурят полицейско присъствие. Организаторът на тези срещи е БСП и не сме поискали полиция. Това може да се случи на основание на друг закон – Закон за местното самоуправление и местната администрация, където се казва, че кметът може да поиска такова присъствие заради сигурността на мероприятието. Кметовете на населените места, в които бяхме не са поискали такова присъствие. Следователно всичко това беше извън рамките и нормите на закона“, обясни тя.  \r\n„Скъпи българи, не се страхувайте. Никой не може да ви отнеме правото в рамките на закона да мислите, да говорите и да действате различно от властта и от режима \"Борисов\". Вие сте свободни хора, дали ще живеем в свободна държава, зависи от всеки от нас\", каза още тя Нинова.  \r\nДеница КИТАНОВА", "date": "2018.11.22", "title": "Корнелия Нинова, БСП: Питам премиера Бойко Борисов кой е решил срещите ми в област Ямбол да се провеждат под полицейско наблюдение"}
{"url": "http://www.focus-news.net/news/2018/11/22/2593367/volen-siderov-ataka-nikoga-v-nikakav-format-ne-e-stavalo-vapros-da-vodya-listi-interesuvame-ustoychivostta-na-upravlyavashtata-koalitsiya.html", "text": "Никога в никакъв формат не е ставало въпрос да водя листи – интересуваме устойчивостта на управляващата коалиция. Това каза председателят на ПГ на „Обединени патриоти“ и лидер на \"Атака\" Волен Сидеров във връзка с предстоящите евроизбори, предаде репортер на Агенция „Фокус“. „Единственият въпрос, който съм поставял е ще бъдем ли заедно на изборите. Това е логичен въпрос. Той ме интересува наистина, защото без нашия общ успех с ГЕРБ, който да бъде по-добър от този на БСП и ДПС, отиваме на предсрочни избори. Мисля, че това всяко дете от 1 до 4 клас го разбира. Това ме интересува единствено като загриженост за устойчивостта на управляващата коалиция. Никога не съм поставял въпроса да водя листи или да ходя в Брюксел“, подчерта Сидеров.  \r\nДеница КИТАНОВА", "date": "2018.11.22", "title": "Волен Сидеров, \"Атака\": Никога в никакъв формат не е ставало въпрос да водя листи – интересуваме устойчивостта на управляващата коалиция"}
{"url": "http://www.focus-news.net/news/2018/11/22/2593369/aktsenti-v-predavaneto-ekologichen-rezonans-na-radio-fokus.html", "text": "София се включва в Европейската седмица за намаляване на отпадъците. Столичани ще могат да предават електрически и опасни отпадъци в два мобилни пункта. Гост в предаването „Екологичен резонанс“ на  Радио „Фокус“  ще бъде зам.-кметът на София по направление „Зелена система, екология и земеползване“ Йоана Христова.  \r\nЩе говорим и за електромобилите като алтернативен начин на придвижване в градска среда. Мария Русева от Радио „Фокус“ – Пловдив ще ни разкаже за едно пловдивско семейство, което е избрало този вид транспорт, защото той е по-евтин, по-удобен и по-икономичен. \r\nОбщина Петрич работи по проект за изграждането на компостираща инсталация и инсталация за предварително третиране на битови отпадъци. Подробности за проекта, финансирането и сроковете за реализирането му научаваме от репортажа на колегата от Радио „Фокус“ - Пирин Натали Стефанова. \r\nТези и още актуални теми – в предаването „Екологичен резонанс“ на Радио „Фокус“ от 13.00 до 14.00 часа с водещ Йоланда Пелова.", "date": "2018.11.22", "title": "Акценти в предаването \"Екологичен резонанс\" на Радио „Фокус“"}
{"url": "http://www.focus-news.net/news/2018/11/22/2593366/blagoevgrad-bogata-programa-e-podgotvena-za-vtoriya-den-ot-filmoviya-festival-v-bansko.html", "text": "Богата програма е подготвена за втория фестивален ден от филмовия фестивал в Банско. Това каза за  Радио „Фокус“ - Пирин  Натали Петрова, организатор на фестивала. По думите ѝ жителите и гостите на града ще имат привилегията да гледат най-доброто от световното кино на тази тема, а част от филмите показват бита, изкуството, религията и културата на планинарските народи. Натали Петрова посочи, че това са 100 филма, като 36 от тях са в конкурсната програма, но всички са премиерни. Тя отбеляза, че тази година фокусът в Банско Филм Фест е поставен върху хората с увреждания в екстремните спортове. \r\nПрограмата на фестивала стартира още в 11.00 часа днес, когато ще бъде представен филма „Пътуване в търсене на Абдул Араби“, който е сниман в Египет. В 11.12 часа е определено началото на филма „Борба за живот“, който е създаден в Словакия по повод 45-годишнината от създаването на Планинска спасителна служба. В 11.42 часа започва английският филм „Портрети на Пирин“. В 11.50 часа ще бъде представен филм от Италия – „На чисто – битие сред природата“, разказващ за срещата между човека и природата. Филмът „Далеч“ ще бъде прожектиран в 13.30 часа. В 13.50 часа ще бъде представен френският филм „Предай се на дивото“. В 13.56 часа започва прожекцията на испанския филм „Виакру“. В 14.07 часа ще бъде представен полският филм „Килитон – най-трудният маратон в света“. Канадската продукция „Заслонът Шангку“ ще бъде представена в 15.30 часа. Програмата продължава в 16.23 часа с швейцарската прожекция „Непозната следа“. В 16.33 часа ще бъде представен филм от Бразилия – „Жените са като планините“, а от 16.48 часа – великобританският филм „Еверест без кислород“. Цялата тази програма ще бъде представена в Тържествената зала на НЧ „Никола Вапцаров“ в Банско. Успоредно с тази програма през целия ден ще бъдат прожектирани други филми в Посетителския информационен център. Там ще бъдат представени: немският филм „Белите вълци – Призраците на Арктика“, бразилската продукция „Морската планина“, филмът „Да се научиш да живееш отново“, испанският филм „Продължаваме напред“, бразилският филм „Фейжао“, австрийската прожекция „Връх Парасол“, френската кинолента „Земя, оформена от жените“, българският филм „8035“. \r\nНатали СТЕФАНОВА", "date": "2018.11.22", "title": "Благоевград: Богата програма е подготвена за втория ден от филмовия фестивал в Банско"}
{"url": "http://www.focus-news.net/news/2018/11/22/2593368/varna-registrirani-sa-20-dni-s-previsheni-kolichestva-na-finite-prahovi-chastitsi-v-grada-ot-nachaloto-na-godinata.html", "text": "Регистрирани са 20 дни с превишени количества на фините прахови частици в града от началото на годината при изисквания на Световната здравна организация от 35 денонощия за една година. Това съобщиха за  Радио „Фокус“ – Варна  от Регионалната инспекция по околната среда и водите във Варна. Контролът на качеството на атмосферния въздух във Варна се извършва от два пункта за мониторинг, които са част от Националната автоматична система за екологичен мониторинг. Единият е разположен в СОУ „Ангел Кънчев“ – Цветния квартал, а другият в кв. „Чайка“. Станциите регистрират данни в реално време на основните показатели, характеризиращи качеството на атмосферния въздух – озон, въглероден оксид, азотен диоксид, серен диоксид и фини прахови частици. \r\nПрез месец ноември 2018 година не са регистрирани превишения на среднодневната норма за фини прахови частици от 50 мкг/ куб. м. Регистрираните стойности са в границите от 0,64 мкг/ куб. м до 43,66  мкг/куб. м. Най-високата отчетена стойност е на 1 ноември, а най-ниската – на 19 ноември, допълниха от инспекцията. \r\nМарияна ВАЛЕНТИНОВА", "date": "2018.11.22", "title": "Варна: Регистрирани са 20 дни с превишени количества на фините прахови частици в града от началото на годината"}
{"url": "http://www.focus-news.net/news/2018/11/22/2593371/vidin-70-godishen-velosipedist-e-blasnat-ot-lek-avtomobil-na-krastovishteto-na-bul-panoniya-s-ul-geo-milev.html", "text": "70-годишен велосипедист е блъснат от лек автомобил на кръстовището на бул. „Панония“ с ул. „Гео Милев“. Това съобщиха от  ОДМВР - Видин . Сигналът за инцидента е подаден на 21 ноември в 16.55 часа. Лекият автомобил, блъснал велосипедиста, е управляван от 66-годишен мъж. Пострадалият е с рана в областта на главата, без опасност за живота. Водачът на лекия автомобил е тестван за алкохол, пробата му е отчела 0,41 промила. По случая е образувано досъдебно производство.", "date": "2018.11.22", "title": "Видин: 70-годишен велосипедист е блъснат от лек автомобил на кръстовището на бул. „Панония“ с ул. „Гео Милев“"}
{"url": "http://www.focus-news.net/news/2018/11/22/2593352/koha-ditore-kosovo-srabska-lista-zayavi-che-uvelichavaneto-na-mitata-e-obyavyavane-na-voyna.html", "text": "„Сръбска листа“ (партията на косовските сърби), която доскоро беше част от управляващата коалиция в Косово, обяви, че решението на правителството да увеличи вносните мита със 100% е „неофициално обявяване на война срещу косовските сърби“, пише  авторитетния прищински ежедневник Koha Ditore . \r\nЛидерът на \"Сръбска листа\" Горан Ракич излезе с изявление до медиите, в което се казва, че „Прищина иска да изгони сърбите от Косово“. „Ако тази лудост не бъде прекратена, сръбският народ няма да има шанс да оцелее в Косово и ще бъде ликвидиран. Ето защо, ние призоваваме за спешна реакция и помощ от Белград“, добави Ракич. \r\nПревод и редакция:", "date": "2018.11.22", "title": "Koha Ditore (Косово): „Сръбска листа“ заяви, че увеличаването на митата е „обявяване на война“"}
{"url": "http://www.focus-news.net/news/2018/11/22/2593372/dobrich-44-godishna-zhena-e-bila-udarena-ot-lek-avtomobil-nyama-opasnost-za-zhivota-y.html", "text": "44- годишна жена е била ударена от лек автомобил, докато стояла на тротоар в района на ул. „Методи Кусевич”. Това съобщиха от  ОДМВР - Добрич . Сигналът за инцидента е подаден на 21 ноември около 19.00 часа. Лекият автомобил е управляван от 31-годишен мъж. Пешеходката е е настанена в МБАЛ Добрич за наблюдение, без опасност за живота.", "date": "2018.11.22", "title": "Добрич: 44- годишна жена е била ударена от лек автомобил, няма опасност за живота й"}
{"url": "http://www.focus-news.net/news/2018/11/22/2593374/dots-d-r-petar-nenkov-voenen-istorik-navarshvat-se-112-godini-prodan-tishkov-chardafon-veliki-uchastnik-v-saedinenieto.html", "text": "На 22 ноември 1906 г. умира Продан Тишков – Чардафон Велики – предводителят на голямоконарската чета, осъществила заедно с източнорумелийската милиция акта на Съединението в Пловдив на 6 септември 1885 г. Това съобщи за  Радио „Фокус” - Пловдив  военният историк доц. д-р Петър Ненков. По думите му Продан Тишков е роден през 7 декември 1859 г. в град Габрово. На 14 години баща му умира и той остава сирак. Заминава на гурбет във Влашко, там влиза в средите на хъшовете, които оформят неговия революционен мироглед. Ненков добави, че през Априлското въстание 1876 г. Тишков се завръща в Габрово и иска да се включи в четата на Цанко Дюстабанов, но четниците го връщат, защото е непълнолетен и не е редно да загине невръстен.  \r\n„След Освобождението, заради острите си изказвания срещу властта, той бива принуден да напусне Княжеството и да отиде в Източна Румелия. В Пловдив, където се установява, се запознава със Захари Стоянов, Димитър Ризов, майор Данаил Николаев и Недялка Шилева, която била ученичка в последния клас на гимназията. Продан Тишков постъпва на служба, като унтерофицер в Източнорумелийската милиция. Бива избран за член на тайния революционен комитет\", каза още Ненков. По думите му Тишков отговаря за резервистите от село Голямо Конаре (днес град Съединение). Под предлог, че основава гимнастически дружества, обикаля Пловдивско и създава местни революционни комитети. \r\n„Захари Стоянов пише за него книга, която става първата романизирана биография на известна личност в България. Той му измисля прякора „Чарда”, означаващ – стадо селски говеда. За да се подиграе с директора на милицията и жандармерията на Източна Румелия генерал Фон Дригалски, Захари Стоянов добавя към прякора на Продан Тишков и частицата „фон“, защото бил с благородно и възторжено сърце и добавката - „Велики”, добави историкът. \r\nОсвен това Захари Стоянов кръщава и коня на Продан Тишков „Треперко паша”, както съединистите наричали шеговито генерал-губернатора на Източна Румелия Гаврил Кръстевич, заради треперещите му от старческа немощ и страх, ръце. Продан Тишков участва на тържествата в памет на Хаджи Димитър на връх Бузлуджа на 18 юли 1885 г. Тези чествания изиграват важна роля при подготовката на Съединението.  \r\n„В Голямо Конаре Продан Тишков възлага на Недялка Шилева да ушие знамето за Съединението. Дава ѝ зеленото сукно, на което Георги Данчов-Зографинът нарисувал златен лъв, а тя му отвръща: „На драго сърце ще го ушия!” Тя извезва: „Съединение на България. Долу Румелия! Да живее Н. В. българския княз. Свобода или смърт. Напред, юнаци!“, каза още историкът. \r\nРано призори на 6 септември 1885 г. Чардафон влиза в Пловдив със своята Голямоконарска конна дружина от 500 души.Заедно с Източнорумелийската милиция на майор Данаил Николов превзема бившия турски конак – резиденция на генерал губернатора на Източна Румелия, арестува Гаврил Кръстевич и провъзгласява Съединението. Чардафон настанява Гаврил Кръстевич във файтон до годеницата си Недялка Шилева, която бива препасана със сабя. Разкарват го показно из улиците на Пловдив и накрая го „заточват“ в най-хубавата къща в Голямо Конаре. \r\nСъщия ден Чардафон се сгодява за знаменоската Недялка Шилева. Скоро след това те се венчават, а на 12 октомври 1886 г. им се ражда дъщеря, наречена Свобода, последвана от сина им Любен. Чардафон служи в кавалерията. През 1895 г. се уволнява от военна служба, като ротмистър от полка в Лом и се прибра в Габрово. \r\nАвторът на „Строители на съвременна България“ Симеон Радев нарича Продан Тишков – „смешник, пияница и патриот, който бил много обичан”. В Габрово Чардафон се посвещава на обществена дейност. Основава ловното дружество и става негов пръв председател. Учредява опълченско дружество. Написва книгата „Принос към Габровското въстание през 1876 година”. \r\nУмира внезапно на 22 ноември 1906 г. в родния си град", "date": "2018.11.22", "title": "Доц. д-р Петър Ненков, военен историк: Навършват се 112 години Продан Тишков – Чардафон Велики, участник в Съединението"}
{"url": "http://www.focus-news.net/news/2018/11/22/2593375/ministar-nikolina-angelkova-pochti-39-mln-lv-sa-prihodite-ot-realizirani-noshtuvki-v-plovdiv-za-parvite-9-mesetsa-na-2018-g.html", "text": "Почти 39 млн. лв. са приходите от реализирани нощувки в Пловдив за първите 9 месеца на 2018 г., което представлява 10.6% ръст. Това каза пред журналисти в село Марково министърът на туризма Николина Ангелкова, предаде репортер на  Радио „Фокус“ - Пловдив . „Това показва, че гостите, които посещават града, избират по-високо категорийни хотели\", добави министър Ангелкова. По думите ѝ за първите 9 месеца има над 850 000 реализирани нощувки, което е почти 4% ръст. „Очаквам следващата година този интерес да бъде почти двоен. Заложили сме 10% ръст на консервативна база само за Община Пловдив според заявения интерес до момента към града като дестинация и по-специално във връзка с това да бъде посетен като Европейска столица на културата. В началото на следващата година ще може да се направят по-реалистични отчети, защото динамиката е много голяма в сектора и в зависимост от отделните пазари се правят резервации по различен начин“, каза още Ангелкова. Според нея заявеният интерес е предимно от туристи от Германия, Великобритания, Гърция, Турция, Македония, Сърбия, Румъния, но голям интерес има и от САЩ, Израел, Чехия, Полша, Китай, Япония. „Събитията, които са включени в календара и свързани с културния ни туризъм, предизвикват широк интерес към града. Това, което популяризира Европейската комисия съвестно с италианския град Матера, също дава своето отражение като реклама и маркетинг. Имахме заседание преди две седмици на Европейската туристическа комисия, където също се обсъждаше детайлно програмата за Пловдив - Европейска столица на културата, представена от двата града - Матера и Пловдив“, каза още министърът. Тя припомни, че преди две години ведомството е обогатило туристическите атракции чрез регистър на фестивалите в България. По данни на общините в Министерството са регистрирани повече от 860 фестивала на територията на цялата страна. „Това подпомага всяка община за това да привлича вниманието към себе си и да предлага разнообразие в своите туристически продукти“, каза Ангелкова. Тя добави още, че Министерството на туризма още от тази година е започнало по-фокусирана кампания към Пловдив. „Имахме  два много големи репортажа по CNN и BBC, един от които „Десет причини да посетиш Пловдив“. Започнахме различни инициативи с Евронюз и  National Geographic, които ще продължим и следващата година. Смятам, че интересът към града ще бъде доста висок“, каза още министър Ангелкова. \r\nМария РУСЕВА", "date": "2018.11.22", "title": "Министър Николина Ангелкова: Почти 39 млн. лв. са приходите от реализирани нощувки в Пловдив за първите 9 месеца на 2018 г."}
{"url": "http://www.focus-news.net/news/2018/11/22/2593377/varna-zhena-e-tezhko-postradala-sled-kato-e-blasnata-ot-lek-avtomobil-na-ul-drin.html", "text": "Жена е тежко пострадала, след като е блъсната от лек автомобил на ул. „Дрин”. Това съобщиха от  ОДМВР - Варна . Инцидентът е станал около 10.10 часа на ул. „Дрин” в града. Според първоначалната информация 19-годишният водач на лек автомобил „Фолксваген\" по време на движение блъска пешеходка, която пресичала пътното платно. Вследствие на инцидента жената е пострадала тежко. Изясняват се детайли и обстоятелства около случилото се. Изяснява се също и състоянието на пострадалата.", "date": "2018.11.22", "title": "Варна: Жена е тежко пострадала, след като е блъсната от лек автомобил на ул. „Дрин”"}
{"url": "http://www.focus-news.net/news/2018/11/22/2593379/varna-pochinala-e-vazrastnata-zhena-koyato-beshe-blasnata-na-ul-drin.html", "text": "Починала е възрастната жена, която беше блъсната на ул. „Дрин“. Това съобщиха от  ОДМВР - Варна .", "date": "2018.11.22", "title": "Варна: Починала е възрастната жена, която беше блъсната на ул. „Дрин“"}
{"url": "http://www.focus-news.net/news/2018/11/22/2593378/api-dvizhenieto-po-pat-ii-62-klisura-samokov-e-ogranicheno-poradi-intsident-s-tezhkotovaren-avtomobil-v-rayona-na-klisura.html", "text": "Движението по път II-62 Клисура - Самоков е ограничено поради инцидент с тежкотоварен автомобил в района на Клисура. Това съобщиха от пресцентъра на  Агенция „Пътна инфраструктура“ . Движението се пренасочва по обходни маршрути: за тежкотоварни автомобили през път II-82 Самоков - София, а за леки автомобили по път III-181 Ярема - София.", "date": "2018.11.22", "title": "АПИ: Движението по път II-62 Клисура - Самоков е ограничено поради инцидент с тежкотоварен автомобил в района на Клисура"}
{"url": "http://www.focus-news.net/news/2018/11/22/2593380/volen-siderov-ataka-zhertva-sebe-si-imame-nay-malko-deputati-no-spasihme-upravlenieto.html", "text": "„Атака“ жертва себе си, за да има сега най-малко депутати, но спасихме да има управление на България. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров, предаде репортер на Агенция „Фокус“. В отговор на въпрос дали се притеснява, че с оставката на вицепремиера Валери Симеонов и връщането му в парламента депутатите на „Атака“ остават с един по-малко, Сидеров заяви: „Сега ме карате за кой ли път да повторя ,че „Атака“ е влизала самостоятелно в парламента четири пъти, а другите партии не са. Аз направих най-много компромиси“. По думите му е можел да участва самостоятелно на изборите и да има парламентарна група. „НФСБ и ВМРО не знам в какъв формат биха се явили и дали щяха да имат група. Може би щяха, но нямаше да имаше тази управляваща коалиция“, коментира лидерът на „Атака“. „Не знам дали си давате сметка, че моето желание да направим патриотичното обединение доведе до това да има управляваща коалиция. Този принос не може да бъде заличен със сюжета патриотите нещо се карат. Да не забравяме, че ако не бях настоявал, ако не бях го направил, нямаше да има управляваща коалиция“, заяви Волен Сидеров. По думите му може да се каже, че той със съгласието на двамата му колеги от ВМРО и НФСБ заедно са направили така, че България сега да има управление, което отчита успехи. Според него постигнатите успехи в управлението не са интересни за медиите, а когато някой с някого се кара, е интересно. Волен Сидеров посочи, че е критикувал Валери Симеонов във функциите му на вицепремиер, а не на стар познат от гимназията. „Исках да насоча погледа и управлението на правителството към важните неща, които изкарват сега хората на улицата. Не трябва да си затваряме очите. Това са доходи, стандарт на живот, горива“, каза още Волен Сидеров.  \r\nДеница КИТАНОВА", "date": "2018.11.22", "title": "Волен Сидеров: „Атака“ жертва себе си- имаме най-малко депутати, но спасихме управлението"}
{"url": "http://www.focus-news.net/news/2018/11/22/2593376/ministar-rosen-zhelyazkov-za-20-godini-komisiyata-za-regulirane-na-saobshteniyata-uspya-da-izvoyuva-nezavisimost-i-poleznost-za-obshtestvoto.html", "text": "За 20 години Комисията за регулиране на съобщенията успя да извоюва независимост и полезност за обществото. Това каза министърът на транспорта, информационните технологии и съобщенията Росен Желязков по време на конференция „Комуникации, резултати, свързаност“, посветена на 20-годишнината на Комисията за регулиране на съобщенията (КРС), предаде репортер на  Агенция „Фокус“ . \r\n„20 години са и малък, и къс, но и дълъг период. 20 години са само 2 години след навършването на пълнолетието на всеки тийнейджър. Но за този период КРС успя да извоюва независимост и полезност за обществото. В продължение на 20 години КРС функционира преди и след присъединяването ни в ЕС, извоюва своята независимост както от нормативни, така и от институционални зависимости и успя да създаде огромен експертен капацитет, който захранва и пазара“, посочи Желязков. \r\nМинистърът коментира, че голямото предизвикателство занапред е успешното и правилно транспониране на Европейския кодекс за електронните съобщения. „Ролята на регулатора е да насърчи конкуренцията, позволявайки на индустрията да се развива. И всичко това да е в полза на потребителите, които в крайна на деня трябва да бъдат удовлетворени. Имаме изключително качествени услуги на едни нормални и поносими цени. Ще си позволя да перифразирам една фраза на Шекспир, като кажа, че всички сме пътници в един влак, знаем къде отиваме, но пътят е важен“, коментира Желязков. \r\nЦветилена СИМЕОНОВА", "date": "2018.11.22", "title": "Министър Росен Желязков: За 20 години Комисията за регулиране на съобщенията успя да извоюва независимост и полезност за обществото"}
{"url": "http://www.focus-news.net/news/2018/11/22/2593384/silistra-lek-avtomobil-e-izgoryal-na-patya-mezhdu-selata-lyuben-i-dobrotitsa.html", "text": "Лек автомобил „Фиат“ е изгорял на пътя между селата Любен и Добротица. Това съобщиха от  ОДМВР - Силистра . Произшествието е станало вчера около 18.50 часа по неустановени към момента причини. Огнеборци от РСПБЗН - Силистра са загасили пожара и са разчистили пътното платно около мястото на инцидента.", "date": "2018.11.22", "title": "Силистра: Лек автомобил е изгорял на пътя между селата Любен и Добротица"}
{"url": "http://www.focus-news.net/news/2018/11/22/2593383/zam-ministar-krasimir-parvanov-s-izgrazhdaneto-na-elektroprovoda-dobrudzha-burgas-shte-se-podobri-sigurnostta-na-elektroprenosnata-sistema-na-yugoiztochna-evropa.html", "text": "„Електроенергиен системен оператор“ ЕАД стартира изграждането на нов 86-километров електропровод между подстанциите „Варна” и „Бургас” (Добруджа - Бургас). Според на зам.-министъра на енергетиката Красимир Първанов с изграждането на електропровода Добруджа-Бургас ще се подобри сигурността на електропреносната система на Югоизточна Европа, съобщиха от пресцентъра на  Министерство на енергетиката . Наред с това ще се гарантира сигурността на междусистемните обмени на електроенергия между България и Румъния, каза още той. „Реализацията на проекта е в изпълнение на заложените по време на първото българско председателство на Съвета на ЕС приоритет за енергийна свързаност в региона“, допълни Първанов. „С началото на изграждането на електропровода Добруджа-Бургас ЕСО навлиза в решителната фаза на работа по петте проекта от общ европейски интерес. За тях дружеството ще получи 60 млн. евро по Механизма за свързване на Европа“, каза изпълнителният директор на ЕСО г-н Ангелин Цачев.  \r\nЗа осъществяване на инвестицията е привлечено финансиране от европейския „Механизъм за свързване на Европа“ в размер на 30 млн. евро за изграждане на новия вътрешен електропровод 400 kV между Добруджа и Бургас. Съоръжението между Добруджа и Бургас е част от група проекти от общ интерес „Увеличаване на преносната способност между България и Румъния”, необходима за реализацията на приоритетния европейски коридор Север–Юг. Групата проекти се осъществява съвместно от българския и румънския системен оператор и включва освен новия електропровод високо напрежение на българска територия, и три вътрешни линии на румънска територия.  \r\nРеализацията на проектите ще реши основните инфраструктурни нужди за повишаване преносната способност на електроенергийната мрежа, ще доведе до подобряване сигурността на доставките в региона, както и до ускоряване на пазарното интегриране.", "date": "2018.11.22", "title": "Зам.-министър Красимир Първанов: С изграждането на електропровода Добруджа - Бургас ще се подобри сигурността на електропреносната система на Югоизточна Европа"}
{"url": "http://www.focus-news.net/news/2018/11/22/2593385/shumen-zadarzhana-e-30-godishna-zhena-shofirala-s-342-promila-alkohol.html", "text": "Задържана е 30-годишна жена от Нови пазар, шофирала с 3.42 промила алкохол. Това съобщиха от  ОДМВР - Шумен . Около 19.00 часа на 21 ноември в град Плиска на пл. “Александър Стамболийски“ полицейски екип спрял за проверка водач на лек автомобил Форд „Фокус“ с шуменска регистрация. Зад волана във видимо нетрезво състояние била жена с инициали А. С. на 30 г. от гр. Нови пазар. Тествана е с дрегер, който отчел 3.42 промила алкохол в издишания въздух. Не е дала кръвна проба за анализ. Задържана била за срок до 24 часа в полицейското управление в Нови пазар. Образувано е бързо производство.", "date": "2018.11.22", "title": "Шумен: Задържана е 30-годишна жена, шофирала с 3.42 промила алкохол"}
{"url": "http://www.focus-news.net/news/2018/11/22/2593382/ministar-nikolina-angelkova-golyamo-predizvikatelstvo-pred-nas-e-da-privlechem-vnimanieto-kam-turizma-vav-vatreshnostta-na-stranata.html", "text": "Това, което се стараем и е голямо предизвикателство за Министерството, е да привлечем вниманието към туризма във вътрешността на страната. Това каза пред журналисти в село Марково министърът на туризма Николина Ангелкова, предаде репортер на  Радио „Фокус“ - Пловдив . „Искаме да привлечем вниманието към градове като Пловдив, Велико Търново, Русе, изобщо към всички големи градове, които не са традиционно познати и които не са свързани с наши летни курорти. Пловдив е на първо място по отношение на посещения за културен туризъм, а София е за т. нар. уикенд градски туризъм. Фактът, че Пловдив е избран за Европейска столица на културата, изключително много допринася интересът към града да бъде голям и по отношение на международните медии. Това прави работата, свързана с популяризирането на дестинацията, много по-лесна“, каза още министър Ангелкова. \r\nМария РУСЕВА", "date": "2018.11.22", "title": "Министър Николина Ангелкова: Голямо предизвикателство пред нас е да привлечем вниманието към туризма във вътрешността на страната"}
{"url": "http://www.focus-news.net/news/2018/11/22/2593388/blagoevgrad-direktorat-na-gradskata-hudozhestvena-galeriya-poluchi-mezhdunarodno-otlichie-na-bienale-v-kuala-lumpur-malayziya.html", "text": "Иван Милушев, директор на Градска художествена галерия - Благоевград спечели международно отличие на биенале в Куала Лумпур, Малайзия. Това съобщиха от пресцентъра на  Община Благоевград . Това е един от най-големите форуми на акварел в света. Това е първият форум в Малайзия. Селектирани за участие са 600 автори от целия свят. Предложените работи за участие са над 1200. За България наградените са 2 – Иван Милушев и Кирил Божков от София. Награждаването ще бъде на 20 декември на тържествена церемония в Куала Лумпур, Малайзия.", "date": "2018.11.22", "title": "Благоевград: Директорът на Градската художествена галерия получи международно отличие на биенале в Куала Лумпур, Малайзия"}
{"url": "http://www.focus-news.net/news/2018/11/22/2593370/volen-siderov-ataka-imah-lichni-prichini-da-ne-glasuvam-pri-izbora-na-mariyana-nikolova-za-vitsepremier-ne-smyatam-che-e-neobhodim-moyat-podpis-za-kandidaturata-y.html", "text": "Имах лични причини да не гласувам вчера при избора на Марияна Николова за вицепремиер, не смятам, че е необходим моят подпис за кандидатурата й. Това каза председателят на ПГ на „Обединени патриоти“ и лидер на „Атака“ Волен Сидеров, предаде репортер на Агенция „Фокус“. Попитан защо вчера шри гласуването е изтеглил и депутатите от „Атака“, Сидеров посочи: „Те не са кукли на конци. Всеки решава сам“.  \r\nНа въпрос защо не е подписал предложението за избора на Марияна Николова като вицепремиер, той коментира: „Не съм, защото не познавам тази жена. Не знам на какво е способна и тя изведнъж ми се предлага. Само заради това. Не смятам, че е нужно да подписваме тримата някаква номинация. Това е квота на НФСБ. Или се приема, или не се приема. Не е нужен моят подпис“. Волен Сидеров поясни, че неговото одобрение не е необходимо.  \r\nОтносно това дали ще се срещне с новия вицепремиер Марияна Николова, Сидеров уточни, че се среща с всеки, който пожелае. „Защо не“, попита Сидеров. \r\nДеница КИТАНОВА", "date": "2018.11.22", "title": "Волен Сидеров, „Атака“: Имах лични причини да не гласувам при избора на Марияна Николова за вицепремиер, не смятам, че е необходим моят подпис за кандидатурата й"}
{"url": "http://www.focus-news.net/news/2018/11/22/2593387/ministar-rosen-zhelyazkov-ne-sam-zapoznat-s-iskaniyata-na-protestirashtite-sluzhiteli-na-pristanishte-zapad-vav-varna-nadyavam-se-te-da-nyamat-politicheski-aspekt.html", "text": "Не съм запознат с исканията на протестиращите служители на пристанище \"Запад\" във Варна, надявам се те да нямат политически аспект. Това каза пред журналисти министърът на транспорта, информационните технологии и съобщенията Росен Желязков, предаде репортер на  Агенция „Фокус“ . Желязков коментира, че не е запознат с исканията на протестиращите. „Ще се запозная подробно с основанията за исканията. И ако е в рамките на правилата – работници и служители имат право на протест. Ако става въпрос за възнагражденията – в системата на пристанището минималната работна заплата е 1300 лв., а средната – около 1700 лв., и с допълнителните възнаграждения тя варира между 2000 и 3000 лв.“, коментира транспортният министър и посочи, че дружеството има положителен финансов резултат за миналата година и е било на печалба. „Надявам се, че в исканията няма политически аспект“, каза още той. \r\nЦветилена СИМЕОНОВА", "date": "2018.11.22", "title": "Министър Росен Желязков: Не съм запознат с исканията на протестиращите служители на пристанище \"Запад\" във Варна, надявам се те да нямат политически аспект"}
{"url": "http://www.focus-news.net/news/2018/11/22/2593390/sofiya-zadarzhani-sa-mazh-i-zhena-zaplashili-i-ograbili-germanska-grazhdanka.html", "text": "Столични полицаи са задържали мъж и жена незабавно след нападение над германска гражданка. Това съобщиха от  пресцентъра на МВР . Сигналът е подаден около 2.00 часа тази нощ. Според информацията, човек чул викове за помощ, идващи от градинка в района на улиците „Опълченска“ и „Охрид“. На мястото германска гражданка е обяснила на полицаите, че била нападната от мъж и млада жена, с които пътувала в автобус към България. Двамата й обещали да й съдействат за намиране на квартира в столицата, но след пристигането мъжът я заплашил с нож, след което от нея отнели около 100 евро, 100 долара и мобилен телефон. Потърпевшата е откарана за преглед в медицинско заведение. Не след дълго нападателите са арестувани – мъж на 50 години и жена на 21 години, и двамата са криминално проявени. От тях са иззети използваното при нападението хладно оръжие, както и откраднатите пари и мобилен телефон. На задържаните са наложени полицейски мерки за неотклонение за срок до 24 часа. По случая е образувано досъдебно производство, работата по което продължава под на надзора на Софийската районна прокуратура.", "date": "2018.11.22", "title": "София: Задържани са мъж и жена, заплашили и ограбили германска гражданка"}
{"url": "http://www.focus-news.net/news/2018/11/22/2593391/veliko-tarnovo-dvama-mazhe-sa-zadarzhani-za-opit-za-izmama-predstavyali-se-za-sluzhiteli-na-danachna-politsiya.html", "text": "Двама мъже са задържани за опит за измама, представяли се за служители на данъчна полиция, съобщиха от  ОДМВР - Велико Търново . На 21 ноември в управлението съдействие е потърсила 56-годишна жена от село Присово. Тя обяснила, че на 19 ноември пред жилище в селото двама непознати са направили опит да измамят 66-годишен британски поданик. Непознатите се представили пред него, като служители на данъчна полиция и му поискали 250 лв., които уж били дължимите данъци за имота му. Деянието е останало недовършено, поради независещи от тях причини. В хода на проведеното разследване е установено, че съпричастни към случилото се са двама мъже на 24-години, съответно от В. Търново и с. Присово. Те са признали пред униформените за стореното. Работата по образуваното досъдебно производство продължава.", "date": "2018.11.22", "title": "Велико Търново: Двама мъже са задържани за опит за измама, представяли се за служители на данъчна полиция"}
{"url": "http://www.focus-news.net/news/2018/11/22/2593386/volen-siderov-ataka-predlozhih-izvestno-vreme-da-nyama-vitsepremier-no-tova-ne-beshe-prieto.html", "text": "Изразих идея известно време поне да няма вицепремиер, но предложението ми не беше прието. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров, предаде репортер на Агенция „Фокус“. Попитан седнал ли е Валери Симеонов на мястото му в пленарна зала, той коментира: „Кое наричате моето място?“. По думите му неговото място историята ще го определи. Лидерът на „Атака“ посочи, че е за намаляването на партийните субсидии. „Нека това да се обмисли разумно. Той има различни страни този въпрос. Ако не получават пари за дейността си партиите, как ще се финансират. Има държави, които и този въпрос са го решили. Примерно спонсорство, частни лица или фирми“, обясни той и допълни, че партийните субсидии дразнят хората. „Трябва да се питаме дали това ожесточение срещу партиите е добро. Партиите са същността на парламентарната демокрация. Другото какво е – тоталитаризъм, абсолютна монархия“, коментира Сидеров. Попитан дали президентска република е вариант, той посочи: \"Президентска република също е вариант. Трябва да се говори и да се мисли за този вариант. Президент-премиер - водят се битки, които не са полезни. Ако президентът може да има изпълнителната власт, да. Някой се притесняват ,че това е концентрация на власт, обаче пък дали за България е по-добрият вариант. Не знам, ама айде да седнем да го обсъждаме“, посочи лидерът на „Атака“. „Гледам по студията политолози обсъждат сега Сидеров - Симеонов, хайде да обсъждаме това, каква система. Ако трябва да променяме Конституцията, в каква посока\", коментира още Сидеров и поясни, че би участвал пълноценно в такива дебати.  \r\nДеница КИТАНОВА", "date": "2018.11.22", "title": "Волен Сидеров, „Атака“: Предложих известно време да няма вицепремиер, но това не беше прието"}
{"url": "http://www.focus-news.net/news/2018/11/22/2593392/haskovo-21-formatsii-shte-se-vklyuchat-v-blagotvoritelniya-kontsert-angeli-za-nadezhda-koyto-shte-se-provede-v-zala-druzhba-na-23-noemvri.html", "text": "21 формации ще се включат в благотворителния концерт „Ангели за надежда“, който ще се проведе в зала „Дружба“ на 23 ноември от 18.00 часа. Това съобщиха от пресцентъра на  Община Хасково . Инициатор на концерта е Фолклорен клуб „Славяни“ Хасково. Община Хасково предоставя залата за събитието. За да помогнат са събирането на средства за двете хасковски деца Яница и Борил в зала „ Дружба“ ще пеят и танцуват  \r\n1. Фолклорен клуб „Славяни“ - гр. Хасково \r\n2. Вокална група „Зора Зорница“ - гр. Хасково \r\n3. Фолклорен танцов клуб „Воденица“ – гр. Хасково \r\n4. Фолклорен клуб „Дива“ – гр. Хасково  \r\n5. Група за народни хора „Тракия“ – гр. Димитровград \r\n6. Детска група „Тракия“ – гр. Димитровград \r\n7. Клуб „Любители на фолклора“ – гр. Хасково \r\n8. Танцов клуб „Ритъм“ – гр. Димитровград \r\n9. Балетна формация „Рона“ – гр. Хасково \r\n10. Ансамбъл „Златна Тракия“ – гр. Хасково \r\n11. Танцов клуб „Пъстро хоро“ – гр. Кърджали \r\n12. Танцов клуб 7/8 Б – гр. Хасково \r\n13. Балет „Тангра“ – гр. Хасково \r\n14. Вокална група „Славяна“ – гр. Хасково \r\n15. Фолклорен клуб „Веселие“ – гр. Хасково \r\n16. Ансамбъл Хасково \r\n17. Вокална група „Южняче“ – гр. Хасково \r\n18. Клуб по спортни танци „Хасково“ \r\n19. Мажоретен състав към Младежки център гр. Хасково \r\n20. Танцов клуб „Настроение“ – гр. Хасково \r\n21. Танцов състав „Тракийци“ – с. Радиево  \r\n6-месечният Борил страда от болест на Хиршпрунг, която засяга тънките черва. Досега Борил е претърпял няколко операции, нуждае се от специална храна. Лечението на бебето продължава. Яница е на 12 години и се лекува от онкологично заболяване.  \r\nПропуски за концерта могат да бъдат закупени пред зала „ Дружба“ преди събитието.", "date": "2018.11.22", "title": "Хасково: 21 формации ще се включат в благотворителния концерт „Ангели за надежда“, който ще се проведе в зала „Дружба“ на 23 ноември"}
{"url": "http://www.focus-news.net/news/2018/11/22/2593373/deneshen-makedoniya-teatar-na-absurda-v-makedoniya.html", "text": "„Какъв ден драги читатели“, пише Мартина Антич в своята редовна колонка за  скопския ежедневник „Денешен“ . „От една страна е одобрена молбата за убежище на бившия македонски премиер Никола Груевски, а от друга Сашо Миялков е арестуван. Как случайно успяват да се задушат някои събития в страната е просто невероятно. Наистина не е справедливо две толкова големи неща в един ден, така че хората да не знаят на върху какво да се съсредоточат повече, дали върху бежанеца, за който държава-членка на ЕС потвърждава, че е преживял политическо преследване и който с помощта на магия и филмови трикове без паспорт се оказа в Будапеща или неговия братовчед, който го арестуваха насред хотел Мариот“. \r\n„Когато вече сме при ареста, малко разочароващо е фактът, че то не бе никак грандиозно, както би очаквала публиката: с камери, с лягане на земята, с цяла единица алфи, или както биха казали старите, с пълна програма, както подобава за един Миялков. Нямаше и цял отряд камери и фотографи пред Шутка (затвора в Шуто Оризари), те бяха заловени пред журналистите, които обаче нямаха време да се организират и реагират. Очевидно сценарият е бил по-различен от този миналата седмица, когато като в екшън филм търсеха Груевски да го арестуват по мазета, гаражи и багажници“, пише авторът. \r\n„Кой знае, може би оценката им е била, че самият акт на задържане ще бъде достатъчно голяма новина, за да се направи един хубав дефокус и да се забрави за скандала с бягството на Груевски, така че народецът със спокойна душа ще каже, че – ‚ето, очевидно има справедливост, а Заев и правителството го прилагат‘. Освен това и ще опровергаят и нововъзникналата коалиция Заев - Миялков, така че вече няма да се говори, че той е помогнал при отварянето на чакрите на депутатите от ВМРО-ДПМНЕ, за да гласуват за промяна на конституционното име. Гласуване, което се дължи не само на изключването на тези депутати от партията, но и на изключването му“. \r\n„За да бъде театърът по-интересен, правителството обяви, че не приема предложения закон за амнистия относно събитията от 27 април (2017 година в македонския парламент – бел. „Фокус“) и че Специализираната прокуратура, разбирай майката, се е захванала с обемната досъдебна процедура за албанския театър. Не е справедливо да настояваме, че тези две неща имат връзка с гласуването за конституционните промени в следващите етапи, хората сами си вършат работата. И сигурно това няма да повлияе на мотивацията на депутатите да гласуват за конституционните промени, осъзнатите европейски перспективи няма как да се изпарят току така“. \r\n„Миналият път също така писах за филмовите сценарии, които тази власт обича да режисира, вместо да се захване с реално разрешаване на проблемите и с някаква работа. Докато ние се занимаваме с Груевски, Орце (Камчев) и Миялков, станахме Северна Македония и ни измислиха преброяване, на което няма да се брои по етническа принадлежност и ще ни самоопределят по някакви други признаци. Освен самоопределени, ще си умрем от въздуха, който го обещаха, но го няма. Ние сме на път да измрем от отровата, която дишаме, а другата половина да станем устойчиви като бръмбар на лъчение, устойчиви, но бедни от ежедневните заеми и нулеви чуждестранни инвестиции“. \r\n„И докато чакаме възстановяването на ДДС, сто хиляди заплата за лекарите и инвестиции от Google май е по-вероятно да дочакаме импичмънт и арестуване на президента Иванов, за да може раята да се занимава с всичко друго, но не и некадърността на правителството“. \r\nПревод и редакция:", "date": "2018.11.22", "title": "„Денешен“ (Македония): Театър на абсурда в Македония"}
{"url": "http://www.focus-news.net/news/2018/11/22/2593398/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министърът на външните работи на Босна и Херцеговина (БиХ) Игор Църнадак отбеляза, че решението на Косово да наложи вносни мита от 100% върху произведените в Босна стоки е абсурдно и е резултат от неуспеха на Прищина да влезе в Интерпол, пише  онлайн изданието Sarajevo Times . \r\n„БиХ не го заслужава, защото действахме принципно, както сме правили през всички тези години, в смисъл, че гласувахме за членство в тези организации, които са определени в рамките на диалога Белград – Прищина в Брюксел и други, за които Белград се е съгласил. През годините винаги е било така“, заяви Църнадак в интервю пред klix.ba. \r\n„Това може да се разглежда като откровен враждебен акт. Когато се увеличат митата с 10%, това може да има икономическа логика, но 100% - това е послание, че някой не иска да работи с вас“, подчерта външният министър на БиХ. \r\nПо неговите думи, това ще има множество последствия за Косово, но най-важно е да се чуе позицията на Европейския съюз. \r\n„Надявам се, че позицията на ЕС ще бъде категорична, защото устна присъда няма да е достатъчна“, заяви Църнадак, като добави, че лично ще постави въпроса на срещата на външните министри в Черна гора на 29 ноември. \r\nИзданието припомня, че Косово увеличи до 100% вносните мита за стоки с произход от БиХ и Сърбия, като обоснова решението си с намерение да засили вътрешното производство. \r\n***  Действащият заместник-председател на Националния съвет на бошняците (НСБ) Есад Джуджо, в навечерието на сесията по встъпване в длъжност на новия състав на НСБ, публикува в „Туитър“ скандална карта на региона, за каквато я смята  белградския ежедневник „Вечерне Новости“ , в която територията на Сърбия е „разкъсана“ на „Кралство Сърбия“, Косово, Санджак и Войводина. \r\nКакто пише вестникът, картата на Джуджа е последната от цяла поредица провокации от лагера на Сюлейман Углянин (председател на НСБ)), който сложи Джуджа в листата за последните избори за НСБ. Преди само две седмици Углянин заяви пред своите поддръжници, че Сърбия, която определи като „фашистка държава“, „Иска да легализира геноцида и престъпленията като средство за завладяване на територия и решаване на политически въпроси“. Неговите поддръжници реагираха на това със скандирания: „Републка Санджак“, „Сульо, обичаме те“ и „Вучич – педераст“... \r\nСлед този скандал, представителите на партията на Углянин „Самоопределение“ постигнаха коалиционно споразумение с партия „Vakat je”, (която бе подкрепена от Расим Ляич) и приеха нейните принципи, сред които са спазването на Конституцията и териториалната цялост на Сърбия. В новия скандал Джуджо наруши този договор, отбелязва „Новости“, като посочва обаче, че представителите на “Vakat je” в сряда не са пожелали да коментират този инцидент. Не се е изказвал по въпроса и Углянин. \r\n***  „Какъв ден драги читатели“, пише Мартина Антич в своята редовна колонка за  скопския ежедневник „Денешен“ . „От една страна е одобрена молбата за убежище на бившия македонски премиер Никола Груевски, а от друга Сашо Миялков е арестуван. Как случайно успяват да се задушат някои събития в страната е просто невероятно. Наистина не е справедливо две толкова големи неща в един ден, така че хората да не знаят на върху какво да се съсредоточат повече, дали върху бежанеца, за който държава-членка на ЕС потвърждава, че е преживял политическо преследване и който с помощта на магия и филмови трикове без паспорт се оказа в Будапеща или неговия братовчед, който го арестуваха насред хотел Мариот“. \r\n„Когато вече сме при ареста, малко разочароващо е фактът, че то не бе никак грандиозно, както би очаквала публиката: с камери, с лягане на земята, с цяла единица алфи, или както биха казали старите, с пълна програма, както подобава за един Миялков. Нямаше и цял отряд камери и фотографи пред Шутка (затвора в Шуто Оризари), те бяха заловени пред журналистите, които обаче нямаха време да се организират и реагират. Очевидно сценарият е бил по-различен от този миналата седмица, когато като в екшън филм търсеха Груевски да го арестуват по мазета, гаражи и багажници“, пише авторът. \r\n„Кой знае, може би оценката им е била, че самият акт на задържане ще бъде достатъчно голяма новина, за да се направи един хубав дефокус и да се забрави за скандала с бягството на Груевски, така че народецът със спокойна душа ще каже, че – ‚ето, очевидно има справедливост, а Заев и правителството го прилагат‘. Освен това и ще опровергаят и нововъзникналата коалиция Заев - Миялков, така че вече няма да се говори, че той е помогнал при отварянето на чакрите на депутатите от ВМРО-ДПМНЕ, за да гласуват за промяна на конституционното име. Гласуване, което се дължи не само на изключването на тези депутати от партията, но и на изключването му“. \r\n„За да бъде театърът по-интересен, правителството обяви, че не приема предложения закон за амнистия относно събитията от 27 април (2017 година в македонския парламент – бел. „Фокус“) и че Специализираната прокуратура, разбирай майката, се е захванала с обемната досъдебна процедура за албанския театър. Не е справедливо да настояваме, че тези две неща имат връзка с гласуването за конституционните промени в следващите етапи, хората сами си вършат работата. И сигурно това няма да повлияе на мотивацията на депутатите да гласуват за конституционните промени, осъзнатите европейски перспективи няма как да се изпарят току така“. \r\n„Миналият път също така писах за филмовите сценарии, които тази власт обича да режисира, вместо да се захване с реално разрешаване на проблемите и с някаква работа. Докато ние се занимаваме с Груевски, Орце (Камчев) и Миялков, станахме Северна Македония и ни измислиха преброяване, на което няма да се брои по етническа принадлежност и ще ни самоопределят по някакви други признаци. Освен самоопределени, ще си умрем от въздуха, който го обещаха, но го няма. Ние сме на път да измрем от отровата, която дишаме, а другата половина да станем устойчиви като бръмбар на лъчение, устойчиви, но бедни от ежедневните заеми и нулеви чуждестранни инвестиции“. \r\n„И докато чакаме възстановяването на ДДС, сто хиляди заплата за лекарите и инвестиции от Google май е по-вероятно да дочакаме импичмънт и арестуване на президента Иванов, за да може раята да се занимава с всичко друго, но не и некадърността на правителството“. \r\n*** „Сръбска листа“ (партията на косовските сърби), която доскоро беше част от управляващата коалиция в Косово, обяви, че решението на правителството да увеличи вносните мита със 100% е „неофициално обявяване на война срещу косовските сърби“, пише  авторитетния прищински ежедневник Koha Ditore . \r\nЛидерът на сръбска листа Горан Ракич излезе с изявление до медиите, в което се казва, че „Прищина иска да изгони сърбите от Косово“. „Ако тази лудост не бъде прекратена, сръбският народ няма да има шанс да оцелее в Косово и ще бъде ликвидиран. Ето защо, ние призоваваме за спешна реакция и помощ от Белград“, добави Ракич. \r\n***  Т.нар. стратегически диалог между Гърция и САЩ, който ще се състои във Вашингтон на 13 декември, се разглежда като кулминацията на задълбочаването на отношенията между двете страни през последните две години, пише  онлайн изданието на вестник Kathimerini . \r\nДостоверни източници на изданието са разкрили, че САЩ извлича полза от развиващите се отношения като източник на стабилност в региона. \r\nСпоред информацията на вестника, Атина се подготвя за разговорите, в центъра на които ще са пет стълба на сътрудничеството, посочени от Вашингтон – отбрана и сигурност, търговия и инвестиции, антитерористични политики, енергетика и начините, по които САЩ и Гърция могат  да допринесат за стабилността в района, простиращ се от Източното Средиземноморие до Балканите и по-широкия черноморски регион. \r\nСпоразумението за името на Македония също е подобрило отношенията, отбелязва „Катимерини“, като се твърди, че то е показало желанието на Гърция да взима трудни решения в интересите на региона. \r\nЕкстрадирането на двама руски дипломати от правителството това лято също е направило позитивно впечатление на Вашингтон, отбелязва изданието, като посочва, че САЩ също искат да се включат в тройния съюз на Гърция, Израел и Кипър.", "date": "2018.11.22", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/22/2593389/vecherne-novosti-sarbiya-skandalna-karta-ot-partiyata-na-boshnyatsite-v-sarbiya-otdeliha-novi-pazar-i-voyvodina.html", "text": "Действащият заместник-председател на Националния съвет на бошняците (НСБ) Есад Джуджо, в навечерието на сесията по встъпване в длъжност на новия състав на НСБ, публикува в „Туитър“ скандална карта на региона, за каквато я смята  белградския ежедневник „Вечерне Новости“ , в която територията на Сърбия е „разкъсана“ на „Кралство Сърбия“, Косово, Санджак и Войводина. \r\nКакто пише вестникът, картата на Джуджа е последната от цяла поредица провокации от лагера на Сюлейман Углянин (председател на НСБ)), който сложи Джуджа в листата за последните избори за НСБ. Преди само две седмици Углянин заяви пред своите поддръжници, че Сърбия, която определи като „фашистка държава“, „Иска да легализира геноцида и престъпленията като средство за завладяване на територия и решаване на политически въпроси“. Неговите поддръжници реагираха на това със скандирания: „Републка Санджак“, „Сульо, обичаме те“ и „Вучич – педераст“... \r\nСлед този скандал, представителите на партията на Углянин „Самоопределение“ постигнаха коалиционно споразумение с партия „Vakat je”, (която бе подкрепена от Расим Ляич) и приеха нейните принципи, сред които са спазването на Конституцията и териториалната цялост на Сърбия. В новия скандал Джуджо наруши този договор, отбелязва „Новости“, като посочва обаче, че представителите на “Vakat je” в сряда не са пожелали да коментират този инцидент. Не се е изказвал по въпроса и Углянин. \r\nПревод и редакция:", "date": "2018.11.22", "title": "„Вечерне Новости“ (Сърбия): Скандална карта от партията на бошняците в Сърбия: отделиха Нови Пазар и Войводина"}
{"url": "http://www.focus-news.net/news/2018/11/22/2593395/ministar-nikolina-angelkova-okolo-5-rast-na-turisti-e-konservativnata-ni-prognoza-za-zimniya-sezon.html", "text": "Около 5% ръст на туристи е консервативната ни прогноза за зимния сезон. Това каза пред журналисти в село Марково министърът на туризма Николина Ангелкова, предаде репортер на  Радио „Фокус“ - Пловдив . Според Ангелкова през 2016 и 2017 година ръстът е 19%, или над 1.4 млн. туристи, а през 2017 гостите на страната са над 1.6 млн., или 12% ръст. „Очакваме тази година ръстът да бъде около 5% предвид анализите, които се правят. Три поредни години сме с изключително високи ръстове на фона на средното за Европа, включително миналата година, когато бяхме на 2-ро място в ЕС по ръст на броя на реализирането на нощувки. Заложили сме на това, което успяхме да постигнем през летния туристически сезон - консервативната прогноза да е до 5%“, каза още Ангелкова. По думите ѝ туристите, които предимно ще реализират нощувки през зимата, са от Гърция, Румъния, Сърбия, Македония, Турция. Тя добави, че е много голям интересът от британските туристи. „Британският пазар изключително много нараства като брой посещения и през лятото, и през зимата. Това са обяснява с целенасочените усилия, които полагаме като Министерство по отношение на нашите таргетирани пазари. Започнахме преди три години фокусирана маркетингова кампания с Германия. За тези три години имахме 44% ръст на немския пазар. От миналата година започнахме таргетирана кампания на британския пазар с идеята да достигнем до 30 - 40% ръст. Това лято имахме 25% ръст на британския пазар. Очакваме зимата само от британския пазар да е около 15 - 16%. Фокусът върху отделните пазари, които имат потенциал към България, дава своя резултат, така че ще продължим по този начин да разпределяме ограничения финансов ресурс, който имаме за реклама“, каза още министър Ангелкова. \r\nМария РУСЕВА", "date": "2018.11.22", "title": "Министър Николина Ангелкова: Около 5% ръст на туристи е консервативната ни прогноза за зимния сезон"}
{"url": "http://www.focus-news.net/news/2018/11/22/2593393/ministar-rosen-zhelyazkov-remontat-na-zhp-traseto-v-kresnenskoto-defile-shte-bade-poet-ot-byudzheta-na-nkzhi-nyama-da-se-otpuskat-dopalnitelni-sredstva.html", "text": "Ремонтът на жп трасето в Кресненското дефиле ще бъде поет от бюджета на НКЖИ, няма да се отпускат допълнителни средства. Това каза пред журналисти министърът на транспорта, информационните технологии и съобщенията Росен Желязков, предаде репортер на  Агенция „Фокус“ . \r\nПопитан колко ще струва ремонтът на жп трасето в Кресненското дефиле, където скала падна върху пътнически влак преди дни, Желязков отговори, че той не би трябвало да е значим и ще е в рамките на средствата за издръжка на националната компания. „Това са традиционно заложени средства за поддръжка на релсовия път“, посочи Желязков и обясни, че няма да бъдат отпускани допълнителни средства от Министерски съвет. \r\n\"По-скоро въпросът е за мерките, които са предприети и ще бъдат предприети за гарантиране на сезона в резултат на поройните дъждове и предстоящата зима. Днес съм поръчал да ми изготвят мерки и предложения – както съществуващи, така и нови, за да може да бъде отговорено какво може да се направи и в рамките на какви бюджетни средства\", каза още транспортният министър. \r\nЦветилена СИМЕОНОВА", "date": "2018.11.22", "title": "Министър Росен Желязков: Ремонтът на жп трасето в Кресненското дефиле ще бъде поет от бюджета на НКЖИ, няма да се отпускат допълнителни средства"}
{"url": "http://www.focus-news.net/news/2018/11/22/2593399/sofiya-v-grada-shte-se-provede-zaklyuchitelna-preskonferentsiya-po-proekta-za-barzi-deystviya-pri-himicheski-biologicheski-radiatsionni-i-yadreni-situatsii-po-reka-dunav.html", "text": "На 23 ноември от 9.00 часа в зала „Плиска“ на хотел „Грами“ (жк. „Младост 4“, бул. „Александър Малинов“ 79) ще се проведе заключителната пресконференция по проект „Сили за бърза намеса при химически, биологически, радиационни и ядрени (ХБРЯ) извънредни ситуации по поречието на река Дунав“. Това съобщиха от пресцентъра на  МВР . Проектът между България и Румъния е реализиран в рамките на 23 месеца, а бюджетът му е за близо 6 млн. евро.", "date": "2018.11.22", "title": "София: В града ще се проведе заключителна пресконференция по проекта за бързи действия при химически, биологически, радиационни и ядрени ситуации по река Дунав"}
{"url": "http://www.focus-news.net/news/2018/11/22/2593401/blagoevgrad-vandali-sa-razbili-furgon-na-obshtinskata-firma-za-poddrazhka-na-gradskata-sreda.html", "text": "Вандали са разбили фургон на общинската фирма за поддръжка на градската среда и са откраднали климатик от помещението. Посегателството е извършено тази нощ, като крадците вероятно са разбили вратата на временната постройка и са демонтирали външно и вътрешно отоплително тяло. Това съобщиха от пресцентъра на  Община Благоевград . Разбитият фургон се намира в близост до часовниковата кула. Управителят на „Биострой“ Васил Бачев е уведомил полицията. За момента не са констатирани други липси. \r\nС цел ограничаване на вандалски прояви, на територията на Благоевград съвсем скоро предстои да бъде въведена система за цялостно видеонаблюдение. \r\nВременната постройка е една от петте, спечелени по проект  „Устойчиво развитие на човешките ресурси чрез подобряване условията на труд и социално-отговорна политика“ в „Биострой“ ЕООД. Фургоните са предназначени за дейности, свързани със задълженията на служители и работници на Общинската фирма. Освен фургоните, чрез проекта са осигурени работни облекла, постигнато е и подобряване на работната среда.", "date": "2018.11.22", "title": "Благоевград: Вандали са разбили фургон на общинската фирма за поддръжка на градската среда"}
{"url": "http://www.focus-news.net/news/2018/11/22/2593400/sofiya-tezhkotovaren-avtomobil-e-katastrofiral-v-dere-na-patya-klisura-samokov-nyama-postradali.html", "text": "Тежкотоварен автомобил е катастрофирал в дере на пътя Клисура - Самоков. Това съобщиха от  ОДМВР - София . Инцидентът е станал на 21 ноември около 17.00 часа. Няма пострадали. Предстои изтеглянето на тежкотоварния автомобил. Това налага затварянето на пътя Клисура – Самоков. Движението се пренасочва по обходни маршрути през местността „Ярема“.", "date": "2018.11.22", "title": "София: Тежкотоварен автомобил е катастрофирал в дере на пътя Клисура-Самоков, няма пострадали"}
{"url": "http://www.focus-news.net/news/2018/11/22/2593403/plovdiv-obshtina-asenovgrad-ima-gotovnost-za-zimniya-sezon-tri-firmi-shte-se-grizhat-za-snegopochistvaneto.html", "text": "Община Асеновград има готовност за зимния сезон. Това съобщиха за  Радио „Фокус“ – Пловдив  от отдел „Връзки с обществеността“ на Общината. Фирмите, които ще осигурят снегопочистването на територията на общината, са три: „КМД” ЕООД за град Асеновград, „Пътно почистване” ЕООД за полските села и „ЕР-2009” ООД за планинския регион. Почистването на снежна покривка в Асеновград ще се извършва от трактори за снегопочистване, песъкари, фадроми и самосвал. Извършена е проверка на техниката за сезон 2018-2019 г., като тя е в добро състояние. Всички автомобили притежават необходимите документи и са технически изправни. \r\nОбщината има и сключен договор за доставка на сол и пясък. Наличните количества за град Асеновград, какво и за кварталите „Горни Воден“ и „Долни Воден“, са 120 тона сол и 500 тона пясък. Количествата за селата от планинския и равнинния район са осигурени от двете фирми, съгласно условията на сключените с тях договори, съобщиха още от Общината. \r\nТони МИХАЙЛОВ", "date": "2018.11.22", "title": "Пловдив: Община Асеновград има готовност за зимния сезон, три фирми ще се грижат за снегопочистването"}
{"url": "http://www.focus-news.net/news/2018/11/22/2593396/bih-za-kosovskite-mita-stavka-ot-100-e-signal-che-nyakoy-ne-iska-da-raboti-s-vas.html", "text": "Министърът на външните работи на Босна и Херцеговина (БиХ) Игор Църнадак отбеляза, че решението на Косово да наложи вносни мита от 100% върху произведените в Босна стоки е абсурдно и е резултат от неуспеха на Прищина да влезе в Интерпол, пише  онлайн изданието Sarajevo Times . \r\n„БиХ не го заслужава, защото действахме принципно, както сме правили през всички тези години, в смисъл, че гласувахме за членство в тези организации, които са определени в рамките на диалога Белград – Прищина в Брюксел и други, за които Белград се е съгласил. През годините винаги е било така“, заяви Църнадак в интервю пред klix.ba. \r\n„Това може да се разглежда като откровен враждебен акт. Когато се увеличат митата с 10%, това може да има икономическа логика, но 100% - това е послание, че някой не иска да работи с вас“, подчерта външният министър на БиХ. \r\nПо неговите думи, това ще има множество последствия за Косово, но най-важно е да се чуе позицията на Европейския съюз. \r\n„Надявам се, че позицията на ЕС ще бъде категорична, защото устна присъда няма да е достатъчна“, заяви Църнадак, като добави, че лично ще постави въпроса на срещата на външните министри в Черна гора на 29 ноември. \r\nИзданието припомня, че Косово увеличи до 100% вносните мита за стоки с произход от БиХ и Сърбия, като обоснова решението си с намерение да засили вътрешното производство. \r\nПревод и редакция:", "date": "2018.11.22", "title": "БиХ за косовските мита: Ставка от 100% е сигнал, че някой не иска да работи с вас"}
{"url": "http://www.focus-news.net/news/2018/11/22/2593402/pazardzhik-povecheto-ot-kooperatsiite-v-oblastta-sa-sklyuchili-dogovorite-si-sas-sobstvenitsite-na-zemedelski-zemi-za-sledvashtata-godina.html", "text": "Повечето от кооперациите в областта са сключили договорите си със собствениците на земеделски земи за следващата година, предаде репортер на  Радио „Фокус” – Пазарджик . Договорите обикновено са едногодишни за ползване на земята като в тях се определя и рентата, която кооперацията предлага – в жито, по-рядко в пари. Количеството зърно, което се предлага като рента е между 60 и 80 килограма. Повечето от собствениците на обработваеми земи са възрастни хора и са съгласни да получат зърно или средства, с които да покрият належащи разходи. Договорите са необходимо условие за получаването от страна на кооперациите на така наречените единни плащания на площ. Голяма част кооперациите изплащат коректно рентата на собствениците на земеделски земи. При случаи на неизплащане собствениците могат да прекратят договора и да сменят арендатора или да потърсят правата си по съдебен ред. \r\nВаня НИКОЛОВА", "date": "2018.11.22", "title": "Пазарджик: Повечето от кооперациите в областта са сключили договорите си със собствениците на земеделски земи за следващата година"}
{"url": "http://www.focus-news.net/news/2018/11/22/2593404/sofiya-sistemata-na-kat-se-e-srinala.html", "text": "От близо 2 часа системата на КАТ-София се е сринала, съобщи читател на  Агенция „Фoкус“ . Не може да се извършва регистрация на автомобили, образували са се огромни опашки. \r\n\"Фокус\" проверява информация.", "date": "2018.11.22", "title": "София: Системата на КАТ се е сринала"}
{"url": "http://www.focus-news.net/news/2018/11/22/2593394/valeri-simeonov-nfsb-ne-e-neobhodimo-volen-siderov-da-se-podpisva-na-nominatsiyata-na-mariyana-nikolova-nyama-drama.html", "text": "Не е необходимо Волен Сидеров да се подписва на номинацията на Марияна Николова. Това е заложено в политическото ни споразумение и няма драма. Това каза пред журналисти в парламента лидерът на НФСБ и депутат от ПГ на „Обединени патриоти“ Валери Симеонов, предаде репортер на  Агенция „Фокус“ . „Волен Сидеров не гласува, значи не одобрява тази номинация“, заяви той. Попитан дали „Обединени патриоти“ ще са заедно на евроизборите, Валери Симеонов посочи, че това е работа на трите партии. На въпрос дали смята да отстрани Волен Сидеров като председател на ПГ на „Обединени патриоти“, Симеонов посочи, че достатъчно е работил със Сидеров. „Надявам се да работим и за напред“, допълни той. Попитан дали двамата със Сидеров са разговаряли, той уточни, че разговорите им са били онзи ден в Министерски съвет и са продължили 6 часа.  \r\nДеница КИТАНОВА", "date": "2018.11.22", "title": "Валери Симеонов, НФСБ: Не е необходимо Волен Сидеров да се подписва на номинацията на Марияна Николова, няма драма"}
{"url": "http://www.focus-news.net/news/2018/11/22/2593406/api-vremenno-e-ogranicheno-dvizhenieto-v-prohoda-na-republikata-v-rayona-na-selo-vaglevtsi-poradi-patnotransportno-proizshestvie.html", "text": "Временно е ограничено движението по път II-55 Килифарево – Гурково през Прохода на Републиката в района на село Въглевци поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите на всички автомобили изчакват на място.", "date": "2018.11.22", "title": "АПИ: Временно е ограничено движението в Прохода на Републиката в района на село Въглевци поради пътнотранспортно произшествие"}
{"url": "http://www.focus-news.net/news/2018/11/22/2593397/malina-edreva-stolichna-obshtina-organizirame-kontakten-tsentar-pri-remonta-na-ul-graf-ignatiev-kadeto-grazhdanite-mogat-da-poluchat-informatsiya-za-remontnite-deynosti.html", "text": "Столична община организира контактен център при ремонта на ул. „Граф Игнатиев“, където гражданите могат да получат информация за ремонта. Това каза пред журналисти председателят на групата на ГЕРБ в Столичния общински съвет Малина Едрева, предаде репортер на  Агенция „Фокус“ . \r\n„Ние сме в активен диалог с представителите от бизнеса, които безспорно са притеснени и притиснати от дългия ремонт, който се извършва в този участък. Преди всичко искам да изразя съчувствие за състоянието, в което се намират. Това, което направихме за тях е да организираме контактна група, с която ще комуникираме всяка седмица. Организирахме контактен център, който е на мястото на строителната площадка всеки четвъртък от 10.45 часа, проектантът, заедно със строителя отговарят на въпроси“, посочи още Едрева. Тя обясни, че най-честите запитвания от страна на гражданите са свързани със сроковете на завършване на проекта. Малина Едрева каза също, че скоро започва поетапно премахване на загражденията около обекта. „Целта е да улесним логистиката по предвиждането и достъпа на търговските площи на бизнеса“, поясни още тя. По думите й Столична община е спомогнала за създаване на допълнителна информираност за търговските предприятия в близост до ремонта.  \r\nПо думите й общината ще започне и подобряване на тротоарите до самите търговски обекти.  \r\nДаяна ДЮЛГЕРОВА", "date": "2018.11.22", "title": "Малина Едрева, Столична община: Организираме контактен център при ремонта на ул. „Граф Игнатиев“, където гражданите могат да получат  информация за ремонтните дейности"}
{"url": "http://www.focus-news.net/news/2018/11/22/2593408/blagoevgrad-natsionalen-folkloren-ansambal-balgare-shte-predstavi-v-grada-spektakala-osmoto-chudo.html", "text": "Национален фолклорен ансамбъл „Българе“ ще представи за първи път в Благоевград спектакъла „Осмото чудо“, със специалното участие на холивудската знаменитост Бен Крос. Това съобщиха от пресцентъра на  Община Благоевград . Събитието ще се проведе на 29 ноември 2018 г. от 19.00 часа на сцената на зала „Пейо Яворов“. Културното събитие се осъществява под патронажа на кмета на Благоевград д-р Атанас Камбитов. \r\n„Осмото  чудо“ е по сценарий, хореография и режисура на продуцента и на ансамбъла Христо Димитров. Спектакълът е запленяващо пътешествие в света на неравноделните музикални размери в българския фолклор и е оригинална режисьорска комбинация от филм, театър и динамичните ни народни танци и песни. Интригуващ сценарий, в който зрителите преоткриват за себе си личността на един верен приятел на България от преди век – кореспондента на в. „Таймс“ за Балканите Джеймс Баучер. \r\nПовествованието преминава през 7 музикално-танцови картини, впечатляващо представени от танцьорите и солистите на „Българе“, а самият хореограф на спектакъла Христо Димитров се включва със солови изпълнения в добруджанската и тракийската картина. В четвъртия авторски проект на ансамбъла наред със закачливите теми от фолклора в песни и танци, един крилат артист редовно обира овациите на публиката. \r\nСпектакълът  „Осмото чудо“ е игран в пълната си и в кратката си версия близо 100 пъти, триумфално покорявайки сцените в повечето градове в страната. \r\nБилети за представлението „Осмото чудо“ могат да се закупят на касата на зала „Яворов“.", "date": "2018.11.22", "title": "Благоевград: Национален фолклорен ансамбъл „Българе“ ще представи в града спектакъла „Осмото чудо“"}
{"url": "http://www.focus-news.net/news/2018/11/22/2593409/stara-zagora-lek-avtomobil-e-katastrofiral-na-patya-yagoda-stara-zagora-nyama-postradali.html", "text": "Лек автомобил е катастрофирал на пътя Ягода - Стара Загора. Това съобщиха от  ОДМВР – Стара Загора . Инцидентът е станал тази сутрин около 10.00 часа. Няма пострадали. Движението по пътя  I-5 Ягода - Стара Загора вече е пуснато и в двете ленти.", "date": "2018.11.22", "title": "Стара Загора: Лек автомобил е катастрофирал на пътя Ягода - Стара Загора, няма пострадали"}
{"url": "http://www.focus-news.net/news/2018/11/22/2593405/valeri-simeonov-nfsb-ne-sam-chovek-koyto-se-krie-shte-rabotya-kakto-sam-rabotil-i-predi.html", "text": "Ще работя, както съм работил и преди. Това каза пред журналисти лидерът на НФСБ и депутат от ПГ на „Обединени патриоти“ Валери Симеонов, предаде репортер на  Агенция „Фокус“ . \"Върнах се и съм същия човек, не съм по-различен от този, който отиде в изпълнителната власт\", каза още Симеонов.  \r\nВъв връзка с конфликти и противоречия в групата, Симеонов заяви, че всяко семейство има конфликти. \"Няма такава група, в която да няма конфликти и противоречия, и в ГЕРБ има, и в БСП има\", допълни още той.  \r\nСимеонов заяви, че някои хора трябва да му обяснят какъв кокал е държал той. \"С какво съм се облагодетелствал аз или моите колеги, защото тези обвинения се хвърлят тук в Народното събрание. За съжаление те се тиражират. Ще си имаме с някои други народни представители разговор. С някои от тях ще се видим в съда\", каза още лидерът на НФСБ.  \r\nПо думите му работата в изпълнителната власт не е лесна. „Нямам особени амбиции освен като захвана нещо, да го свърша. Амбиции лични за позиции в обществото, в политиката нямам“, коментира Симеонов. Той уточни, че има законопроекти, при чието гласуване ще положи усилия те да се осъществят. „Това са редица важни законопроекти, на дневен ред е сега Законът за устройство на територията. С едни отдавна очаквани и желани промени, свързани с преместваемите обекти, Законът за шума, някои от законите вече минаха“, допълни още Симеонов.  \r\nТой уточни, че въпросът с данъка за старите коли също е много важен. „Не знам защо този въпрос се осветлява някак си доста популистки“, поясни Симеонов и уточни, че по-важно е, че България е под угрозата на наказателна процедура в размер на стотици милиони евро. \"Ако не предприемем тези мерки от гледна точка на ЕК не правим нищо за подобряване на качеството на атмосферния въздух“, каза още Симеонов.  \r\nПопитан при какви обстоятелства би отстранил Волен Сидеров като председател на ПГ на „Обединени патриоти“, Симеонов заяви, че няма дарба да гледа в бъдещето.  \r\nПопитан защо вчера не е бил на дебата по неговата оставка, Симеонов заяви, че го е гледал по телевизията, писнал му е и си е тръгнал. \"Не съм човек, който се крие\", допълни още лидерът на НФСБ. \"Валери Симеонов е в Народното събрание. Това ли е новината?\", попита той.  \r\nДеница КИТАНОВА", "date": "2018.11.22", "title": "Валери Симеонов, НФСБ: Не съм човек, който се крие  - ще работя, както съм работил и преди"}
{"url": "http://www.focus-news.net/news/2018/11/22/2593411/premierat-boyko-borisov-govoreneto-za-katastrofalen-sriv-na-investitsiite-e-po-skoro-nepoznavane-na-dannite.html", "text": "Говоренето за „катастрофален срив на инвестициите” е по-скоро непознаване на данните. Това е написал министър-председателят Бойко Борисов в официалния си профил в социалната мрежа  „Фейсбук\" . „Получих последните данни на БНБ за преките чуждестранни инвестиции в България. Както сами може да се убедите от фактите по-долу, наблюдаваме сериозен ръст само за 1 година. Считам, че говоренето за „катастрофален срив на инвестициите” е по-скоро непознаване на данните\", коментира Борисов. „Ревизия отпреди два дни на БНБ повиши чуждите инвестиции в страната до 826.4 млн. евро към септември 2018 г. Преките вложения от чужбина за настоящата година също надвишават миналогодишното ниво. От началото на 2018 г. само по Закона за насърчаване на инвестициите са издадени 19 сертификата за инвестиционни проекти\", пояснява премиерът и допълни, че общо предвидените инвестиции по тях възлизат на над 700 млн. лв. и се очаква разкриване на близо 2000 нови работни места. „До края на годината очакваме общият размер на проектите да стане 29 с размер на планираните инвестиции от 1.6 млрд лв., които ще създадат близо 6000 нови работни места\", пише още Бойко Борисов.", "date": "2018.11.22", "title": "Премиерът Бойко Борисов: Говоренето за „катастрофален срив на инвестициите” е по-скоро непознаване на данните"}
{"url": "http://www.focus-news.net/news/2018/11/22/2593414/sliven-mnogofunktsionalna-sgrada-za-obrazovanie-kultura-i-zdraveopazvane-beshe-otkrita-v-kvartal-nadezhda.html", "text": "Многофункционална сграда за образование, култура и здравеопазване беше открита в квартал „Надежда“ в Сливен, предаде репортер на  Радио „Фокус” - Сливен . Проектът се реализира с финансовата подкрепа на Конфедерация Швейцария. Заведението разполага със 134 места, 2 яслени групи и четири групи за по-големи деца. В комплекса има медицински център с три лекарски кабинета и културно-образователен център. Кметът на Сливен Стефан Радев подчерта, че значимостта на проекта ще се почувства след години, когато първите деца, записани в новата детска градина, реализират своя шанс за образование и интеграция. \r\nПосланикът на Конфедерация Швейцария в България Н. Пр. Мюриел Берсе Коен призова родителите от циганския квартал да изпращат децата си в детската градина, като по този начин им дават шанс за по-добро бъдеще. \r\nЗаместник-министърът на труда и социалната политика Зорница Русинова заяви, че за 25 000 жители на квартала заведението дава шанс да интегрират децата си успешно. \r\nЗаместник-министърът на образованието и науката Деница Сачева подчерта, че най-големият празник ще бъде, когато децата, които от днес започват да посещават детското заведение, се запишат в първи клас и завършат училище. \r\nИзграждането на многофункционалната сграда е по проекта на Община Сливен за социално включване на роми и други уязвими групи, изпълняван в рамките на Програма “Здраве и Образование за Всички” на Българо-швейцарската програма за сътрудничество. Стойността на проекта е 2 791 985 лв., като 85% е швейцарското финансиране, а 15% – националното съфинансиране. \r\nЛюдмила ЙОРГОВА", "date": "2018.11.22", "title": "Сливен: Многофункционална сграда за образование, култура и здравеопазване беше открита в квартал „Надежда“"}
{"url": "http://www.focus-news.net/news/2018/11/22/2593412/ministar-nikolina-angelkova-do-sredata-na-yanuari-shte-zapochne-poetapnoto-vavezhdane-na-sistemata-za-turisticheska-informatsiya.html", "text": "До средата на януари ще започне поетапното въвеждане на системата за туристическа информация. Това каза пред журналисти в село Марково министърът на туризма Николина Ангелкова, предаде репортер на  Радио „Фокус“ - Пловдив . Според министър Ангелкова поетапното въвеждане на системата ще бъде в срок не по-дълъг от 3 месеца за всички места за настаняване, т.е. най-късно април. По думите ѝ всяко едно място за настаняване, съгласно Закона и Наредбата, ще бъде свързано с единната система за туристическа информация. „Един от основните механизми, който сме включили в приоритетите както на правителството, така и на нашата работа, е въвеждането на единната система за туристическа информация и свързване на регистрите на хотелите, изобщо на местата за настаняване с НАП, с МВР, с общините по защитени канали онлайн, по всяко време. След почти двегодишна битка с обжалванията успяхме да спечелим и юли месец подписахме договор с избрания изпълнител. Срокът е 6 месеца за изпълнение на софтуера и на системата“, каза още министърът. По думите ѝ чрез системата което ще се даде възможност ведомството да има по-голям достъп до данни както за броя на туристите, които са посетили страната, така и за реализираните нощувки. „Ще се изискват целите за пътуване, държавата, от която идват хората, както и възрастта. По този начин ще имаме по-голяма яснота за тенденциите с оглед на анализите, които се получават от Световната организация по туризъм и от Европейската комисия“, каза още министърът. По думите ѝ всяко място за настаняване, регистрирано в Националния туристически регистър, ще се включва в тази система. Ангелкова уточни, че се налагат санкции на собствениците, които не са регистрирали местата си за настаняване. „По този начин ще имаме яснота за нощувките, които се реализират особено в местата за настаняване под 10 легла, което е основният проблем. Това са апартаменти за гости, къщи за гости, апартаментни комплекси и вили. Дадени са опции там, където няма достъп до интернет и до по-отдалечените места, регистрацията да става чрез специален уеб базиран сървър. Ще се обучат служители в общините, които да подпомагат хората. Това няма да струва нищо допълнително на бизнеса“, добави Ангелкова. \r\nМария РУСЕВА", "date": "2018.11.22", "title": "Министър Николина Ангелкова: До средата на януари ще започне поетапното въвеждане на системата за туристическа информация"}
{"url": "http://www.focus-news.net/news/2018/11/22/2593415/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "На днешна дата през 1906 г. умира Продан Тишков – Чардафон Велики – предводителят на голямоконарската чета, осъществила заедно с източнорумелийската милиция акта на Съединението в Пловдив на 6 септември 1885 г.. В предаването „Със славната 2-ра Тракийска дивизия – За честта на България“ по  Радио „Фокус” - Пловдив  днес ще ви припомним за този велик българин с помощта на историка доц. д-р Димо Чешмеджиев. Ще чуете и  интересни факти за живота на една друга личност – Грую Тренчов, по-известен като Поп Грую Бански – български революционер и национален герой. Той е един от славните образи по време на Априлско въстание, в IV-ти Революционен окръг, войвода на чета и заклинател на участниците в Оборищенското събрание. Той също умира през ноември, на 17 ноември 1908 година. \r\nВ днешното предаване ще чуете повече за идеята на запасните офицери от Раковски за разширение и доизграждане на Мемориален комплекс на загиналите във войните за национално освобождение от техния край. По темата ще говорим с подполковник от запаса Стефан Марушкин, председател на общинската организация на офицерите и сержантите от запаса и резерва. \r\nЩе ви разкажем и за още една идея за изграждане на паметник. Този път става въпрос за паметник на Тодор Александров в Пловдив. Идеята е на членовете на ВМРО в Пловдив. За това ще ни разкаже кметът на район „Юже “ Борислав Инчев. Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.11.22", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” – Пловдив"}
{"url": "http://www.focus-news.net/news/2018/11/22/2593416/spetsializiranata-prokuratura-i-gdbop-neutraliziraha-5-chlenna-prestapna-grupa-za-trafik-na-migranti.html", "text": "Специализираната прокуратура и ГДБОП неутрализираха 5-членна престъпна група за трафик на мигранти. Специализираният наказателен съд определи „Задържане под стража“ на двамата организатори на 5-членната престъпна група, неутрализирана на 19 ноември 2018 г. при операция в София и други селища. Това съобщиха от пресцентъра на  Апелативна специализирана прокуратура . Един от участниците в групата е задържан в ареста по друго дело (което вече е присъединено към производството на Специализираната прокуратура), другите двама са с наложени от наблюдаващия прокурор мерки за неотклонение „Парична гаранция“ и „Подписка“. \r\nСъбраните до момента доказателства сочат, че групата е била сформирана през февруари 2018 г. и е действала най-активно в областите Бургас и София. Двамата организатори лично подбирали участниците и разпределяли техните функции в престъпното сдружение – намиране на помещения за престой, осигуряване на храна и на транспорт за нелегално преминаващите чужденци. \r\nПри претърсвания в жилища, помещения и автомобили са иззети голям брой доказателства за престъпната дейност на участниците. Те се подкрепят и допълват от показанията на свидетели, дадени пред съдия. В дома на единия от организаторите е намерен незаконен боен пистолет. Другият е осъждан отново за трафик на чужденци през България (престъпление по чл. 280 от НК), като изпитателният срок на отложеното му условно наказание не е изтекъл. \r\nРазследването установява дали има и други лица, действали по поръчение на престъпната група, както и евентуални връзки на участниците с трафиканти от съседни държави.", "date": "2018.11.22", "title": "Специализираната прокуратура и ГДБОП неутрализираха 5-членна престъпна група за трафик на мигранти"}
{"url": "http://www.focus-news.net/news/2018/11/22/2593417/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Около 53-ма кметове са управлявали от Освобождението до днес. От тях, поемайки поста на управители на града, те е трябвало да се съобразяват с времето, в което са живели и самите предизвикателства, които времето е налагало главната и основна задача е била грижа за града, за населението и осигуряване на нормални условия на живот, като се започне от функциониране на нормални институции в градски условия до благоустрояването на града. В днешното издание на предаването „Дупница – ключът към Рила “ по  Радио „Фокус“ – Пирин  ще продължим да ви запознаваме с имената, които са оставили най- трайни следи в историята на града. Наш гост по темата е директорът на Исторически музей - Дупница Анелия Геренска. \r\nВъв втората час на предаването гост е Кирил Чакъров, председател на отборът по кик бокс „Патриот“. За втора поредна година Дупница ще бъде домакин на гала вечер по кик бокс. Дупничанинът Доброслав Радев излиза да защитава Балканския пояс, който спечели миналата година. Той ще се изправи срещу многократния гръцки шампион Шерифи Сахилис от Гърция \r\nТелефоните в студиото са: 0885 303 373 и 073/ 88-55-81. Имейлът на предаването е: pirin@focus-news.net. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.11.22", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/11/22/2593418/shumen-20-doklada-shte-badat-predstaveni-v-mezhdunarodnata-konferentsiya-muzikalnata-deynost-na-entsiklopedista-dobri-voynikov.html", "text": "20 доклада ще бъдат представени в Международната конференция „Музикалната дейност на енциклопедиста Добри Войников“ в Шумен, предаде репортер на  Радио „Фокус“ - Шумен . Откриването на двудневния научен форум, посветен на 185-тата годишнина от рождението на възрожденеца и 160-годишнината от основаването на първия български многогласен ученически хор, се състоя в къща музей „Добри Войников“. Уредникът Красимира Чалъкова прибави и още една годишнина- 165 години от началото на диригентската дейност у нас. „Толкова лета от тогава на нас ни остава честа и отговорността да си спомняме, да припомняме, да изучаваме и да честваме тези годишнини, така щото делото на Добри Войников да не остане забравено, а да пребъде във времето“, заяви Красимира Чалъкова. Доц. д-р Чавдар Сотиров, декан на Педагогическия факултет на Шуменския университет, приветства участниците във форума. „Поздравявам организаторите и участниците в конференцията, която отразява  значимостта на шуменците ,които имат принос за културно историческото развитие на България“, заяви доц. Сотиров и пожела ползотворни дискусии. Приветствие отправи и Десислава Златева от Община Шумен. „На рождената дата на Войников-22 ноември, къщата музей събираше хора, които обичаха изкуството, които обичаха традицията и ценяха създаденото от Войников“, заяви Златева. Тя поднесе поздравителен адрес от името на кмета на Шумен Любомир Христов. Проф. д.изк. Стефан Хърков представи пленарен доклад на тема „Добри Войников – основоположник на българското ученическо многогласно хорово пеене“. „Изключително съм радостен да проведем тази конференция, която предизвика силен интерес, защото тя дава специален акцент върху Войнико - да се види, че той е положил изключителни усилия, за да може българската музика още в средата на 19-тото столетие да получи европейски облик, какъвто има и до днес“, каза проф. Хърков. Първото заседание на конференцията се провежда днес в НЧ „Добри Войников“. Второто заседание ще се състои утре в Педагогичедкия факултет на Шуменския университет. От 18.00 часа тази вечер в Концертната зала „Проф. Венета Вичева“ в Община Шумен ще започне концертът, посветен на двете годишнини и със специалното участие на Роксана Богданова – пиано. В програмата са включени изпълнения на Симфониета Шумен с диригент  Калина Георгиева, Детския хор „Бодра песен“ – Шумен с диригент Деница Узунова, Смесения хор „Родни звуци“ – Шумен с диригент Христо Атанасов и на Академичната хорова формация „Проф. Венета Вичева“ при Шуменския университет с диригент Юлияна Панова. \r\nИвелина ИВАНОВА", "date": "2018.11.22", "title": "Шумен: 20 доклада ще бъдат представени в Международната конференция „Музикалната дейност на енциклопедиста Добри Войников“"}
{"url": "http://www.focus-news.net/news/2018/11/22/2593407/kaloyan-pargov-bsp-sofiya-postavili-sme-vaprosa-da-se-kazhe-publichno-koga-shte-bade-pusnat-tozi-proslovut-tramvay-po-ul-graf-ignatiev.html", "text": "Поставили сме въпроса, да се каже публично, кога ще бъде пуснат този прословут трамвай по ул. „Граф Игнатиев. Това заяви пред журналисти лидерът на БСП - София и председател на групата на социалистите в Столичния общински съвет Калоян Паргов, предаде репортер на  Агенция „Фокус“ . \r\n„Ние също правим срещи с бизнеса и живущите в района на ул. „Граф Игнатиев“. В следващите подобни проекти, трябва да се изработи правен механизъм, за да бъдат компенсирани. За това, че фирмата изпълнител сега ще им прави цоклите пред магазините и други дребни ремонти, не могат да компенсират загубите им“, посочи Паргов. „Вчера на комисия по транспорт сме поставили въпросът, да се каже публично, кога ще бъде пуснат този прословут трамвай. Срокът беше октомври, беше ноември, нека да кажем на хората кога - януари, февруари, март. Кога ще приключи, за да могат хората да си знаят. Ние дължим това на софиянци“, поясни Калоян Паргов. Според него проблемът не трябва да се разделя на ляво и дясно, защото той е общ и трябва да се реши, след като се обсъди и направи общ механизъм за компенсация на търговците в района.  \r\nДаяна ДЮЛГЕРОВА", "date": "2018.11.22", "title": "Калоян Паргов, БСП – София: Поставили сме въпроса, да се каже публично, кога ще бъде пуснат този прословут трамвай по ул. „Граф Игнатиев“"}
{"url": "http://www.focus-news.net/news/2018/11/22/2593421/premierat-boyko-borisov-se-sreshtna-s-glavniya-izpalnitelen-direktor-i-vitseprezident-na-svetovniya-evreyski-kongres-robert-singer.html", "text": "Премиерът Бойко Борисов се срещна с главния изпълнителен директор и вицепрезидент на Световния еврейски конгрес Роберт Сингер. Това съобщиха от  правителствената информационна служба . В разговора бяха обсъдени традиционно добрите отношения между България и Държавата Израел и развиването им в различни сфери от взаимен интерес. На срещата беше посочено и доброто партньорство на страната ни с еврейските организации. Българският министър-председател и Роберт Сингер бяха единодушни, че общите усилия трябва да бъдат насочени към отхвърляне на езика на омразата и към мирно съжителство между различните религиозни и етнически общности.", "date": "2018.11.22", "title": "Премиерът Бойко Борисов се срещна с главния изпълнителен директор и вицепрезидент на Световния еврейски конгрес Роберт Сингер"}
{"url": "http://www.focus-news.net/news/2018/11/22/2593420/veliko-tarnovo-1779-litsa-sa-registriranite-kato-bezrabotni-za-mesets-oktomvri-v-direktsiya-byuro-po-truda.html", "text": "1779 лица са регистрираните като безработни за месец октомври в Дирекция „Бюро по труда“ - Велико Търново. Това каза директорът на Дирекцията Обрешко Нечев по време на пресконференция, предаде репортер на  Радио „Фокус“ – Велико Търново . В общината броят им е 1292, в община Елена – 304, а в община Златарица – 183. \r\nСпрямо предходния месец се наблюдава ръст на безработицата с 67 души или 3.9%. В сравнение с месец октомври на 2017 г. се наблюдава спад с 330 души. Регистрирани заети лица желаещи да сменят работата си са 60, регистрирани учащи се – 18, регистрирани търсещи работа лица придобили право на пенсия – 23 лица. \r\nСпоред статистиката, регистрирани безработни жени  са 1039 или 58.4% от общо регистрираните. От тях 349 са на възраст над 50 години, 227 са с основно и по-ниско образование, 148 са самотни майки и майки с деца до 3 години. \r\nРегистрираните безработни младежи до 29 години са 259 или 14.6% от всички регистрирани безработни лица. Спрямо предходния месец се наблюдава ръст с десет души и спад с 96 сравнено с октомври 2017 г. От тях 113 са без квалификация, 43 са с основно или по-ниско образование, а 6 са продължително безработни. \r\nЛицата с продължителност на регистрацията над една година са 129 или това са 7.3% от общо регистрираните. Наблюдава се ръст със 7 души спрямо септември  и спад със 181 души спрямо октомври м. г. \r\n„Входящият поток безработни лица – новорегистрирани и с възстановена регистрация общо за месеца е  418 души. Имаме ръст с 46 лица спрямо  септември 2018г. Входящият поток по общини е както следва – Велико Търново – 338 новорегистрирани, Елена – 50 (49 новорегистрирани и 1 с възстановена регистрация) и Златарица – 30 новорегистрирани. От новорегистрираните през месеца лица 1 е с възстановена регистрация, 80 са активираните лица, 13 лица са регистрирани след приключване на работа по програми и мерки за заетост, 324 лица след приключване на работа. Освободените по отрасли новорегистрирани безработни лица са както следва: аграрен сектор – 10 души, сектор „индустрия” – 74 лица, сектор „услуги” – 177 човека, неуточнен отрасъл – 156 човека и регистрирани безработни лица, освободени от частен сектор – 215“, посочи Обрешко Нечев. \r\nТой допълни, че изходящият поток за месеца е 351 души Наблюдава се  Спад с 40 души спрямо септември т. г. От тях 331 души са постъпили на работа, а 15 са отпаднали поради наложена санкция от Дирекцията във връзка с неизпълнение плана за действие, отказ от предложено им работно място и др. 186 души са постъпили на работа с посредничеството на Дирекцията. Входящият поток през октомври бележи превес над изходящия, в резултат на което равнището на безработицата нараства спрямо предходния месец. \r\nМария НЕДЕВА", "date": "2018.11.22", "title": "Велико Търново: 1779 лица са регистрираните като безработни за месец октомври в Дирекция „Бюро по труда“"}
{"url": "http://www.focus-news.net/news/2018/11/22/2593423/elena-yasenova-oblastna-administratsiya-burgas-kam-momenta-vremeto-e-spokoyno-i-ne-sa-nastapili-signali-za-problemi-vav-vrazka-s-obyaveniya-zhalt-kod-v-oblastta.html", "text": "Към настоящия момент, обявеният жълт код не налага обявяване на бедствено положение в областта. Това съобщи за  Радио „Фокус“ - Бургас  говорителят на Областната администрация Елена Ясенова. „Областна администрация - Бургас започва да приема информация на 2 - 3 часа, когато има обявено бедствено положение“, каза още Ясенова. По думите ѝ към момента времето е спокойно и не са настъпили сигнали при дежурния в Областната администрация. „При случай, че постъпят сигнали на тел. 112, информацията директно се препраща в Областна администрация“, заяви тя и добави, че мерките, които са предприети, са взети предварително. „Областният управител е в непрекъсната комуникация с кметовете, има разписани правила за работа. Ясенова добави, че са извършени редица проверки предварително. \r\nДеница ДИМИТРОВА", "date": "2018.11.22", "title": "Елена Ясенова, Областна администрация - Бургас: Към момента времето е спокойно и не са настъпили сигнали за проблеми във връзка с обявения жълт код в областта"}
{"url": "http://www.focus-news.net/news/2018/11/22/2593422/burgas-lek-avtomobil-e-katastrofiral-v-rayona-na-irakli-spasitelni-ekipi-vadyat-shofyora-ot-prevoznoto-sredstvo.html", "text": "В 9.53 часа на пътя за Варна, в района на Иракли, е катастрофирал лек автомобил с бургаска регистрация, блъскайки се в крайпътно дърво, непосредствено след като излиза от завой в условията на прав участък. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. Към момента няма данни за здравословното състояние на водача, както и за самоличността му, тъй като на местопроизшествието се намират спасителни екипи, които чрез разрязване се опитват да достигнат до него. \r\nДеница ДИМИТРОВА", "date": "2018.11.22", "title": "Бургас: Лек автомобил е катастрофирал в района на Иракли, спасителни екипи вадят шофьора от превозното средство"}
{"url": "http://www.focus-news.net/news/2018/11/22/2593410/valeri-simeonov-nfsb-mariyana-nikolova-e-izklyuchitelno-dobre-podgotven-administrator-i-profesionalist-nyamam-lichni-otnosheniya-s-neya.html", "text": "Марияна Николова е изключително добре подготвен администратор и професионалист. Нямам лични отношения с тази жена, нито помисли. Това каза пред журналисти в парламента лидерът на НФСБ и депутат от ПГ на „Обединени патриоти“ Валери Симеонов, предаде репортер на  Агенция „Фокус“.   По думите му в отношенията между двата пола трябва да има и химия, а в случая няма. „Това е човекът, който беше в реализацията на всички успехи или действия, предприети от моя кабинет“, посочи Валери Симеонов и допълни, че Марияна Николова е юристка, подготвяла абсолютно всяко решение, било на МС или законопроект. „Нямате идея в колко възлови и тежки проблеми за държавата е участвал кабинетът на вицепремиера. За чистотата на въздуха, промените в наредбата за твърдите горива, както и всички свързани с екологията проблеми“, коментира Симеонов. Според него е добре, че Марияна Николова, която зае мястото му като вицепремиер, не е политик. Съгласно споразумението за поста може да се предложи или политическо лице или администратор. „Няма никъде написан правилник, че трябва на поста да е политик\", посочи лидерът на НФСБ. По думите му сигурността на кабинета не е била под изпитание.  \r\nДеница КИТАНОВА", "date": "2018.11.22", "title": "Валери Симеонов, НФСБ: Марияна Николова е изключително добре подготвен администратор и професионалист, нямам лични отношения с нея"}
{"url": "http://www.focus-news.net/news/2018/11/22/2593424/predsedatelyat-na-narodnoto-sabranie-tsveta-karayancheva-balgariya-razchita-na-podkrepata-na-finlandiya-za-prekratyavane-na-mehanizma-za-satrudnichestvo-i-otsenka-na-ek.html", "text": "България разчита на подкрепата на Финландия за прекратяване на Механизма за сътрудничество и оценка на Европейската комисия. Това заяви председателят на Народното събрание Цвета Караянчева по време на срещата си с председателя на парламента на Финландия Паула Рисикко, съобщиха от пресцентъра на  Народното събрание . Цвета Караянчева е начело на българска парламентарна делегация, която е на официално посещение в Република Финландия.  \r\nПредседателят на Народното събрание информира финландските си колеги, че България изпълнява стриктно всички препоръки от докладите на ЕК. Тя подчерта, че в последния доклад на Комисията е записано, че вече отпадат три области за наблюдение над България – показателите за независимост на съдебната власт, нормативна уредба и борба с организираната престъпност. Предвид отчетения успех в доклада за България Цвета Караянчева подчерта, че страната ни разчита Финландия да даде своя глас за прекратяването на Механизма за сътрудничество и оценка. По време на разговора Цвета Караянчева отправи покана към председателя на финландския парламент да посети страната ни заедно със свои колеги и изрази готовност за организирането на срещи с парламентарните комисии по правни въпроси, по вътрешна сигурност и обществен ред и по бюджет и финанси, на които да бъдат разяснени усилията на България по конкретните показатели от механизма. Председателят на българския парламент акцентира върху приетите закони за киберсигурността, за мерките срещу изпирането на пари, както и промените в НК и НПК, свързани със съдебната реформа. Като конкретен пример за усилията на България Цвета Караянчева посочи и приетия от българския парламент нов антикорупционен закон, с който беше създаден специализиран антикорупционен орган. Тя допълни, че органът вече работи ефективно и това беше отчетено и от последния доклад на ЕК.   \r\nПредседателят на парламента отбеляза още, че миграционният натиск, корупцията, киберсигурността са сред основните акценти и в актуализараната стратегия за национална сигурност, одобрена от българския парламент. Цвета Караянчева подчерта позицията на България, че споразумението на ЕС с Турция дава ефективни резултати и мигрантският натиск върху българо-турската граница, която е и външна граница на Съюза, е почти нулев. \"Това споразумение е важно за всички европейски страни и затова усилията по него и за ефективното сътрудничество с Турция трябва да продължат в същата посока\", заяви още тя.  \r\nЦвета Караянчева подчерта още, че страната ни отдавна е изпълнила всички критерии за членство в Шенген. \"Отдавна пазим външната граница на ЕС по шенгенските стандарти и е време България да бъде приета в общото пространство\", заяви тя. Председателят на парламента изтъкна и ефективното сътрудничество с представителите на Фронтекс, както и гласуваните от българския парламент законодателни промени, които разрешиха на българската армия също да участва в охраната на границата.  \r\nПо време на срещата председателят на финландския парламент поздрави българската делегация с успешното провеждане на Българско председателство на Съвета на ЕС. В тази връзка Цвета Караянчева изрази надежда, че темата за свързаността, сигурността и европейските перспективи пред страните от Западните Балкани може да намери централно място и сред финландските приоритети по време на тяхното председателство през втората половина на 2019 година. \"Тази тема е от изключителна важност за сигурността на всички европейски граждани и целия Европейски съюз\", допълни още Цвета Караянчева.  \r\nПредседателят на Народното събрание даде висока оценка на добрите двустранни отношения с Финландия, конструктивното сътрудничество в рамките на ЕС и партньорството по линия на НАТО. На срещата беше изразена увереност, че активният диалог ще продължи да се развива и задълбочава в интерес на общите цели на двете страни.  \r\nПредседателят на Народното събрание подчерта, че сътрудничеството между парламентите е на много добро ниво и е солидна база за успешното развитие на партньорството в сферата двустранните търговско-икономически отношения. Цвета Караянчева сподели желанието на България за информиране на финландския бизнес и граждани за възможностите, които предлага страната ни за инвестиции в сферата на туризма. Двете страни изразиха желание и за насърчаване на културния и образователен обмен с цел разширяване на директните контакти и по-добро познаване на българските традиции и обща история от финландските граждани.  \r\nВ състава на българската парламентарна делегация са народните представители от Групата за приятелство България – Финландия Анелия Клисарова, Петър Петров, Елхан Кълков, както и народният представител Боряна Георгиева.", "date": "2018.11.22", "title": "Председателят на Народното събрание Цвета Караянчева: България разчита на подкрепата на Финландия за прекратяване на Механизма за сътрудничество и оценка на ЕК"}
{"url": "http://www.focus-news.net/news/2018/11/22/2593427/haskovo-obshtnostniyat-tsentar-za-podkrepa-na-detsa-i-roditeli-za-poredna-godina-initsiira-aktsiyata-podari-igrachka.html", "text": "Общностният център за подкрепа на деца и родители за поредна година инициира акцията „Подари играчка“. Това съобщиха от пресцентъра на  Община Хасково . Кошовете за събиране на играчки вече са разположени в сградата на Община Хасково, читалище „Заря“, Младежки център и Общностен център за подкрепа на деца и родители. Играчките могат да бъдат използвани, но здрави и почистени. \r\nСъбраните играчки ще бъдат предоставени на деца, чиито родители нямат възможност да им осигурят такива.", "date": "2018.11.22", "title": "Хасково: Общностният център за подкрепа на деца и родители за поредна година инициира акцията „Подари играчка“"}
{"url": "http://www.focus-news.net/news/2018/11/22/2593425/menda-stoyanova-gerb-priemayki-promenite-v-kodeksa-za-zastrahovaneto-nyama-da-se-uvelichi-zastrahovatelnata-premiya.html", "text": "Не искаме нашата застрахователна премия да се увеличава двойно и тройно и приемайки промените в Кодекса за застраховането, тя няма да се увеличи. Това каза народният представител от ПГ на ГЕРБ и председател на Бюджетна комисия Менда Стоянова по време на дебатите по Кодекса за застраховането и тавана на застраховките, предаде репортер на  Агенция „Фокус“ . „Предложението в този член, който след малко ще гласуваме е да се изработи методика. Тя ще бъде изработена съвместно с гаранционния фонд, Министерство на здравеопазването, Министерство на труда и социалната политика. Тази методика ще даде критерии, индикатори и възможност за еднакво прилагане и изчисляване на обезщетенията при имуществени и при неимуществени обезщетения в резултат на ПТП\", обясни Стоянова. \"Защо е необходима тази методика? Такава методика има в повече от половината европейски държави. Тя е необходима, за да има справедливост при присъждането на обезщетенията и второ хората да разберат, че трябва да си търсят имуществени обезщетения, каквито плащат застрахователите в Европа и които могат да бъдат много по-големи от тези, неимуществени, за които говорим“, каза още Менда Стоянова. Според нея тази методика е необходима и заради практиката на съда. Тя уточни, че е предложила да се сложи таван до 5000 лв. за обезщетенията при неимуществени вреди при смърт на пътя за нероднини, в емоционална връзка с починалия.  \r\nДеница КИТАНОВА", "date": "2018.11.22", "title": "Менда Стоянова, ГЕРБ: Приемайки промените в Кодекса за застраховането няма да се увеличи застрахователната премия"}
{"url": "http://www.focus-news.net/news/2018/11/22/2593419/milka-hristova-bsp-sofiya-stolichna-obshtina-ima-resursi-i-vazmozhnosti-da-izraboti-kompensatoren-mehanizam-za-zagubite-na-biznesa-okolo-remonta-na-ul-graf-ignatiev.html", "text": "Столична община има ресурси и възможности да изработи един компенсаторен механизъм, тъй като загубите, които търпи бизнесът са много големи. Това каза заместник-председателят на Столичния общински съвет и съветник от БСП Милка Христова по време на редовно заседание на СОС, предаде репортер на  Агенция „Фокус“ . „Тези загуби не бяха възможни да се планират, защото не се знаеше сроковете, в който щеше да бъде реализиран ремонтът. Най-важното за един бизнес е той да бъде предсказуем“, обясни тя. Според нея това са въпроси, които не трябва да бъдат инструмент на ПР-акции и аз бих задала въпрос към колегите от ГЕРБ, кое им дава право да се срещат сами с бизнеса, сами да изработват предложения и сами да вземат решения. Това трябва да е дело на всички политически групи“, поясни още Милка Христова. По думите й качествената работа на една политическа сила не зависи от броя на членовете в нея, а от мотивацията и работата им. „Смятам, че и нашата група има какво да даде като предложения. Нека да направим една група, в която да бъдат включени представители от всички политически групи в Столичния общински съвет и да се изработи такъв механизъм и действително да бъдат компенсирани по някакъв начин търговците, които търпят загуби“, коментира тя.  \r\nДаяна ДЮЛГЕРОВА", "date": "2018.11.22", "title": "Милка Христова, БСП-София: Столична община има ресурси и възможности да изработи компенсаторен механизъм за загубите на бизнеса около ремонта на ул. „Граф Игнатиев“"}
{"url": "http://www.focus-news.net/news/2018/11/22/2593429/veliko-tarnovo-vazstanoveno-e-dvizhenieto-po-ednata-lenta-na-pat-ii-55-kilifarevo-gurkovo-prez-prohoda-na-republikata-v-rayona-na-selo-vaglevtsi.html", "text": "Възстановено е движението по едната лента на път II-55 Килифарево – Гурково през Прохода на Републиката в района на село Въглевци. Това съобщиха от пресцентъра на  Агенция „Пътна инфраструктура“ .", "date": "2018.11.22", "title": "Велико Търново: Възстановено е движението по едната лента на път II-55 Килифарево – Гурково през Прохода на Републиката в района на село Въглевци"}
{"url": "http://www.focus-news.net/news/2018/11/22/2593426/veliko-tarnovo-katastrofa-mezhdu-lek-avtomobil-i-bus-e-stanala-v-rayona-na-selo-vaglevtsi-nyama-postradali.html", "text": "Катастрофа между лек автомобил и бус затруднява движението в района на село Въглевци. Това съобщиха за  Радио „Фокус“ – Велико Търново  от ОДМВР – Велико Търново. Няма пострадали при инцидента, който е станал на мокър и хлъзгав участък в Прохода на Републиката. Служители на сектор „Пътна полиция“ са на място и временно регулират движението. От полицията апелират водачите да се движат внимателно и с повишено внимание. \r\nМария НЕДЕВА", "date": "2018.11.22", "title": "Велико Търново: Катастрофа между лек автомобил и бус е станала в района на село Въглевци, няма пострадали"}
{"url": "http://www.focus-news.net/news/2018/11/22/2593430/arh-veselina-ilieva-obshtina-burgas-predstoi-remont-na-sgradata-na-obshtinata-no-vapreki-tova-administratsiyata-shte-prodalzhi-da-raboti.html", "text": "Предстои ремонт на сградата на Общината, но въпреки това администрацията ще продължи да работи. Това каза главният архитект на Община Бургас Веселина Илиева по време на пресконференция по повод проекта за обновяване и внедряване на мерки за енергийна ефективност в сградата на Общината, предаде репортер на  Радио „Фокус“ – Бургас . Според Илиева обществената поръчка е на стойност 2 222 644 лева с ДДС и се финансира по оперативна програма „Региони в растеж“. Община Бургас ще съфинансира проекта.  \r\nЕдни от мерките са: подмяна на дограмите на прозорците, заменянето на климатиците с нов термопомпен агрегат, поставянето на нова котелна инсталация за отопление и осигуряване на енергоспестяващи крушки с тази цел да бъдат спестени 1 152 695 киловат часа годишно първична енергия. Освен това на сградата ще бъде поставена вътрешна, а не външна инсталация. \r\nСрокът за изпълнение на проекта между 180 и 210 работни дни. \r\nМария КУРТЕВА", "date": "2018.11.22", "title": "Арх. Веселина Илиева, Община Бургас: Предстои ремонт на сградата на Общината, но въпреки това администрацията ще продължи да работи"}
{"url": "http://www.focus-news.net/news/2018/11/22/2593432/sofiya-sistemata-na-kat-otnovo-raboti.html", "text": "Системата на КАТ - София отново работи. Това съобщиха за  Агенция „Фокус“  от пресцентъра  МВР . Системата не е работила 30-40 минути. Няма натрупала се опашка, работата не е била сериозно затруднена. Проблемът е бил отстранен бързо.  \r\nТеодора ПАТРОНОВА", "date": "2018.11.22", "title": "София: Системата на КАТ отново работи"}
{"url": "http://www.focus-news.net/news/2018/11/22/2593431/aleksandar-kovachev-drsz-plovdiv-oblast-smolyan-e-na-osmo-myasto-po-ravnishte-na-bezrabotitsa-v-stranata-kam-kraya-na-oktomvri.html", "text": "Област Смолян е на осмо място по равнище на безработица сред регионите в страната към края на месец октомври. Това каза за  Радио „Фокус“ – Смолян  Александър Ковачев – старши експерт в Дирекция „Регионална служба по заетостта“ – Пловдив. По думите му към 31 октомври безработните, регистрирани в дирекциите „Бюро по труда“ в Смолянска област, са 5670 и са с 9% по-малко спрямо същия месец на предходната година. \r\n\"Родопчаните, постъпили на работа през октомври тази година, са 587. Местните бюра по труда са устроили на работа 471 души\", поясни експертът. От тях 395 са на несубсидирани работни места и 76 на субсидирани работни места по програми и мерки за заетост. Ковачев каза още, че през октомври 2018 г. в бюрата по труда в област Смолян работодателите са заявили 452 работни места на първичния пазар и 145 места по програми и мерки за заетост. \r\nНели ГЕРГЬОВСКА", "date": "2018.11.22", "title": "Александър Ковачев, ДРСЗ – Пловдив: Област Смолян е на осмо място по равнище на безработица в страната към края на октомври"}
{"url": "http://www.focus-news.net/news/2018/11/22/2593413/ot-taka-narechenoto-kosovo-s-lyubov-obzor.html", "text": "Водещата тема във всички косовски медии е решението на правителството на страната да наложи вносни мита от 100% върху всички стоки с произход Сърбия и Босна и Херцеговина. Мярката няма да се прилага за международните марки, произведени в двете съседни страни.  Премиерът Рамуш Харадинай  заяви в сряда, че Прищина е принудена да вземе решението \"защото Сърбия блокира Косово\". \"Ние анализирахме начина, по който Сърбия прилага споразумението ЦЕФТА (Централно-европейско споразумение за свободна търговия) по отношение на Косово. Стоките от Косово срещат затруднения при влизането в Сърбия, всеки продукт е анализиран и транспортирането е затруднено. Те възпрепятстват нашите стоки, въпреки че сме се оплаквали няколко пъти. Това е легитимна мярка, която Косово предприе\", заяви Харадинай. Министър-председателят също така разкри, че не се е консултирал с  президента на страната Хашим Тачи  по данъчното решение, защото е в чужбина, но че е обсъдил въпроса с  председателя на парламента Кадри Весели  и  вицепремиера Фатмир Лимай .   Министърът на търговията и индустрията Едрит Шала  каза на правителствено заседание в сряда, че Косово е ангажирано да работи за подобряване на отношенията с всички съседи, но \"тези отношения не могат да бъдат подобрени, когато Република Косово не се третира като равна държава\".  Заместник министър-председателятЕнвер Ходжай   се обърна към „Фейсбук“, за да коментира решението на правителството. \"Сърбия продължи с дивашки и мръсни кампании срещу Косово, опитвайки се да навреди на Косово на международната сцена, като по този начин наруши процеса на нормализиране между двете страни. Косово предприе първата стъпка за налагане на десет процента мито, но тъй като това не беше достатъчно, за да промени деструктивното отношение на Сърбия към Косово, правителството на Косово реши днес да наложи 100% мито за вноса от Сърбия и Босна. Република Косово ще предприеме всички необходими мерки за защита на своя суверенитет и жизненоважни интереси \", пише Ходжай.   Вицепремиерът и министър на външните работи Беджет Пацоли   заяви, че решението на правителството на да увеличи вносните ставки не е насочено срещу косовските сърби и е част от усилията на Косово за изграждане на достойна държава.\"Същото важи и за Босна и Херцеговина, която действа синхронизирано със Сърбия, когато става дума за Косово\", пише Пацоли. Той изрази надежда, че това няма да доведе до увеличение на цените, тъй като няма причина за това и обеща, че правителството ще бъде близо до търговията, производителите и гражданите. \"Днешното гласуване на правителствената среща беше единодушно, каквато е и правителствената коалиция\", каза Пацоли.  Министърът на инфраструктурата Пал Лекай , заяви в сряда, че ако митническото решение бъде отменено, няма причина сегашното правителство да съществува. Лекай твърди, че никой не може да ги накара да отменят решението. \"Няма оттегляне от решението, натискът няма да проработи, но ако то бъдепремахнато, няма причина правителството да съществува\", подчерта той, като добави, че правителството на Харадинай няма да бъде свалено от „Сръбска листа“ и опозиционните партии и ще продължи да изпълнява задълженията си. Говорейки за неуспеха на Косово да стане член на Интерпол, Лекай заяви, че след голямата агресия на Сърбия, диалогът между Косово и Сърбия трябва да бъде прекъснат.  „Сръбска листа“ , която доскоро беше част от управляващата коалиция в Косово, обяви, че решението на правителството да увеличи вносните мита със 100% е „неофициално обявяване на война срещу косовските сърби“ Лидерът на фракцията Горан Ракич  излезе с изявление до медиите, в което се казва, че „Прищина иска да изгони сърбите от Косово“. „Ако тази лудост не бъде прекратена, сръбският народ няма да има шанс да оцелее в Косово и ще бъде ликвидиран. Ето защо, ние призоваваме за спешна реакция и помощ от Белград“, добави Ракич. Koha Ditore  съобщава на своята първа страница, че правителството е предполагало, че ще въведе допълнителни мерки спрямо Сърбия в отговор на кампанията й срещу Косово на международната сцена. На първата страница, изцяло посветена на историята за вносните мита,  Zeri  публикува знак „Стоп“ и заглавие:  \"От ‚така нареченото‘ Косово с любов\" . Изданието пише, че диалогът за нормализиране на отношенията между Косово и Сърбия, който продължава вече 7 години, не е постигнал целта си и дипломатическата борба се изостря. Сърбия продължава да създава пречки за Косово, както в отношенията му с други държави, така и в членството му в международни организации, но също забавя вътрешните процеси, като трансформирането на силите за сигурност на Косово във Въоръжени сили на Косово. Също така се казва, че правителството в Прищина \"обяви отворена икономическа война на Сърбия\", като е въвело 100% мито върху нейните стоки. \r\nРедакция:", "date": "2018.11.22", "title": "„От 'така нареченото' Косово с любов“ (ОБЗОР)"}
{"url": "http://www.focus-news.net/news/2018/11/22/2593428/iskren-veselinov-obedineni-patrioti-golyamata-zaplaha-che-shte-badem-zaobikoleni-ot-trabata-na-turski-potok-ne-se-sluchi.html", "text": "След двугодишни и повече усилия на енергийния екип в правителството голямата заплаха, че ще бъдем заобиколени от тръбата на „Турски поток“ не се случи. Това каза заместник-председателят на ПГ на „Обединени патриоти“ Искрен Веселинов, предаде репортер на  Агенция „Фокус“ .  „Ставаме една от сериозните транзитиращи страни“, каза още Искрен Веселинов. Той уточни, че в това отношение новината е много добра. „Чисто процедурно освен подписването на самите споразумения следва изграждането на трасето, договорите за доставка и търговете за свободния резерв. Тези търгове за капацитета на тръбите, всъщност предхождат изграждането, за да бъде гарантирано неговото използване. Може би следващите месеци ще имаме такива търгове“, каза той.  \r\nНа въпрос кога реално ще има въздействие върху икономиката, Веселинов заяви, че от първия момент. „Всеки инвестиционнен процес означава пари, които се реализират в строителство, ако щете в изработване на строителни разрешения. Няма фиксирани срокове, ние трябва до 2022 г. да сме готови“.  \r\nДеница КИТАНОВА", "date": "2018.11.22", "title": "Искрен Веселинов, „Обединени патриоти“: Голямата заплаха, че ще бъдем заобиколени от тръбата на „Турски поток“ не се случи"}
{"url": "http://www.focus-news.net/news/2018/11/22/2593433/kyustendil-za-vtora-poredna-godina-dupnitsa-shte-bade-domakin-na-gala-vecher-po-kik-boks.html", "text": "За втора поредна година Дупница ще бъде домакин на гала вечер по кик бокс. Това каза за  Радио „Фокус“ - Пирин  Кирил Чакъров, председател на клуб по кик бокс „Патриот“. Дупничанинът Доброслав Радев излиза да защитава Балканския пояс, който спечели миналата година. Той ще се изправи срещу многократния гръцки шампион Шерифи Сахилис от Гърция. Срещата ще бъде последна на гала вечерта, която ще се проведе на 24 ноември, а началото е в 19.30 часа в Спортната зала. Още двама дупничани ще се появят на ринга - Славчо Павлов и Драгомир Кацаров. Тази година са предвидени и два женски мача. Почти всички билети вече са продадени, остават само още 200. \r\nЛора КАЛЧЕВА", "date": "2018.11.22", "title": "Кюстендил: За втора поредна година Дупница ще бъде домакин на гала вечер по кик бокс"}
{"url": "http://www.focus-news.net/news/2018/11/22/2593435/evgeni-krusev-zam-kmet-na-sofiya-25-lokatsii-za-zarezhdane-na-elektricheski-avtomobili-shte-badat-izgradeni-na-teritoriyata-na-grada.html", "text": "Около 350 са електрически автомобили в София. С днешното решение на Общинския съвет се открива процедура по подаване под наем на публично общинска собственост за изграждане на 25 локации на зарядна инфраструктура, която ще може да зарежда 50 автомобила в \"Синя\" и \"Зелена\" зона основно. Това каза пред журналист зам.-кметът на София по направление „Транспорт, транспортни комуникации“ по време на редовно заседание на Столичния общински съвет, предаде репортер на  Агенция „Фокус“ . “С приемането на този доклад, целим да продължим устойчивата политика за налагане на все повече електрически превозни средства и подобряване на околната среда. Статистиката показва, че използването на електромобили се увеличава с нарастващи темпове и с тази точка ние се опитваме и вярвам, че ще успеем да отговорим на нарастващото търсене на зарядни станции в София\", коментира Евгени Крусев.   \r\nДаяна ДЮЛГЕРОВА", "date": "2018.11.22", "title": "Евгени Крусев, зам.-кмет на София: 25 локации за зареждане на електрически автомобили ще бъдат изградени на територията на града"}
{"url": "http://www.focus-news.net/news/2018/11/22/2593434/pazardzhik-vazstanoveno-e-dvizhenieto-na-mps-nad-12-t-po-pat-ii-842-belovo-yundola.html", "text": "Възстановено е движението на МПС над 12 т по път II-842 Белово – Юндола. Това съобщиха от пресцентъра на  Агенция \"Пътна инфраструктура\" .", "date": "2018.11.22", "title": "Пазарджик: Възстановено е движението на МПС над 12 т по път II-842 Белово – Юндола"}
{"url": "http://www.focus-news.net/news/2018/11/22/2593437/burgas-rayonna-prokuratura-burgas-zadarzha-za-72-chasa-mazh-obvinen-v-krazhba-na-15-000-lv-ot-zhena-s-uvrezhdaniya.html", "text": "Районна прокуратура – Бургас задържа за срок до 72 часа Ерхан Р. Той е обвинен за това, че на 06 ноември 2018 г. в с. Крушевец, община Созопол, отнел чужди движими вещи – парична сума в размер на 15 000 лв., три мобилни телефона и други вещи (дрехи и обувки) от владението на жена без нейно съгласие с намерение противозаконно да ги присвои. Това съобщиха от пресцентъра на  Районна прокуратура – Бургас  . \r\nПредстои (в утрешния ден) Районна прокуратура – Бургас да внесе в съда искане за определяне на постоянна мярка за неотклонение „Задържане под стража“ спрямо обвиняемия.", "date": "2018.11.22", "title": "Бургас: Районна прокуратура – Бургас задържа за 72 часа мъж, обвинен в кражба на 15 000 лв. от жена с увреждания"}
{"url": "http://www.focus-news.net/news/2018/11/22/2593436/sliven-obiski-i-aresti-sa-izvarsheni-pri-operatsiya-sreshtu-razprostranenieto-na-narkotitsi-na-teritoriyata-na-oblastta.html", "text": "Обиски и арести са извършени при операция срещу разпространението на наркотици на територията на областта. Това съобщиха от  ОДМВР – Сливен . На 21 ноември полицейски сила от областната дирекция и районните управление на Сливен, Нова Загора, Котел и Твърдица са извършили едновременни проверки на обекти, адреси и по главните и общински пътища на областта. В хода на операцията са иззети различни количества марихуана, разпределени в дози и предназначени за разпространение. \r\nКриминалисти на РУ - Нова Загора са извършили претърсване в частен имот в село Кортен. Иззета е суха листна маса, която при полевия тест е реагирала на марихуана. По същото време са извършени процесуално-следствени действия в дома на 29-годишен с инициали А.С. в местността Дюлева река край град Сливен. Полицейските служители са намерили и иззели 34 броя станиолови топчета, съдържащи кафява суха листна маса, която при теста е реагирала на марихуана. При действия на полицейските служители в сливенския квартал „Дружба“ е установен криминално проявен с инициали А.А. на 49 години от град Сливен. В него е намерен плик, съдържащ марихуана. \r\nА.А. е криминално проявен за кражба, управление на моторно превозно средство без шофьорска книжка и други. А.С. е криминално проявен за кражба. Двамата са задържани за 24 часа. Образувани са досъдебни производства. \r\nРезултатите от операцията се обобщават, назначени са експертизи, както и установяване на точното количество иззето наркотично вещество. \r\nВ хода на акцията от служители на ЗЖУ-Бургас в град Нова Загора е установен водач на МПС, употребил наркотични вещества. На път І-7, преди село Мокрен, екип на РУ-Котел е хванал водач с алкохол 2,47 промила. Двамата са задържани. Срещу тях са започнати бързи производства. \r\nОперациите по противодействие на наркоразпространението на територията на ОДМВР - Сливен продължават.", "date": "2018.11.22", "title": "Сливен: Обиски и арести са извършени при операция срещу разпространението на наркотици на територията на областта"}
{"url": "http://www.focus-news.net/news/2018/11/22/2593438/ministar-krasimir-valchev-sistemata-na-obrazovanieto-vse-poveche-shte-se-razviva-v-rezultat-na-inovatsiite-i-initsiativnostta-na-uchitelite.html", "text": "Ще защитим всяко училище без значение колко ученици учат в него. Това заяви министърът на образованието и науката Красимир Вълчев в Златоград, където проведе първата си работна среща с учители и директори на детски градини и училища в област Смолян. Това съобщиха от пресцентъра на  МОН . В региона има 27 защитени училища и 16 детски градини. \r\nМинистърът подчерта, че благодарение на добрите педагогически специалисти учениците от областта са с най-високи резултати на националните външни оценявания. \"В региона има запазени традиции в областта на образованието и независимо от проблема с миграцията всяко едно дете трябва да бъде обучено и да получи житейски възможности\", каза министърът.   \r\nТой имаше възможност да види резултатите от заниманията по проекта „Твоят час“ и препоръча да се организират повече междуучилищни дейности и занимания по интереси в областта на математиката, физиката и природните науки.  \r\n\"Системата на образованието все повече ще се развива в резултат на иновациите и инициативността на учителите\", посочи министърът. Той подчерта, че учителите са отговорни и подготвени и затова получават подкрепа от държавата. По думите му учителите са най-важни за социално-икономическото развитие на държавата. \r\nБлагодарение на доброто партньорство между областната управа, община,  детски градини и училища и МОН в Златоград е подобрена училищната инфраструктура, стана ясно по време на посещението на министъра в ДГ “Радост“ и ОУ “Васил Левски“ . В детската градина има изграден кабинет, в който ресурсен учител и логопед помагат на деца, осигурено е и здравословно хранене. В училището министърът видя просторните физкултурен салон и басейн, които в рамките на извънкласни дейности ще могат да се ползват и от деца от други училища и селища от община Златоград. \r\nМинистър Вълчев поздрави учениците, които участваха в тържеството в чест на 106-ата годишнина от Освобождението на Златоград на 21 ноември. \r\nПо време на тържествена сесия на Общинския съвет кметът на града Мирослав Янчев раздаде 17 награди, три от които колективни, на ученици от града, които са се отличили на олимпиади, състезания и конкурси и в инициативи, посветени на популяризиране историята и традициите на Златоградския край.", "date": "2018.11.22", "title": "Министър Красимир Вълчев: Системата на образованието все повече ще се развива в резултат на иновациите и инициативността на учителите"}
{"url": "http://www.focus-news.net/news/2018/11/22/2593442/parlamentat-shte-zasedava-izvanredno-na-27-noemvri-2018-g-za-da-razgleda-byudzhetite-na-doo-i-nzok-za-2019-g-na-vtoro-chetene.html", "text": "Парламентът ще заседава извънредно на 27 ноември 2018 г., за да разгледа бюджетите на ДОО и НЗОК за 2019 г. на второ четене, предаде репортер на  Агенция \"Фокус\".  \r\nПредложението представи председателстващият пленарното заседание Емил Христов. \"За предложението гласуваха 88 народни представители, \"против\" - 6 и \"въздържали се\" - 1, с което то бе прието.  \r\nДеница КИТАНОВА", "date": "2018.11.22", "title": "Парламентът ще заседава извънредно на 27 ноември 2018 г., за да разгледа бюджетите на ДОО и НЗОК за 2019 г на второ четене"}
{"url": "http://www.focus-news.net/news/2018/11/22/2593440/ministar-predsedatelyat-boyko-borisov-se-sreshtna-s-ministara-na-vanshnite-raboti-na-egipet-sameh-shukri.html", "text": "Премиерът Бойко Борисов проведе среща с министъра на външните работи на Арабска република Египет Самех Шукри, който е на посещение в София. Това съобщиха от  Правителствената информационна служба . Двамата обсъдиха сътрудничеството между България и Египет в сферата на икономиката, търговията, образованието и сигурността. \r\nБългарският премиер подчерта ползотворните срещи, които проведе с президента на Египет - Абдел Фаттах Ас-Сиси и премиера Мустафа Мадбули през октомври в Кайро. Борисов посочи, че проведените разговори са дали значителен тласък на възможностите за разширяване и задълбочаване на двустранното сътрудничество в различни области. „Необходими са стъпки за разширяване на инвестиционното сътрудничество – двете страни могат да играят ролята на „мост” за своя инвестиционен и експортен интерес съответно към Европа и към Близкия изток и Африка”, каза Борисов. Той допълни, че както българските, така и египетските компании следва да бъдат окуражавани за бизнес и развитие на производството в специални икономически зони. „Нашето желание е да активизираме търговско-икономическите връзки и инвестиционното сътрудничество там където е налице сериозен неизползван потенциал”, каза още министър-председателят.   \r\nМинистърът на външните работи Самех Шукри приветства решението на българското правителство за създаване на смесена комисия за сътрудничество с Арабска република Египет. Решението беше одобрено на заседанието на Министерския съвет вчера, а целта на Комисията е засилване на сътрудничеството в политическата, икономическата, търговската, културната, информационната, земеделската, научната и техническата сфери, както и във всеки друг аспект от двустранен интерес.", "date": "2018.11.22", "title": "Министър-председателят Бойко Борисов се срещна с министъра на външните работи на Египет Самех Шукри"}
{"url": "http://www.focus-news.net/news/2018/11/22/2593444/ek-planat-yunker-v-deystvie-vazstanovyavane-na-investitsiite-v-evropa.html", "text": "В публикувано днес съобщение Комисията показва как Планът за инвестиции за Европа, т.нар. план „Юнкер“, е помогнал за възстановяването на устойчивото равнище на инвестициите в Европа, четири години след началото на неговото изпълнение, съобщава  пресслужбата на Европейската комисия . \r\nПървоначалната цел на Плана за инвестиции и свързаните с него очаквания са надхвърлени – до момента са мобилизирани инвестиции в размер на 360 млрд. евро, две трети от които са от частни източници. Благодарение на подкрепата на Европейския фонд за стратегически инвестиции (ЕФСИ) 850 000 малки и средни предприятия ще могат да се възползват от подобрен достъп до финансиране. Според оценки със средства от ЕФСИ вече е подкрепено създаването на над 750 000 работни места, като се очаква техният брой да достигне 1,4 милиона до 2020 г. Това се отразява положително на милиони европейски домакинства.  \r\nБлагодарение на плана „Юнкер“ БВП на ЕС вече е нараснал с 0,6%, като се очаква този процент да достигне 1,3% до 2020 г. Планът е от полза за всички държави от ЕС, особено за тези, които бяха засегнати най-силно от кризата. Днес успешният модел на ЕФСИ се превръща в новия еталон за подкрепяните от ЕС инвестиции както в рамките на Съюза, така и извън него – новия фонд InvestEU и Инструмента за съседство, сътрудничество за развитие и международно сътрудничество, предложени от Комисията за следващия дългосрочен бюджет на ЕС.  \r\nБезспорният успех на плана „Юнкер“ се дължи както на неговото инвестиционно измерение, така и на две други негови измерения. Съобразената с нуждите подкрепа на стотици организатори на проекти в рамките на Европейския консултантски център по инвестиционни въпроси, който вече е разгледал 860 молби, и Европейският портал за инвестиционни проекти, който предоставя на инвеститорите лесен достъп до готови за изпълнение проекти, са две важни иновации в този контекст.", "date": "2018.11.22", "title": "ЕК: Планът „Юнкер“ в действие: възстановяване на инвестициите в Европа"}
{"url": "http://www.focus-news.net/news/2018/11/22/2593443/stara-zagora-dvama-mazhe-sa-zadarzhani-za-darzhane-na-predmeti-predstavlyavashti-kulturno-istoricheska-tsennost.html", "text": "Специализираната полицейска операция за пресичане, разкриване и документиране на престъпления, свързани с незаконни проучвания на местности, представляващи археологически паметници на културата, държане и търгуване с колекции от монети и предмети, представляващи културно-историческа ценност, е проведена на 21 ноември. Това съобщиха от пресцентъра на  МВР . \r\nВ хода на действията, реализирани от служители на сектор \"Противодействие на криминалната престъпност\" при ОДМВР – Стара Загора, е задържан 57-годишен мъж от областния град. При процесуално-следствени действия от дома му са иззети около 600 антични предмета от различни исторически епохи,  25 старинни монети, металдетектор и дистанционен локатор за благородни метали. Образувано е досъдебно производство за престъпление по чл. 278, ал. 6 от НК.  \r\nСъщият ден в ареста е попаднал и 42-годишен старозагорец, след като в жилището му полицаите открили металдетектор, дистанционен локатор за благородни метали, 4 римски старинни предмета и 96 еднакви метални орнамента, вероятно от колан от средновековието.  \r\nНа двамата задържани са наложени 24-часови мерки са наложени 24-часови мерки за неотклонение. Продължава работата в рамките на образуваните досъдебни производства по чл. 278, ал. 6 от НК.", "date": "2018.11.22", "title": "Стара Загора: Двама мъже са задържани за държане на предмети, представляващи културно-историческа ценност"}
{"url": "http://www.focus-news.net/news/2018/11/22/2593445/veliko-tarnovo-v-tsentara-na-grada-veche-ima-koledna-ukrasa-teche-podgotovkata-i-na-koledniya-bazar.html", "text": "Вече е монтирана част от коледната украса в старата столица - светещи тела и елементи има в центъра, в парковете и в някои от кварталите, предаде репортер на  Радио „Фокус“ – Велико Търново . От Община Велико Търново припомниха, че броят на лампичките надхвърля 1000. Поставянето им, както и това на стоте празнични фигури, се очаква да приключи до 24 ноември, за да бъдат включени месец преди Бъдни вечер и Коледа. Тези, които са монтирани, вече светят във вечерните часове. Голяма изкуствена елха и тази година ще има пред сградата на местната администрация. Украсени ще са и естествените елхи в района на паметник „Майка България“. \r\nЗапочна подготовката и на традиционния Коледен базар, който се подрежда в парк „Марно поле“ и който се очаква да бъде открит със специален празник в началото на декември. Там отново ще се продават ръчно изработени сувенири, играчки, произведения на художествените занаяти, вино, пелин и различни вкусотии. Ще има и специална къщичка на Дядо Коледа, в която джуджетата ще приемат писмата на децата. \r\nЛуиза ТРАНЧЕВА", "date": "2018.11.22", "title": "Велико Търново: В центъра на града вече има коледна украса, тече подготовката и на Коледния базар"}
{"url": "http://www.focus-news.net/news/2018/11/22/2593446/plovdiv-80-godishen-mazh-e-s-opasnost-za-zhivota-sled-kato-e-blasnat-na-peshehodna-pateka-v-asenovgrad.html", "text": "80-годишен мъж е с опасност за живота, след като е блъснат на пешеходна пътека. Това съобщиха от  ОДМВР - Пловдив . Пътният инцидент е станал 21 ноември около 7.30 часа. Лек автомобил „Фиат“ блъснал пресичащ на пешеходна пътека 80-годишен мъж на ул. „Васил Левски“ в Асеновград. Пострадалият е настанен в болница с опасност за живота. 68-годишният водач е тестван с дрегер за алкохол и резултатът е отрицателен. Причините и обстоятелствата около произшествието се изясняват.", "date": "2018.11.22", "title": "Пловдив: 80-годишен мъж е с опасност за живота, след като е блъснат на пешеходна пътека в Асеновград"}
{"url": "http://www.focus-news.net/news/2018/11/22/2593381/pazardzhik-v-panagyurishte-shte-bade-predstavena-kniga-za-baba-tonka-v-ramkite-na-proekta-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "За трета поредна година Община Панагюрище организира „Изкуство с панагюрски дъх – творчество От общността За общността“. Това съобщи за  Радио „Фокус“ – Пазарджик  Радка Костуркова от Общината. Тя обясни, че жителите и гостите на Панагюрище имат възможността да се докоснат до творчеството на местни творци, художници, музиканти, панагюрски таланти. „От 17.30 часа в Общинска библиотека „Стоян Дринов“ председателят на Съюза на българските писатели Боян Ангелов ще представи книгата „Баба Тонка“ на Благовеста Касабова. На 23 ноември в Народно читалище „Пробуда-1872“ - село Баня от 18.00 часа ще се състои официалното откриване на фотоизложбата „С кръст и меч“, посветена на живота и делото на Заклинателя на оборищенци Поп Груйо Бански. Изложбата е финансирана от Община Панагюрище по проект „Панагюрище – духовност и творчество в едно“. От 18.00 часа в Народно читалище „Виделина-1865“, членове на Клуба за литература и изкуство „Виделина“ ще представят творчеството на поетесата Камелия Кондова“, обясни Костуркова. \r\nВаня НИКОЛОВА", "date": "2018.11.22", "title": "Пазарджик: В Панагюрище ще бъде представена книга за Баба Тонка в рамките на проекта „Изкуство с панагюрски дъх – творчество От общността За общността“"}
{"url": "http://www.focus-news.net/news/2018/11/22/2593448/varna-chetiri-firmi-sa-angazhirani-s-poddrazhkata-na-ulichnata-mrezha-pri-zimni-usloviya.html", "text": "Четири фирми са ангажирани с поддръжката на уличната мрежа във Варна при зимни условия. Това стана ясно по време на заседание на Съвета за намаляване риска от бедствие и Общинския съвет за сигурност, което бе проведено днес в Община Варна за проверка на готовността за зимния сезон. Това съобщиха от пресцентъра на  Общината . По данни на метеоролозите дните около Коледа във Варна ще бъдат без снеговалеж, по-ниски температури се очакват около Нова година. В началото на 2019 година, през януари и февруари, синоптиците прогнозират по-меко време от обичайното.  \r\nПредставители на фирмите, ангажирани с поддръжката на уличната мрежа, обявиха, че имат готовност за реакция при снеговалеж – разполагат с необходимата техника, осигурени са инертни материали, изготвени са оперативни планове. Всяка от фирмите трябва да разполага за дежурствата с минимум 5 броя машини, с дежурен диспечер и шофьори.  При необходимост имат задължение да осигурят допълнително оборудване – мини челни товарачи, багери, фадроми. \"До края на месец ноември ще бъде извършена проверка за готовността на фирмите на място\", заяви Христо Иванов, зам.-кмет на Община Варна. \r\nУчилищата и детските градини, детските ясли и социалните звена в общината са осигурени с отопление, медикаменти и хранителни продукти. Доставени са сол и пясък. Приютът за временно настаняване може да приеме до 100 души, като в момента в него са настанени 36 лица. Изготвен е списък с хората, които са на хемодиализа, за подкрепа при необходимост. \r\nОт общинското дружество „Градски транспорт“ ЕАД заявиха, че автобусите са подготвени за зимата,  извършен е инструктаж на водачите, фирмата разполага с машини и пясък за почистване и обезопасяване на паркинга на дружеството. От „Енергопро“ обявиха, че са осигурени 10 екипа за 24-часови дежурства, има и дежурна аварийна група. От „ВиК-Варна“ докладваха, че са проведени мероприятия за подготовка на работа в есенно-зимни условия. Направена е профилактика на основните главни водопроводи. ОДМВР - Варна има изготвени планове и е готова за обезпечаване на движението на МПС. \r\nПредставители на районните кметства заявиха, че са сформирани комисии, които осигуряват и контролират дейностите по зимната поддръжка. Има готовност за приоритетно обработване на подходи към училища, детски и медицински центрове в снежни условия. \r\nДо края на месеца трябва да бъде проведена среща между представители на фирмите, изпълняващи почистването на уличната мрежа при зимни условия, с комисиите в районните администрации. „Целта е подобряване на контрола и отчитане на извършената работа при снегопочистването. Напомням, че организацията на дейността на фирмите по райони – в „Аспарухово“, „Одесос“, „Приморски“, Владиславово“ и „Младост“ –  се прави от районните кметове. Те отговарят за контрола, проверките, проследяването с джипиеси, отчетите на фирмите, въз основа на които след това ще бъде заплащано на изпълнителите“, заяви Христо Иванов.", "date": "2018.11.22", "title": "Варна: Четири фирми са ангажирани с поддръжката на уличната мрежа при зимни условия"}
{"url": "http://www.focus-news.net/news/2018/11/22/2593439/ramadan-atalay-dps-ne-tryabva-da-izpuskame-turski-potok-koyto-tryabva-da-preminava-prez-balgariya-za-da-mozhe-da-preodoleem-chast-ot-zagubite-koito-shte-ni-spoletyat.html", "text": "Не трябва да изпускаме „Турски поток“, който трябва да преминава през България, за да може да преодолеем част от загубите, които ще ни сполетят. Това каза народният представител от ПГ на ДПС Рамадан Аталай пред журналисти във връзка с новината, че „Турски поток“ ще преминава през България, предаде репортер на  Агенция „Фокус“ .  \r\nАталай поясни, че не може да вярва на вестника, който съобщава новината, защото още няма документи. По думите му, ако се изпусне „Турски поток“, ще трябва да чакаме нашите съседи да благоволят да доставят газ само за нас. „Това е абсолютно неприемливо за нас\", коментира той. Аталай уточни, че стои въпросът как, по какъв начин и защо не участваме в строителството на газовото хранилище в Александруполис, където правителството търпи голяма критика.  \r\nТой пожела на министъра на енергетиката да постигне всички онези договорки и разбирателства, полезни за държавата. „Но силно се съмнявам, защото съм убеден, че доставчиците на газ винаги ще се сещат за всички онези наши взаимоотношения, въз основа на които те получиха сериозни загуби“, допълни Аталай. \r\nВъв връзка със загубите, които може да претърпи страната ни, Рамадан Аталай поясни, че Русия спира предаването на газа през Украйна, както и транзитът през България за Турция. „Загубите на България, които ще понесем оттам, тъй като има договор, който е сключен до 2030 г. и таксите, които получаваше страната ни, ще останат в историята. Стремежът на правителството е да промени енергийната стратегия. Помолих ги като човек, който се занимава с енергетика от дълги години, по-добре да има решение на Министерски съвет, то да дойде в НС и да се води онзи смислен разговор и дебат, за да се вземе правилното решение как откъде, докъде и колко газ ще транзитира България през новата тръба, която ще бъде построена след като част от газа ще върви по стария тръбопровод и ще се построи новият в рамките на около 484 км“, каза още Аталай. \r\nДеница КИТАНОВА", "date": "2018.11.22", "title": "Рамадан Аталай, ДПС: Не трябва да изпускаме „Турски поток“, който трябва да преминава през България, за да може да преодолеем част от загубите, които ще ни сполетят"}
{"url": "http://www.focus-news.net/news/2018/11/22/2593447/politika-sarbiya-vuchich-se-oplaka-na-rusiya-i-kitay-ot-deystviyata-na-kosovo.html", "text": "Президентът на Сърбия Александър Вучич се срещна в сряда вечерта с посланиците на Русия и Китай Александър Чепурин и Ли Манчанг, за да ги информира за „най-новите безотговорни действия на Прищина“ да въведе мита от 100% върху сръбските стоки и за да ги помоли да съобщят това на президентите Владимир Путин и Си Дзинпин, пише  онлайн изданието на белградския ежедневник „Политика“ . \r\nПрезидентът Вучич е запознал Чепурин и Ли с факта, че действията на Прищина водят до пълна дестабилизация на целия регион и може да предизвикат по-нататъшна ескалация на конфликта, съобщиха от канцеларията на държавния глава. \r\nОт своя страна, дипломатическите представители на Русия и Китай са изразили пълната си подкрепа за усилията на Сърбия за мирно разрешаване на кризата, като се спазват нормите на международното право, както и споразуменията и договорите, постигнати в региона. \r\nПрезидентът Вучич и посланиците Чепурин и Ли са се съгласили да бъдат в ежедневен контакт, докато кризата, причинена от Прищина, не е преодоляна, отбелязва още изданието. \r\nПревод и редакция:", "date": "2018.11.22", "title": "„Политика“ (Сърбия): Вучич се оплака на Русия и Китай от действията на Косово"}
{"url": "http://www.focus-news.net/news/2018/11/22/2593449/parlamentat-vavede-tavan-do-5000-lv-za-blizki-izvan-rodstveniya-krag-na-zaginali-pri-ptp.html", "text": "Парламентът въведе таван до 5000 лв. за близки, извън родствения кръг на загинали при ПТП.  \r\nТаванът бе въведен, след като народните представители приеха промени в Кодекса за застраховането на второ четене, предаде репортер на  Агенция „Фокус“ . Таванът ще бъде в сила до приемане на наредба за методиката за обезщетението за претърпените неимуществени вреди на тези лица.  \r\nОтпаднаха текстовете, с които се предлагаше  таван за обезщетенията на близките родственици на загиналите при катастрофи. ГЕРБ предлагаше между първо и второ четене 20 000 лв. да бъде таванът на обезщетенията за съпруг, съпруга или лице, за  всяко дете и родител.  \r\nВ пленарна зала не бе прието предложението да има таван от 15 000 лв. за обезщетенията, които получават братята или сестрите на загиналия. Измененията в кодекса бяха внесени от Министерски съвет и с тях се въвеждат също и разпоредбите на европейска директива, свързана разпространението на застрахователни продукти. \r\nДеница КИТАНОВА", "date": "2018.11.22", "title": "Парламентът въведе таван до 5000 лв. за близки, извън родствения кръг на загинали при ПТП"}
{"url": "http://www.focus-news.net/news/2018/11/22/2593453/sofiya-dvama-dushi-sa-postradali-pri-katastrofa-na-glaven-pat-1-6-v-rayona-na-km-83-v-posoka-sofiya.html", "text": "Двама души са пострадали при катастрофа на главен път 1-6 в района на км 83 в посока София. Пострадалите са двама пътници от катастрофирал в крайпътен скат товарен автомобил. Това съобщиха от  ОДМВР - София . Инцидентът е станал на 21 ноември 7.45 часа. Товарен автомобил „Пежо Боксер“ е излязъл извън пътното платно на остър ляв завой и е катастрофирал в крайпътен скат.  Пострадалите двама пътници са мъж на 51 години и жена на 48 години. Те са настанени за лечение с фрактури, но без опасност за живота. Водачът е изпробван с дрегер, който е отчел отрицателен резултат. По случая е образувано досъдебно производство.", "date": "2018.11.22", "title": "София: Двама души са пострадали при катастрофа на главен път 1-6 в района на км 83 в посока София"}
{"url": "http://www.focus-news.net/news/2018/11/22/2593451/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Сърбия Александър Вучич се срещна в сряда вечерта с посланиците на Русия и Китай Александър Чепурин и Ли Манчанг, за да ги информира за „най-новите безотговорни действия на Прищина“ да въведе мита от 100% върху сръбските стоки и за да ги помоли да съобщят това на президентите Владимир Путин и Си Дзинпин, пише  онлайн изданието на белградския ежедневник „Политика“ . \r\nПрезидентът Вучич е запознал Чепурин и Ли с факта, че действията на Прищина водят до пълна дестабилизация на целия регион и може да предизвикат по-нататъшна ескалация на конфликта, съобщиха от канцеларията на държавния глава. \r\nОт своя страна, дипломатическите представители на Русия и Китай са изразили пълната си подкрепа за усилията на Сърбия за мирно разрешаване на кризата, като се спазват нормите на международното право, както и споразуменията и договорите, постигнати в региона. \r\nПрезидентът Вучич и посланиците Чепурин и Ли са се съгласили да бъдат в ежедневен контакт, докато кризата, причинена от Прищина, не е преодоляна, отбелязва още изданието. \r\n***  Президентът на Сърбия Александър Вучич заяви, че някои държави, като например Македония, „ се радват“ на въвеждането на митата, въпреки че знаят, че те представляват нарушение на ЦЕФТА (Централноевропейско споразумение за свободна търговия) и Спогодбата за стабилизация и асоциация (ССА), предава скопското електронно издание „МКД“. \r\nСпоред Вучич ситуацията с въвеждането на мита от 100% върху стоките от Сърбия е „най-тежката за изминалите десет години“, или от случая с мигрантската криза, когато тогавашният премиер на Хърватия забрани влизането на камиони и микробуси от Сърбия. \r\nСлед заседание на Съвета за национална сигурност държавният глава повтори, че му се иска да вярва, че цялата ситуация ще завърши мирно и че Сърбия ще даде своя цялостен принос за „успокояване на страстите“, както и че се надява някоя от европейските сили „да има силата и волята да смири“ властите в Прищина. \r\nВучич се опасява, че Прищина в този случай „ще отиде до края, дори целият свят да е против тях“ и изрази загриженост от това, че вместо да преговарят, „някои се окопават още по-дълбоко в окопите си“. \r\nВ отговор на въпрос на журналист, какво ще се случи, ако Прищина не оттегли решението си за митата, сръбският президент увери, че „последиците ще бъдат катастрофални и унищожителни за отношенията в целия регион“. \r\n„Това не е пукнатина в диалога, това е много повече и по-опасно от това. Това е „пар екселанс“ политическа мярка. Те не могат да постигнат нито една своя икономическа цел по този начин. „Затова и (неотдавна) смениха ръководителя на Стопанската камара на Косово, който е икономист и би се противопоставил на подобни мерки. Икономика, в която пазарът не функционира не е икономика, там няма икономика“, обясни Вучич. \r\nТой добави, че Косово го очаква увеличение на хляба с до 30%, заради което има малък брой пекарни, които са се противопоставили на решението. \r\nВучич, също така, посочи, че някои държави, като например Македония, „се радват“ на въвеждането на митата, въпреки че знаят, че те представляват нарушение на ЦЕФТА и ССА. \r\nПо неговите думи, президентът и премиерът на Косово Хашим Тачи и Рамуш Харадинай, играят ролите на „добрия и лошия полицай“, но по време на кризата заради увеличаването на митата са внесли инициатива в Конституционния съд на Косово държавният и общественият имот на сръбските общини да бъде отнет отново, както и че това е подготовка за приемане на нов Закон за защита на потребителите, който ще доведе до ново, немитническо, облагане на стоките от Сърбия. \r\nВучич каза, че върховният представител на Европейския съюз за външна политика и сигурност Федерика Могерини и ръководителят на делегацията на ЕС в Сърбия Сем Фабричи са реагирали „коректно“ и са се обявили срещу решението на Прищина, както и че Европа сега е реагирала „по-силно и по-ясно от последния път“. \r\n„Ако бяха реагирали така преди десет дни, когато бяха наложени митата от 10%, тогава и отношението (на Прищина) щеше да бъде по-различно“, увери сръбският лидер. \r\n***  Министърът на външните работи на Босна и Херцеговина (БиХ) Игор Църнадак отбеляза, че решението на Косово да наложи вносни мита от 100% върху произведените в Босна стоки е абсурдно и е резултат от неуспеха на Прищина да влезе в Интерпол, пише  онлайн изданието Sarajevo Times . \r\n„БиХ не го заслужава, защото действахме принципно, както сме правили през всички тези години, в смисъл, че гласувахме за членство в тези организации, които са определени в рамките на диалога Белград – Прищина в Брюксел и други, за които Белград се е съгласил. През годините винаги е било така“, заяви Църнадак в интервю пред klix.ba. \r\n„Това може да се разглежда като откровен враждебен акт. Когато се увеличат митата с 10%, това може да има икономическа логика, но 100% - това е послание, че някой не иска да работи с вас“, подчерта външният министър на БиХ. \r\nПо неговите думи, това ще има множество последствия за Косово, но най-важно е да се чуе позицията на Европейския съюз. \r\n„Надявам се, че позицията на ЕС ще бъде категорична, защото устна присъда няма да е достатъчна“, заяви Църнадак, като добави, че лично ще постави въпроса на срещата на външните министри в Черна гора на 29 ноември. \r\nИзданието припомня, че Косово увеличи до 100% вносните мита за стоки с произход от БиХ и Сърбия, като обоснова решението си с намерение да засили вътрешното производство. \r\n***  Действащият заместник-председател на Националния съвет на бошняците (НСБ) Есад Джуджо, в навечерието на сесията по встъпване в длъжност на новия състав на НСБ, публикува в „Туитър“ скандална карта на региона, за каквато я смята  белградския ежедневник „Вечерне Новости“ , в която територията на Сърбия е „разкъсана“ на „Кралство Сърбия“, Косово, Санджак и Войводина. \r\nКакто пише вестникът, картата на Джуджа е последната от цяла поредица провокации от лагера на Сюлейман Углянин (председател на НСБ)), който сложи Джуджа в листата за последните избори за НСБ. Преди само две седмици Углянин заяви пред своите поддръжници, че Сърбия, която определи като „фашистка държава“, „Иска да легализира геноцида и престъпленията като средство за завладяване на територия и решаване на политически въпроси“. Неговите поддръжници реагираха на това със скандирания: „Републка Санджак“, „Сульо, обичаме те“ и „Вучич – педераст“... \r\nСлед този скандал, представителите на партията на Углянин „Самоопределение“ постигнаха коалиционно споразумение с партия „Vakat je”, (която бе подкрепена от Расим Ляич) и приеха нейните принципи, сред които са спазването на Конституцията и териториалната цялост на Сърбия. В новия скандал Джуджо наруши този договор, отбелязва „Новости“, като посочва обаче, че представителите на “Vakat je” в сряда не са пожелали да коментират този инцидент. Не се е изказвал по въпроса и Углянин. \r\n*** „Сръбска листа“ (партията на косовските сърби), която доскоро беше част от управляващата коалиция в Косово, обяви, че решението на правителството да увеличи вносните мита със 100% е „неофициално обявяване на война срещу косовските сърби“, пише  авторитетния прищински ежедневник Koha Ditore . \r\nЛидерът на \"Сръбска листа\" Горан Ракич излезе с изявление до медиите, в което се казва, че „Прищина иска да изгони сърбите от Косово“. „Ако тази лудост не бъде прекратена, сръбският народ няма да има шанс да оцелее в Косово и ще бъде ликвидиран. Ето защо, ние призоваваме за спешна реакция и помощ от Белград“, добави Ракич. \r\n***  Т.нар. стратегически диалог между Гърция и САЩ, който ще се състои във Вашингтон на 13 декември, се разглежда като кулминацията на задълбочаването на отношенията между двете страни през последните две години, пише  онлайн изданието на вестник Kathimerini . \r\nДостоверни източници на изданието са разкрили, че САЩ извлича полза от развиващите се отношения като източник на стабилност в региона. \r\nСпоред информацията на вестника, Атина се подготвя за разговорите, в центъра на които ще са пет стълба на сътрудничеството, посочени от Вашингтон – отбрана и сигурност, търговия и инвестиции, антитерористични политики, енергетика и начините, по които САЩ и Гърция могат  да допринесат за стабилността в района, простиращ се от Източното Средиземноморие до Балканите и по-широкия черноморски регион. \r\nСпоразумението за името на Македония също е подобрило отношенията, отбелязва „Катимерини“, като се твърди, че то е показало желанието на Гърция да взима трудни решения в интересите на региона. \r\nЕкстрадирането на двама руски дипломати от правителството това лято също е направило позитивно впечатление на Вашингтон, отбелязва изданието, като посочва, че САЩ също искат да се включат в тройния съюз на Гърция, Израел и Кипър. \r\n***  „Газпром“ ще доставя газ в България, Сърбия, Унгария и Словакия в рамките на проекта „Турски поток“. Според вестник „Коммерсанть“, компанията вече участва в процедура за резервиране на нови тръбопроводни мощности в тези страни, предава  ТАСС . \r\nКакто съобщава изданието, публикуваните през октомври и ноември материали от газотранспортните оператори на тези страни в рамките на процедурите за резервиране на бъдещите им мощности (open season) са показали, че маршрута на доставките в Европа по второто разклонение на „Турски поток“ ще мине през посочените държави. \r\nСъответстващата процедура е предвидена в законодателството на Европейския съюз и е необходима за строителството на нови газопроводи, уточнява „Комерсанть“. Операторът предлага на участниците в пазара да придобият бъдещи мощности и след завършването на аукциона да ги построи в предвидените срокове, а покупателите да платят чрез тарифите за транзит. \r\nПо данните на изданието, „Булгартрансгаз“ има намерение да проведе търг за бъдещи мощности на газопроводите на входа към България от Турция и на изхода към Сърбия през декември. При това се съобщава, че операторите на Унгария, Австрия и Словакия вече са провели аукцион за запазване на нови мощности в края на октомври. „Газпром“ планира да започне доставките в България и Сърбия през „Турски поток“ през 2020 година, в Унгария – през 2021 година, а в Словакия – през втората половина на 2022 година. \r\nКакто съобщава „Коммерсатнь“, компанията планира да запази всички предложени мощности. От „Газпром“ са отказали да коментират. \r\n*** Мнозинството от македонските граждани са против амнистия и предсрочни избори, показва най-новата анкета на  скопския телевизионен канал „Телма“  и Македонския център за международно сътрудничество (МЦМС). Зоран Заев продължава да има най-висок рейтинг сред политиците, но генералната атмосфера е на недоверие към тях. Подкрепата за Мицковски е нараснала и за първи път е по-голяма от тази за президента Георги Иванов. Що се отнася до партиите, се забелязва ръст в рейтинга на СДСМ и спад на ВМРО-ДПМНЕ. Историческа промяна е, че СДСМ (Социалдемократическия съюз на Македония) задмина ДСИ (Демократическия съюз за интеграция) в предпочитанията на албанския електорат. \r\nСпоред резултатите от анкетата, объркващите изявления на Заев за помирение, уверенията, че няма да има амнисития, а сега намеците за избирателна амнистия, не намират одобрение сред гражданите. Нито македонците, нито албанците искат политическо освобождаване от правосъдието. 66,9% са против амнистия, а 24,8% смятат, че тя ще допринесе за политическото помирение. \r\nМежду македонците и албанците, както показва изследването, има голямо съгласие в нежеланието да се дава амнистия. 73,8% от албанците и 64% от македонците не смятат, че тя трябва да се дава. \r\nЩо се отнася конкретно до събитията от 27 април в парламента, 57,8% не се съгласяват на амнистия, а 37% се съгласяват. \r\nПо въпроса за евентуални предсрочни избори, резултатите говорят, че македонските граждани са изморени от състоянието на перманентна политическа криза и чести гласувания. Анкетата показва, че мнозинството не иска избори (58,9%), докато 33,5% искат. 47% от запитаните искат този парламент да изкара целия си мандат, а 25% са за избори веднага. 16,1% са за общ вот с президентските избори. \r\nВ атмосфера на генерално доверие към политиката, което се отнася и до личното доверие, Зоран Заев е убедителен лидер с 21,4% рейтинг, който обаче постепенно пада. Християн Мицковски е зад него с 14%, като доверието към него нараства и вече е по-голямо от това към държавния глава Иванов, чийто рейтинг пада и вече е само 6%. Следва председателят на ДСИ Али Ахмети с 5,7%, лидерът на „Алианса на албанците“ Зиядинм Села с 3,8% и получилият убежище в Унгария Никола Груевски с 2,7%. \r\nГолямата подкрепа за Заев идва от популярността му сред албанците – със 17,6% подкрепа той е втори по поддръжка сред етническите албанци: първи е Ахмети с 23%, а трети е Села с 16%. Но-най много са тези, които нямат доверие на нито един политик – 39,9%. \r\nЩо се отнася до рейтинга на партиите, може да се изтъкне факта, че подкрепата за СДСМ е нараснала до 26,8%, а тази за ВМРО-ДПМНЕ е паднала до 21,5%. ДСИ е стабилна с 6,7%, следва „Алианса на албанците“ с 3% и БЕСА с 2,4%. 21,3 на сто са заявили, че няма да гласуват. \r\nПо-интересни са данните на етнически принцип. ВМРО-ДПМНЕ е водеща сред славянското население – 30,4%, което е с 5% повече от СДСМ (25,5%). Забелязва се обаче историческа промяна сред албанците. \r\nНай-популярна партия сред тях е СДСМ – 27,5% одобрение, докато ДСИ е втора с половин процент по-малко. \r\nРейтингът на ВМРО-ДПМНЕ сред албанците е равен на нула, с което нейният коалиционен капацитет продължава да е изключително слаб. \r\n***  Испания и Великобритания постигнаха предварително двустранно споразумение за Гибралтар. Правителствата на двете страни са стигнали до разбирателство за формата на отношенията между Мадрид и британската задморска територия, след като Обединеното кралство излезе от Европейския съюз, пише  онлайн изданието на El Pais . \r\nПредварителното споразумение, отбелязва вестникът, позовавайки се на правителствени източници, е част от Гибралтарския протокол в проектоспоразумението за Брекзит и е съставен от четири меморандума за разбирателство и един данъчен договор.  \r\nПо информацията на изданието, преговорите са проведени странично от общото споразумение за Брекзит, към което Испания продължава да има силни възражения. Въпреки несигурността, която към момента обгръща общото споразумение за излизане на Великобритания, правителствата в Мадрид и Лондон са предпочели да побързат с двустранните разговори и да изчакат как ще се развият другите въпроси. \r\nМеморандумите за разбирателство се отнасят до четирите най-чувствителни въпроса от отношенията между Испания и Обединеното кралство, включително тютюневите изделия, съобщава El Pais. Споразумението предвижда властите в Гибралтар да увеличат цените им, за да ги направи по-малко привлекателни за контрабандистите. \r\nДруг ключов въпрос е за трансграничните работници, който е от значение предимно за Испания, откъдето 10 хиляди души отиват ежедневно в Гибралтар, за да работят. \r\nДанъчното споразумение, което според вестника е най-важно от всички, предвижда намаляването на недобросъвестната конкуренция от Гибралтар, където много предприятия предпочитат да се регистрират заради по-ниските данъци, независимо, че развиват дейност в Испания. \r\nПикардо, който се завърна от Мадрид в сряда сутринта, заяви, че работата е приключила и сега \"е обект само на стабилизиране на текста, правни проверки и незначителни разяснения\", се казва в съобщение на правителството на Гибралтар. \r\nГлавният министър ще предостави допълнителна информация на институциите в Гибралтар в четвъртък. Междувременно испанските власти казват, че петте текста отговарят на повечето искания на Испания и в резултат на това двустранните отношения да бъдат по-балансирани. \r\n***", "date": "2018.11.22", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/22/2593441/aleksandar-vuchich-sled-saveta-za-natsionalna-sigurnost-nyakoi-darzhavi-se-radvat-na-uvelichavaneto-na-mitata-ot-kosovo.html", "text": "Президентът на Сърбия Александър Вучич заяви, че някои държави, като например Македония, „ се радват“ на въвеждането на митата, въпреки че знаят, че те представляват нарушение на ЦЕФТА (Централноевропейско споразумение за свободна търговия) и Спогодбата за стабилизация и асоциация (ССА), предава скопското електронно издание „МКД“. \r\nСпоред Вучич ситуацията с въвеждането на мита от 100% върху стоките от Сърбия е „най-тежката за изминалите десет години“, или от случая с мигрантската криза, когато тогавашният премиер на Хърватия забрани влизането на камиони и микробуси от Сърбия. \r\nСлед заседание на Съвета за национална сигурност държавният глава повтори, че му се иска да вярва, че цялата ситуация ще завърши мирно и че Сърбия ще даде своя цялостен принос за „успокояване на страстите“, както и че се надява някоя от европейските сили „да има силата и волята да смири“ властите в Прищина. \r\nВучич се опасява, че Прищина в този случай „ще отиде до края, дори целият свят да е против тях“ и изрази загриженост от това, че вместо да преговарят, „някои се окопават още по-дълбоко в окопите си“. \r\nВ отговор на въпрос на журналист, какво ще се случи, ако Прищина не оттегли решението си за митата, сръбският президент увери, че „последиците ще бъдат катастрофални и унищожителни за отношенията в целия регион“. \r\n„Това не е пукнатина в диалога, това е много повече и по-опасно от това. Това е „пар екселанс“ политическа мярка. Те не могат да постигнат нито една своя икономическа цел по този начин. „Затова и (неотдавна) смениха ръководителя на Стопанската камара на Косово, който е икономист и би се противопоставил на подобни мерки. Икономика, в която пазарът не функционира не е икономика, там няма икономика“, обясни Вучич. \r\nТой добави, че Косово го очаква увеличение на хляба с до 30%, заради което има малък брой пекарни, които са се противопоставили на решението. \r\nВучич, също така, посочи, че някои държави, като например Македония, „се радват“ на въвеждането на митата, въпреки че знаят, че те представляват нарушение на ЦЕФТА и ССА. \r\nПо неговите думи, президентът и премиерът на Косово Хашим Тачи и Рамуш Харадинай, играят ролите на „добрия и лошия полицай“, но по време на кризата заради увеличаването на митата са внесли инициатива в Конституционния съд на Косово държавният и общественият имот на сръбските общини да бъде отнет отново, както и че това е подготовка за приемане на нов Закон за защита на потребителите, който ще доведе до ново, немитническо, облагане на стоките от Сърбия. \r\nВучич каза, че върховният представител на Европейския съюз за външна политика и сигурност Федерика Могерини и ръководителят на делегацията на ЕС в Сърбия Сем Фабричи са реагирали „коректно“ и са се обявили срещу решението на Прищина, както и че Европа сега е реагирала „по-силно и по-ясно от последния път“. \r\n„Ако бяха реагирали така преди десет дни, когато бяха наложени митата от 10%, тогава и отношението (на Прищина) щеше да бъде по-различно“, увери сръбският лидер. \r\nПревод и редакция:", "date": "2018.11.22", "title": "Александър Вучич след Съвета за национална сигурност: Някои държави се радват на увеличаването на митата от Косово"}
{"url": "http://www.focus-news.net/news/2018/11/22/2593450/balgarski-parlamentaristi-i-tehni-finlandski-kolegi-obsadiha-vazmozhnostite-za-nasarchavane-na-dvustrannite-investitsii-i-na-satrudnichestvoto-v-sferite-na-obrazovanieto-i-kulturata.html", "text": "Възможностите за насърчаване на двустранните инвестиции и за задълбочаване на сътрудничеството в сферите на образованието и културата обсъдиха български парламентаристи със свои колеги от финландския парламент.Това съобщиха от пресцентъра на Народното събрание. Делегацията, водена от председателя на Народното събрание Цвета Караянчева, която е на официално посещение във Финландия, разговаря с председателя на Групата за приятелство Финландия – България Микко Савола и депутати от финландския парламент.  \r\n\"България и Финландия могат да работят за насърчаване на двустранните инвестиции\", заяви на срещата председателят на Народното събрание. Цвета Караянчева подчерта, че в голяма част от страната вече има оформени икономически и индустриални зони. \"България има ангажимент да изгради цялата инфраструктура и да направи тези места привлекателно място за чуждестранните инвеститори\", отбеляза тя. По думите й в тези зони ще могат лесно да бъдат изградени сгради, нужни за осъществяване на различни проекти.  \r\n\"България е известна с това, че има добре обучени, млади и квалифицирани кадри\", отбеляза Цвета Караянчева. Тя посочи, че страната ни полага усилия за налагане на нови стандарти в образованието и професионалното обучение. \"Народното събрание работи за подобряване на законодателството в тази област и за подкрепа на изграждането на стабилни и дългосрочни връзки между бизнеса и образователните институции\", подчерта Цвета Караянчева. Това би позволило, завършвайки образованието си, младите българи да бъдат максимално добре подготвени за бъдещата си професионална реализация.  \r\nПредседателят на Народното събрание лансира идеята да бъде предложено финландски инвеститори да отпускат стипендии за български студенти от техническите университети или от други направления. Това би позволило да се осъществява дългосрочно сътрудничество между българските млади хора и висши училища и финландския бизнес, който ще може да разчита да наеме млади квалифицирани кадри.  \r\nНа срещата бяха обсъдени възможностите за активизиране на двустранните търговско-икономически отношения, както и на сътрудничеството в областта на културата и образованието.", "date": "2018.11.22", "title": "Български парламентаристи и техни финландски колеги обсъдиха възможностите за насърчаване на двустранните инвестиции и на сътрудничеството в сферите на образованието и културата"}
{"url": "http://www.focus-news.net/news/2018/11/22/2593454/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/22/2593456/veliko-tarnovo-edno-naseleno-myasto-v-obshtinata-e-s-rezhim-na-vodata.html", "text": "Едно населено място на територията на Великотърновска община е с режим на водата - село Майско в Община Елена. Това съобщиха за  Радио „Фокус“ – Велико Търново  от Регионалната здравна инспекция в града. Традиционната справка за качеството на водата в района за периода 1 – 15 ноември показва още, че няма населени места в областта, където водата да не отговаря на Наредба №9 за качеството на водата, предназначена за питейно-битови цели. Мониторинга показва още, че няма нито централни, нито ведомствени водоизточници, в които да са констатирани нарушения. От началото до средата на месеца има регистрирани 21 случая на чревни инфекции, като те са най-много в Община Горна Оряховица – 10, и най-малко в общините Полски Тръмбеш, Свищов и Стражица – по една. От РЗИ уверяват, че няма доказана причинна връзка между инфекциозните заболявания и качествата на питейната вода. \r\nЛуиза ТРАНЧЕВА", "date": "2018.11.22", "title": "Велико Търново: Едно населено място в общината е с режим на водата"}
{"url": "http://www.focus-news.net/news/2018/11/22/2593455/teodor-petkov-kmet-na-rayon-vitosha-predvizhdame-parvata-spirka-na-simeonovskiya-lift-da-zapochva-ot-kv-malinova-dolina.html", "text": "Предвиждаме първата спирка на Симеоновския лифт да започва от кв. „Малинова долина“. Това каза пред журналист кметът на район „Витоша“ - Теодор Петков по време на редовно заседание на Столичния общински съвет, предаде репортер на  Агенция „Фокус“ .  \r\n\"Получихме безвъзмездно и безсрочно право на преминаване през 11 декара- 390 кв. частни терени, собственост на три дружества, в които се предвижда удължаването на съществуващия лифт от последната станция на Симеоново до бъдещата станция на метрото, която трябва да бъде от другата страна на Околовръстния път“, посочи той.  \"В последствие връзката на метрото с лифта ще се осъществи. Идеята е, слизайки от метрото, гражданите да могат да се качат директно на лифта за Симеоново и да пристигнат в планината. Това зависи от това кога метрото ще стигне до там. Отсечката започва от последната станция на лифта на Околовръстното. Това е един доклад с плод на 2-годишна работа. Не си мислете, че е било лесно да убедим собствениците на имотите, през които ще се премина отсечката на лифта“, коментира още кметът на район „Витоша“. Той посочи, че към момента не може да даде информация за това колко ще струва самият проект и колко време ще отнеме неговото реализиране.  \r\nДаяна ДЮЛГЕРОВА", "date": "2018.11.22", "title": "Теодор Петков, кмет на район „Витоша“: Предвиждаме първата спирка на Симеоновския лифт да започва от кв. „Малинова долина“"}
{"url": "http://www.focus-news.net/news/2018/11/22/2593460/sport-s-balgarskoto-zname-petar-stoychev-napravi-parva-trenirovka-na-antarktida.html", "text": "След проблемите с влизането във водата преди един ден, рано тази сутрин българско време Петър Стойчев и останалите 15 състезатели направиха първата си тренировка в ледените води на Антарктида.  Събитието се случи в залива на остров Къвървил , а още със стъпването си на земята, а после и във водата Стойчев развя българското знаме. \r\n„ Щастлив съм, че най-после слязохме на твърда земя и после направихме тренировка във водата. Чувството е уникално. Първо бяхме посрещнати от стотици пингвини, които за моя изненада изобщо не се уплашиха, а напротив, бяха много близо до нас, а след това екипа по организацията на състезанието постави временен понтон от който влизахме в ледената вода. Температурата беше минус 0.7 градуса, а на въздуха минус 2.4. Аз лично плувах около 6-7 минути. Само с бански, очила, силиконова шапка и тапи в ушите, за да не влезе вода в главата. Никой не използва мазила против студа, защото е забранено и бяхме проверени от шефа на Международната федерация по ледено плуване. Помолих капитана на кораба да изчислим точното разстояние до България, като му зададох опорна точка НДК в София. Сателитната навигация показа 14 034 километра от мястото на плуване до столицата ни. По всяка вероятност отново тук ще направим състезанието от 1000 метра, като след жребия се паднах в 4-та серия , заедно с колегите от Русия, ЮАР и Бразилия. Живи и здрави в рамките на следващото денонощие ще стартираме. Времето засега е нормално , силния вятър и снеговалежа намаляха, а като бонус днес по обяд имаше и слънце. Когато взех знамето и влязох във водата се сетих за онези велики българи, които през годините са съхранили традицията на Йордановден и влизат в ледените води на нашите реки, езера и морето. Направих го и аз, макар и на далечна Антарктида, като си пожелах здраве за мен и семейството, както и всичко най-добро за България”, сподели по сателитната връзка Петър Стойчев.", "date": "2018.11.22", "title": "Спорт: С българското знаме Петър Стойчев направи първа тренировка на Антарктида"}
{"url": "http://www.focus-news.net/news/2018/11/22/2593457/gabrovo-politsiyata-razsledva-dve-telefonni-izmami-za-nad-10-000-leva.html", "text": "Полицията разследва две телефонни измами за над 10 000 лева, съобщиха от  ОДМВР - Габрово . На 21 ноември в районното управление в града е получен сигнал от 67-годишен местен жител, че на същата дата около 14.00 часа е била извършена измама на съпругата му, която е била въведена в заблуждение чрез обаждане на домашния си телефон, първоначално от лице от женски пол, представило се за служител на общинска полиция – габрово. След това и от лице от мъжки пол, което ѝ е отправило заплахи. Жената, представила се за служител на общинска полиция е заявила на потърпевшата,  че за да не пострада от престъпна група, е в нейн интерес  да съдейства на полицията, като изхвърли през терасата на дома си всички налични пари. В резултат на това  е причинена имотна вреда в размер 5000 лева. По случая е образувано досъдебно производство. На същата дата е получен и втори сигнал от 77-годишна жителка на Габрово, че същият ден, около 14.45 часа е била въведена в заблуждение, чрез обаждане на домашния си телефон, първоначално от лице, представило се за полицейски служител и впоследствие от лице от мъжки пол, отправило ѝ заплахи. На потърпевшата е било обяснено, че е в нейн интерес да съдейства на полицията, за което е необходимо да събере и предаде на лице – \"полицейски служител“, всички налични пари и бижута. В резултат, тя е  предала суми в размер на 1125 евро, 3450 лева, както и златни дамски бижута – пръстени, обеци, синджири. Случаят се разследва в местното полицейско управление.", "date": "2018.11.22", "title": "Габрово: Полицията разследва две телефонни измами за над 10 000 лева"}
{"url": "http://www.focus-news.net/news/2018/11/22/2593458/veliko-tarnovo-vazstanoveno-e-dvizhenieto-po-pat-ii-55-kilifarevo-gurkovo-v-rayona-na-s-vaglevtsi.html", "text": "Възстановено е движението по път II-55 Килифарево – Гурково в района на с. Въглевци. Това съобщиха от  Агенция \"Пътна инфраструктура\" .", "date": "2018.11.22", "title": "Велико Търново: Възстановено е движението по път II-55 Килифарево – Гурково в района на с. Въглевци"}
{"url": "http://www.focus-news.net/news/2018/11/22/2593459/mitko-stanoev-sdruzhenie-zashtoto-mozhem-savsem-skoro-shte-bade-napalneno-parvoto-metalno-sartse-ot-kampaniyata-kapachki-za-badeshte-v-petrich.html", "text": "Съвсем скоро ще бъде напълнено първото метално сърце от кампанията „Капачки за бъдеще“ в Петрич. Това каза за  Радио „Фокус“ - Пирин  Митко Станоев, председател на Сдружение с нестопанска цел „Защото можем“. Той отбеляза, че са организирали кампанията по две причини. „Първата е статистиката, която показва, че всяко трето дете в кувьоз получава увреждане, за което най-честата причина е остарялата техника. Няма по-добра кауза от това да се помогне за бъдещето на България, а именно новородените. Втората причина е идеята на самото сдружение, насочено към младите и децата – да ги накараме да се включват в това да помагат на връстниците си и да помагат за бъдещето“, посочи Станоев. По думите му поставянето на сърцето има изключително възпитателна основа. Според него сега остава учителите и родителите на децата да им обяснят колко съществено и важно е това, което правят, и защо трябва да го правят. „Предполагам, че сърцето скоро ще бъде напълнено догоре, след което ние ще го изпразним и кампанията продължава по същия начин“, уточни той. Митко Станоев подчерта, че за един кувьоз трябват около 30 тона капачки. Той припомни, че при предишното предаване на капачките, са се събрали от цяла България капачки за закупуване на два кувьоза, което не е никак малко. \r\nНатали СТЕФАНОВА", "date": "2018.11.22", "title": "Митко Станоев, Сдружение „Защото можем“: Съвсем скоро ще бъде напълнено първото метално сърце от кампанията „Капачки за бъдеще“ в Петрич"}
{"url": "http://www.focus-news.net/news/2018/11/22/2593462/varna-36-dushi-sa-nastaneni-v-priyuta-za-vremenno-nastanyavane-na-bezdomni-i-sotsialno-slabi-litsa-v-grada.html", "text": "36 души са настанени към момента в Приюта за временно настаняване на бездомни и социално слаби лица във Варна. Пред  Радио „Фокус“ – Варна  Таня Василева, директор на Дирекция „Социални дейности“, заяви, че е създадена добра организация за приемане на бездомни лица през зимния сезон. Приютът, който се намира в жк. „Победа” на ул. „Петко Стайнов” 7, е с капацитет от 100 места, но при необходимост могат да бъдат настанени и повече нуждаещи се. Основна задача на Приюта е осигуряването на временен подслон – до три месеца за пълнолетни бездомни граждани с постоянен адрес на територията на община Варна. При извънредни обстоятелства се приемат бездомни хора и без такъв постоянен адрес, но само за 7 календарни дни. Приемането в Приюта се извършва всеки работен ден, в рамките на законоустановеното работно време – от 09.00 до 17.00 часа. Настанените лица трябва да могат сами да се обслужват в ежедневните си нужди и да са способни осъзнато да носят отговорност за действията си. Осигурена е храна по един път на ден в работните дни. Със съдействието на медицинска сестра и социален работник настанените граждани могат да си изберат личен лекар и да се регистрират в Бюро по труда, ако не са го сторили досега. \r\nНа територията на Община Варна функционират и две обществени трапезарии. Едната е към Домашния социален патронаж с 475 места. Другата е към неправителствена организация с 550 места. Молби за обществена трапезария се подават по райони. След разглеждане на заявленията се включват към трапезарията и по график в работните дни могат да получават топла храна. \r\nМарияна ВАЛЕНТИНОВА", "date": "2018.11.22", "title": "Варна: 36 души са настанени в Приюта за временно настаняване на бездомни и социално слаби лица в града"}
{"url": "http://www.focus-news.net/news/2018/11/22/2593464/kaloyan-pargov-bsp-sofiya-kategorichno-othvarlyame-predlozhenieto-zhitelite-na-novi-iskar-iskar-pancherevo-i-vishosha-da-preminat-kam-sadilishtata-v-kostinbrod-elin-pelin-i-samokov.html", "text": "Категорично отхвърляме предложението жителите на Нови Искър, Искър, Панчерево и Вишоша да преминат към съдилищата в Костинброд, Елин Пелин и Самоков. Това заяви пред журналисти лидерът на БСП - София и председател на групата на социалистите в Столичния общински съвет Калоян Паргов, предаде репортер на  Агенция „Фокус“ . „Предложихме обща позиция от името на групата на БСП във връзка с предложението на Висшия съдебен съвет за промяна на съдебните райони, свързано с това жителите на кварталите, районите и на селата Нови Искър, Искър, Панчерево и Витоша да минат към съдилища съответно в Костинброд, Елин Пелин, Самоков. Категорично възразихме към тази позиция. Ние изразяваме солидарност към жителите на тези райони, които искат да си останат в рамките на Районен съд-София“, каза той. \"Свободният достъп се опосредства от нормален градски транспорт. В момента те имат добро пряко обслужване със съда в София. Не сме убедени, че това ще го имат при съдилищата в Костинброд, Елин Пелин и Самоков. Това е дискриминационно, няма как да си данъкоплатец на Столична община, а в същото време да ползваш услугите на съда в други общини“, поясни още Калоян Паргов. Според него самите жители отхвърлят тази опция, а кметовете са изразили остра критика към това предложение. По думите му предложението на БСП ще премине в декларация и ще бъде гласувано в СОС. \r\nДаяна ДЮЛГЕРОВА", "date": "2018.11.22", "title": "Калоян Паргов, БСП-София: Категорично отхвърляме предложението жителите на Нови Искър, Искър, Панчерево и Вишоша да преминат към съдилищата в Костинброд, Елин Пелин и Самоков"}
{"url": "http://www.focus-news.net/news/2018/11/22/2593465/prof-stefan-harkov-blagodarenie-na-dobri-voynikov-i-negovoto-pokolenie-svobodnata-i-evropeyski-orientirana-novobalgarska-kultura-e-fakt-oshte-predi-da-ya-ima-svobodna-balgariya.html", "text": "Благодарение на Добри Войников и неговото поколение от просветители, още преди да съществува свободна България, вече е факт свободната и европейски ориентирана новобългарска култура. Това заяви проф. Стефан Хърков, в пленарния си доклад, с който започна Научната конференция, посветена на музикалната дейност на Войников, предаде репортер на  Радио „Фокус“ - Шумен . Проф. Хърков отбеляза, че енциклопедичната личност на Добри Войников заема основополагащо място в българската просвета и култура от 19-ото столетие. Неговото наследство принадлежи на три изкуства - литература, театър и музика, като и в трите оставя трайни следи, воден от една цел - да проправи пътя на българите към европейската цивилизация. „Тази съдбовна цел става смисъл на неговия живот и дейност, тя дава импулси и ражда високи постижения в областта на педагогиката, журналистиката, преводаческата дейност и много други“, заяви проф. Хърков. Той отбеляза, че една от големите, но рядко изтъквана от изследователите заслуга на Войников в областта на музиката, е въвеждането на многогласното хорово пеене в българското училище. „В случая не става дума за техническа замяна на едно пеене с друго, а за същностна промяна в начина на мислене и отношение към изкуството на пеенето“, посочи проф. Хърков. Като феномен многогласът възниква в Западна Европа около 10-и век. Неговите най-ранни прояви са засвидетелствани във Франция и са свързани с църковната музика, но в Източна Европа многоглас в църковната музика не прониква. По нашите земи тогава, а и вече по–късно остава валидно раннохристиянското разбиране, че едногласната мелодия е най-съвършеният израз на музиката. Проф. Хърков открои централната роля на Добри Войников в прехода към многоглас у нас. „Той се оказва първият българин, който не само осъзнава необходимостта от въвеждането на многогласа у нас, но има и необходимите знания и воля да сложи началото на това голямо дело. Войников става първият български учител, който въвежда многогласа и свързаната с него петолинейна нотация в българското училище“, каза проф. Хърков. Той посочи като източник на важна информация за тази дейност Програмата за последния ден от годишните изпитания на учениците от шуменското народно училище от 26 юни, 1862 година. Проф. Хърков обясни, че за гражданите на Шумен дейността на многогласния ученически хор на Войников е имала огромно значение. „Тя е променила в голяма степен техните разбирания за музиката и ги е направила европейци в много по-голяма степен, отколкото жителите на другите български градове по онова време. В своите спомени ученикът на Войников, Илия. Р. Блъсков, разказва: \"С пеенето на учениците в църква се привличаха гражданите в църквата, а с училищните песни - в училището\". Спомените на Илия Блъсков разкриват важен момент от нашата културна история - раждането на гражданина слушател, който доброволно отива да послуша красивата многогласна музика, изпълнявана от неговите деца. Това разкрива една нова непозната дотогава функция на музиката“, каза още проф. Хърков. Ако през Средновековието, тя е била преди всичко част от религиозния култ, през Възраждането освен култ е започнала да изпълнява и функцията на култура. Същият процес описва в своите спомени и Анастас Стоянов, син на сестрата на Войников, който фиксира и точното начало на дейността на ученическия многогласен хор в Шумен - 1858 година. \r\nИвелина ИВАНОВА", "date": "2018.11.22", "title": "Проф. Стефан Хърков: Благодарение на Добри Войников и неговото поколение, свободната и европейски ориентирана новобългарска култура е факт още преди да я има свободна България"}
{"url": "http://www.focus-news.net/news/2018/11/22/2593467/satrudnichestvoto-v-sferata-na-sigurnostta-i-borbata-s-nelegalnata-migratsiya-obsadi-prezidentat-radev-s-ministara-na-vanshnite-raboti-na-egipet-sameh-shukri.html", "text": "Египет е най-големият търговски и икономически партньор на България в Близкия изток. Положителната динамика в двустранния обмен през последните години и добрият политически диалог показват, че има огромен потенциал сътрудничеството между двете страни да се задълбочи в редица сфери от взаимен интерес. Това заяви президентът Румен Радев на среща с министъра на външните работи на Египет Самех Шукри, който е на посещение у нас, съобщиха от  прессекретариата на държавния глава . Перспективите за задълбочаване на икономическото партньорство и реализацията на конкретни съвместни проекти между двете държави ще бъдат във фокуса на посещението на президента Румен Радев в Египет през 2019 г. \r\nПрез последните десет години стокообменът между България и Египет е в постоянен растеж, като в края на 2017 година е достигнал един млрд. щатски долара. Румен Радев и Самех Шукри откроиха сигурността, отбраната, военното обучение, земеделието, енергетиката и туризма като сфери от взаимен интерес с възможност за по-голямо сътрудничество. Българските компании имат интерес да инвестират, необходимо е да се конкретизират секторите, в които това може да се случи, заяви българският държавен глава.  \r\nРумен Радев отбеляза, че България подкрепя усилията на Египет за борбата срещу тероризма, радикалния екстремизъм и противодействието на миграцията. Министър Самех Шукри запозна президента Радев с действията на Египет по защита на европейската граница от миграционни потоци. „Европа трябва да насърчава страните, които работят за сигурността и стабилността на региона“, посочи президентът. Румен Радев  допълни, че са необходими по-решителни мерки от страна на ЕС за подкрепа на страните, от които идват бежанци, чрез ефективни програми в социалната сфера, образованието, трудовата заетост, както и осигуряване на оборудване за охраната на техните граници.", "date": "2018.11.22", "title": "Сътрудничеството в сферата на сигурността и борбата с нелегалната миграция обсъди президентът Радев с министъра на външните работи на Египет Самех Шукри"}
{"url": "http://www.focus-news.net/news/2018/11/22/2593468/api-otvoreni-sa-tsenovite-oferti-za-rehabilitatsiyata-na-325-km-ot-pat-i-62-dupnitsa-samokov.html", "text": "Отворени са ценовите оферти в обществената поръчка за избор на изпълнител за рехабилитацията на 32,5 км от път IІ-62 Дупница - Клисура - Самоков. Това съобщиха от пресцентъра на  Агенция \"Пътна инфраструктура\" . Второкласният път свързва ГКПП „Гюешево“ с АМ „Струма“, с път I-1 София - Благоевград и АМ „Тракия“. Общата прогнозна стойност за ремонта на отсечката е над 22 млн. лв. без ДДС. Поръчката е в две обособени позиции. \r\nВ обособена позиция 1 е Лот 27 Път IІ-62 Дупница – Клисура от км 42+263,20 до км 59+071,66, с обща дължина 16,808 км, област Кюстендил. Отворените ценови предложения са на: \r\n- Обединение „Клисура 2017“, с участници: „Растер – Юг“ ООД и „Автомагистрали – Черно море“ АД - 8 923 180,12 лева без ДДС; \r\n- ДЗЗД „Югозапад“, в което са: „Автомагистрали Хемус АД“ и Инжстройинженеринг“ ЕООД – 8 546 983,92 лева без ДДС; \r\n- ГБС-инфраструктурно строителство АД – 8 299 687,34 лева без ДДС; \r\n- „ПСТ Груп“ ЕАД – 8 020 344,77 лева без ДДС;  \r\n- ДЗЗД „АПП Клисура“, в което са: „Агромах“ ЕООД и „Пътища Пловдив“ АД – 9 011 256,31 лева без ДДС. \r\nВ обособена позиция 2 е Лот 28 Път IІ-62 Клисура – Самоков от км 62+922 до км 78+633, с обща дължина 15,711 км, област София. Отворените ценови предложения са на: \r\n- Обединение „Клисура 2017“, с участници: „Растер – Юг“ ООД и „Автомагистрали – Черно море“ АД – 11 828 363,60 лева без ДДС; \r\n- ДЗЗД „Югозапад“, в което са: „Автомагистрали Хемус АД“ и Инжстройинженеринг“ ЕООД – 12 350 266,57 лева без ДДС; \r\n- „Геопът-2728“, в което участват: „Геострой“ АД и „Пътстрой-92“ АД – 11 889 115,23 лева без ДДС; \r\n- „ГБС-инфраструктурно строителство“ АД – 12 895 373,47 лева без ДДС; \r\n- „ПСТ Груп“ ЕАД – 12 246 166,15 лева без ДДС; \r\n- „Път Дупница-Самоков“ ДЗЗД, в което са: „Галчев Инженеринг“ ЕООД и „Фармвил“ ЕАД – 12 868 461,87 лева без ДДС; \r\n- ДЗЗД „АПП Клисура“, в което са: „Агромах“ ЕООД и „Пътища Пловдив“ АД – 12 619 771,55 лева без ДДС. \r\nСрокът за изпълнение на строително-монтажните работи е 15 месеца. Проектите кандидатстват за финансиране от ОП „Региони в растеж“ 2014-2020 г.", "date": "2018.11.22", "title": "АПИ: Отворени са ценовите оферти за рехабилитацията на 32,5 км от път IІ-62 Дупница - Самоков"}
{"url": "http://www.focus-news.net/news/2018/11/22/2593452/narodnoto-sabranie-udalzhi-rabotnoto-si-vreme-do-priemane-i-glasuvane-na-vetoto-varhu-zakona-za-korporativnoto-podohodno-oblagane.html", "text": "Парламентът удължи работното си време до приемане и гласуване на ветото върху Закона за корпоративното подоходно облагане, предаде репортер на  Агенция \"Фокус\" . \r\nПредложението направи Станислав Иванов от ГЕРБ, като \"за\" него гласуваха 97 народни представители, \"против\" 4 и въздържали се\" - 2, с което то бе прието.  \r\nДеница КИТАНОВА", "date": "2018.11.22", "title": "Народното събрание удължи работното си време до приемане и гласуване на ветото върху Закона за корпоративното подоходно облагане"}
{"url": "http://www.focus-news.net/news/2018/11/22/2593461/aleksandar-nenkov-gerb-preminavaneto-na-turski-potok-prez-balgariya-zapazva-vodeshtata-rolya-na-stranata-ni-kato-tranzitna.html", "text": "Преминаването на \"Турски поток\" през България запазва водещата роля на страната ни като транзитна.  \r\nТова каза народният представител от ПГ на ГЕРБ Александър Ненков пред журналисти във връзка с информацията, че \"Турски поток\" ще премине през България, предаде репортер на  Агенция \"Фокус\" . Ненков уточни, че е имало среща с колегите му от \"Булгартрансгаз\" и те са представили своята идея. \"Приходите, които се очакват са в пъти над това, което държавата и \"Булгартрансгаз\" ще може да инвестира\", каза Ненков. Той посочи, че това е едно от добре работещите предприятия и \"Булгартрансгаз\" са уточнили, че няма да имат проблем с посрещането на финансовата тежест.  \r\nНенков коментира, че въпросът дали ще спазим сроковете за трасето е притеснителен. \"Изключително кратки са сроковете. Знаете, че една процедура е съпътствана с различни обжалвания. Така че тук трябва да се положат всички усилия от страна на правителството, от страна на парламента и в най-кратки срокове това, което зависи от нас да го изпълним\", допълни още Ненков. \r\n\"Не трябва да го разглеждаме като успех, защото безспорно е важно държавата да запази своята транзитна роля на целия Балкански полуостров. Говори се за доставки към Западна Европа. Така че не е само успех, ами до някаква степен сме притиснати до стената. След прекратяването на проекта \"Южен поток\" България се оказа в ситуация, в която ако не бяхме предприели достатъчно мерки, имаше вероятност и този бъдещ проект \"Турски поток\" да заобиколи нашата страна и да мине през Гърция. Днес видях в руските медии, че излязоха с тази информация. Не знам доколко тя е официална или не, но тя за България е топ приоритет\", заяви още Ненков. По думите му България е направила огромни усилия да се подкрепи създаването на проекта газов хъб \"Балкан\". \"Няма как да се говори за проект като газов хъб, без да имаш реални доставки и количества газ от два-три източника. Безспорно вие знаете, че България има договор до 2030 г. - с руската страна за доставки и транзит, следователно това по-скоро запазва нашата транзитьорна роля\", заяви още Ненков. По думите му България има най-добрата инфраструктура. \"Предстоят не малко инвестиции за довършването на този хъб и правителството върви в тази посока. Да запазим и надградим своята транзитна роля\", допълни още Ненков.  \r\nДеница КИТАНОВА", "date": "2018.11.22", "title": "Александър Ненков, ГЕРБ: Преминаването на \"Турски поток\" през България запазва водещата роля на страната ни като транзитна"}
{"url": "http://www.focus-news.net/news/2018/11/22/2593469/varna-okrazhniyat-sad-ostavi-v-aresta-balgarin-razsledvan-za-postavyane-na-skimirashti-ustroystva-v-belgiya.html", "text": "Окръжният съд определи мярка за неотклонение „Задържане под стража“ спрямо 40-годишния Енчо Е., обявен за международно издирване от съдебните власти в Белгия с Европейска заповед за арест (EЗА).  Това съобщиха от пресцентъра на  Съда . Мъжът ще остане в ареста до началото същинското производство по екстрадицията му. \r\nЗаповедта е издадена от съда на Западна Фландрия в Брюж на 21 септември 2018 г. Срещу Енчо Е. в Кралство Белгия се провежда наказателно производство за 7 отделни компютърни измами. Той заедно с още двама българи се разследват за използване на скимиращи устройства за сваляне на данни от банкови карти и извършени парични трансакции в Брухе на 18 август 2018 и в Антверпен на 19 август 2018 г. Предвиденото максимално наказание за подобно престъпление, според белгийското законодателство е до 5 години „Лишаване от свобода“ \r\nОбявеният за издирване мъж е бил арестуван на 19 ноември 2018 г. на територията на Първо РПУ във Варна. Лицето има три влезли в сила присъди, като едната от тях от 2013 г. на Окръжен съд – Силистра е за същото по вид престъпление, за което го издирват и белгийските власти. \r\nЗащитата на Енчо Е. представи решения на ТЕЛК от 1997 до 2005 г., удостоверяващо влошеното му здравословно състояние. С цел да бъде определена по-лека мярка на неотклонение беше поискано назначаване на съдебно-медицинска експертиза, която да изясни  текущия здравен статус на лицето. \r\nСъдебният състав на Варненски окръжен съд, като съобрази всички представени доказателства и становища прецени, че искането за временно задържане на Енчо Е. е съобразено с изискванията на Европейската конвенция за екстрадиция, както и че е налице валидна заповед за арест. Съдът остави без уважение искането на защитата, тъй като в заседанието не бяха представени доказателства, че здравословните проблеми, които лицето е имало в миналото са актуални и към момента. Съдебната инстанция взе предвид предишните осъждания на Енчо Е., високата обществена опасност на деянието, както и че съществува реална опасност лицето да извърши подобно престъпление и определи мярка за неотклонение „Задържане под стража“. \r\nОпределението на съда може да се обжалва пред Апелативен съд - Варна.", "date": "2018.11.22", "title": "Варна: Окръжният съд остави в ареста Българин, разследван за поставяне на скимиращи устройства в Белгия"}
{"url": "http://www.focus-news.net/news/2018/11/22/2593463/pg-na-bsp-za-balgariya-shte-podkrepi-usiliyata-v-interes-na-sigurnostta-na-balgarskata-energetika.html", "text": "ПГ на „БСП за България“ ще подкрепи усилията в интерес на сигурността на българската енергетика. Това каза пред журналисти в парламента народният представите от ПГ на „БСП за България“ Таско Ерменков във връзка с информация в медиите, че „Турски поток“ ще преминава през България, предаде репортер на  Агенция „Фокус“.   „Решението, което се взема е добро за България, защото няма да бъдем заобиколени, но не е най-доброто. Най-доброто щеше да е директен мост през Варна“, заяви той. По думите сигурността на доставките зависи и е в обратна пропорционалност на броя на страните по един газопровод. „Колкото до енергийната стратегия, когато за първи път я обсъждахме в енергийна комисия, разбрах, че нещо пречи. С нищо не пречи стратегията“, коментира Таско Ерменков и уточни, че единственият проблем е този с обръщането на доставките. „Досега изнасяхме по 11 млрд. куб. метра газ за Турция, в момента този транзит ще бъде прекратен. Не успях да получа разумен отговор на въпроса какво ще стане с онези договори, които имаме с Русия до 2030 г. за транзит на газ и плащането му. Независимо от това какви количества се транзитират“, каза още депутатът от БСП. \r\nДеница КИТАНОВА", "date": "2018.11.22", "title": "ПГ на „БСП за България“ ще подкрепи усилията в интерес на сигурността на българската енергетика"}
{"url": "http://www.focus-news.net/news/2018/11/22/2593471/prezidentat-na-makedoniya-georgi-ivanov-albanskiyat-ezik-e-vazhna-chast-ot-makedonskoto-obshtestvo.html", "text": "Президентът на Македония честити на албанската етническа общност в Македония 22 ноември – Денят на албанската азбука, пише  македонският „Фокус“ . \r\n„Създаването на азбука е ключова стъпка в развитието на писмеността и културата на един народ, тя е огледало на цивилизацията и истински белег за колективната съвест и идентичност на народите. Днешният празник, 22 ноември, е важен ден за членовете на албанската общност в Република Македония. Албанският език е важна част от мултиетническото и мултиезичното общество в Македония“. \r\n„Уважавайки идентичностните и взаимните различия, ние потвърждаваме нашето намерение да изградим по-добър живот за всички граждани и за изграждане на силна, напреднала и европейска Република Македония. По този повод бих искал да поздравя членовете на албанската етническа общност в Република Македония, да им честитя Денят на азбуката и да призова всички граждани да работим заедно за насърчаване и запазване на мира и македонските традиции на съвместно съществуване и зачитане на многообразието“, се казва в честитката.  \r\nПревод и редакция:", "date": "2018.11.22", "title": "Президентът на Македония Георги Иванов: Албанският език е важна част от македонското общество"}
{"url": "http://www.focus-news.net/news/2018/11/22/2593472/pazardzhik-okrazhniyat-sad-nalozhi-prisada-ot-30-godini-zatvor-na-georgi-genov-ubil-saprugata-si-v-peshtera.html", "text": "30 години затвор постанови Окръжният съд в Пазарджик за Георги Генов, който уби съпругата си Катя на улица в Пещера в началото на септември 2017 година, съобщиха от пресцентъра на  Съда . Генов ще изтърпи наказанието при първоначален строг режим. Делото срещу него бе за убийство с особена жестокост и по особено мъчителен за жертвата начин на съпругата му Катя Генова на улица в Пещера. По настояване на защитата бе поискано делото да се гледа по реда на съкратеното съдебно следствие, което дава възможност за редукция на присъдата с 1/3 и на практика не позволява тя да надвиши 30 години. Съдът уважи исковете от по 200 хил. лв. на майката и двете дъщери на убитата. „Фокус“ припомня , че Окръжен съд – Пазарджик гледа за втори път делото срещу Георги Генов, тъй като Апелативен съд – Пловдив с решение от 25 септември го върна с мотивите, че е допуснато съществено процесуално нарушение от категорията на абсолютните. Нарушението се изразява в липсата на подпис от страна на председателя на съдебния състав, който е осъществил съдебното дирене в първата инстанция и е постановил присъдата, върху протокола от съдебното заседание от 02 май 18 г. Присъдата на пазарджишкия Окръжен съд беше обжалвана пред въззивната инстанция както от адвоката на Генов тогава, Николай Антов, така и от представляващите гражданските ищци в процеса. Първият искаше намаляването ѝ, а вторият – нейното увеличаване на максимума от 30 години. На 25 години затвор при първоначален строг режим за Георги Генов постанови петчленен състав на Окръжен съд – Пазарджик на 2 май 2018 г. за жестокото убийство на съпругата му Катя Генова. Освен това съдът призна в пълен размер от по 200 хил. лв. гражданските искове на майката на убитата и двете ѝ дъщери.", "date": "2018.11.22", "title": "Пазарджик: Окръжният съд наложи присъда от 30 години затвор на Георги Генов, убил съпругата си в Пещера"}
{"url": "http://www.focus-news.net/news/2018/11/22/2593473/d-r-stela-dencheva-vapreki-che-pikat-na-alergiite-e-prez-proletta-i-lyatoto-prez-zimata-sashto-se-sreshtat-chast-ot-tyah.html", "text": "Въпреки че пикът на алергиите е през пролетта и лятото, през зимата също се срещат част от тях - те са по-изразени при хора, които боледуват често. Това обясни в ефира на  Радио „Фокус“ – Велико Търново  д-р Стела Денчева, управител на Специализирана болница за белодробни заболявания в старата столица. Тя бе категорична и че алергии могат да се появят във всеки един момент на годината. През зимата те са свързани с причинителите на инфекции или по-точно с лекарствата за тях. „В есенно-зимния сезон са по-чести алергичните проблеми при пациенти, които страдат от чести заболявания. Има някои вируси, които по-често водят алергии след себе си. Към тях по-податливи са децата, не толкова възрастните хора. Но сега респираторният вирус, който е много чест причинител на най-баналните инфекции, е доста сериозно алергизиращ“, коментира д-р Денчева. Тя уточни и че голяма част от алергичните проблеми се появяват по-скоро от медикаментите, които се използват за лечението на друг вид заболяване. По думите й конкретен начин да се предпазим от тях няма. \r\nЛуиза ТРАНЧЕВА", "date": "2018.11.22", "title": "Д-р Стела Денчева: Въпреки че пикът на алергиите е през пролетта и лятото, през зимата също се срещат част от тях"}
{"url": "http://www.focus-news.net/news/2018/11/22/2593475/predstaviteli-na-rakovodstvoto-na-bsp-provedoha-sreshta-sas-saveta-na-evropeyskata-nauchna-i-kulturna-obshtnost.html", "text": "Представители на ръководството на БСП проведоха среща със Съвета на европейската научна и културна общност – сдружение, създадено с цел популяризиране и подкрепа на българската наука и култура. Темата на разговора беше проектът „Визия за България“. Това съобщиха от пресцентъра на  НС на БСП . От Съвета изразиха подкрепа за него и дадоха своите предложения за допълването на документа. Представителите на съвета се изказаха в полза на предложенията на левицата за диференцирана ставка за ДДС на лекарствата от 9% и подкрепа на родното производство. По време на срещата бе обсъдено и създаването на Българска свободна телевизия (БСТВ), за която бе изказана силна подкрепа.  \r\nНа срещата присъстваха Снежана Тодорова – председател на Съюза на българските журналисти, Бояна Ангелова – председател на Съюз на българските писатели, Симеон Кръстев и Росица Златанова. От страна на БСП участие взеха Вяра Емилова – секретар на ИБ на НС на БСП, Иван Ченчев – член на ИБ на БСП и народен представител, както и други експерти.", "date": "2018.11.22", "title": "Представители на ръководството на БСП проведоха среща със Съвета на европейската научна и културна общност"}
{"url": "http://www.focus-news.net/news/2018/11/22/2593476/kiril-chakarov-klub-po-kikboks-patriot-blagodarenie-na-obshtina-dupnitsa-shte-badem-domakini-na-gala-vecher-po-kikboks.html", "text": "Благодарение на Община Дупница ще бъдем домакини на гала вечер по кикбокс. Това каза за  Радио „Фокус“ - Пирин  Кирил Чакъров, председател на клуб по кикбокс „Патриот“. По думите му събитието се организира съвместно. „Всички знаем, че кметът инж. Методи Чимев винаги е бил зад спорта. Това да бъдем домакини на тази гала вечер има голямо значение за нас, защото това, което изживяваме не може да се купи с пари“, каза още Чакъров. По думите му когато човек го изпита това изживяване, се пристрастява. „Гарантираме, че този турнир ще стане традиционен за Дупница“, каза още Чакъров. \r\nЛора КАЛЧЕВА", "date": "2018.11.22", "title": "Кирил Чакъров, клуб по кикбокс „Патриот“: Благодарение на Община Дупница ще бъдем домакини на гала вечер по кикбокс"}
{"url": "http://www.focus-news.net/news/2018/11/22/2593477/kyustendil-783-leva-e-srednata-brutna-rabotna-zaplata-v-oblastta-za-tretoto-trimesechie-na-godinata.html", "text": "783 лева е средната брутна работна заплата в областта за третото тримесечие на годината. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Според нея средната брутна работна заплата намалява спрямо второто тримесечие на 2018 година с 0.8%. Най-голямо намаление има в „Култура, спорт и развлечения” и „Доставяне на води, канализационни услуги, управление на отпадъци и възстановяване”. Икономическите дейности, в които е регистрирано най-голямо увеличение на средната месечна работна заплата, са „Селско, горско и рибно стопанство” и „Финансови и застрахователни дейности”. Средната брутна месечна работна заплата в област Кюстендил през третото тримесечие на 2018 година за обществения сектор е 905 лева, а за частния – 741 лева. В сравнение с третото тримесечие на 2017 г. средната месечна работна заплата за областта нараства с 8.4%, като най-голямо e увеличението в икономическите дейности „Селско, горско и рибно стопанство” и „Строителство”. „В сравнение с останалите области на страната през третото тримесечие на годината област Кюстендил е на 25-о място по показателя средна брутна месечна работна заплата”, каза Даниела Димитрова. Най-високо средномесечно трудово възнаграждение получават наетите лица по трудово и служебно правоотношение в област София – 1504 лева, а най-ниско в област Благоевград – 743 лева. \r\nВенцеслав ИЛЧЕВ", "date": "2018.11.22", "title": "Кюстендил: 783 лева е средната брутна работна заплата в областта за третото тримесечие на годината"}
{"url": "http://www.focus-news.net/news/2018/11/22/2593478/veliko-tarnovo-novo-sporazumenie-prodalzhava-uspeshnoto-satrudnichestvo-mezhdu-stopanska-akademiya-svishtov-i-diuear-sofiya.html", "text": "Двустранно споразумение за сътрудничество подписаха ректорът на Стопанска академия „Д. А. Ценов” - доц. д-р Иван Марчевски, и управителят на ДиУеър ЕООД – София, Симеон Зафиров. Това съобщиха от пресцентъра на  академията . Сътрудничеството между свищовското висше училище и софтуерната фирма датира от 2014 г. и след постигнатите резултати през изминалите години двете страни решиха да продължат сътрудничеството. Подписаното в Свищов споразумение очертава насоките на бъдещото партньорство. \r\nФирма ДиУеър ЕООД – София е основана през 1989 г. от Дамян Иванов и е специализирана в разработването на програмни продукти и информационни системи, тяхното внедряване, поддържане и развитие. Тя е партньор на Microsoft и златен партньор на Oracle. Компанията има седем офиса и сертифицирани партньори в шест града в страната, в които работят над 110 квалифицирани сътрудници. Тя предлага решения за автоматизация на финансово-счетоводната дейност, цялостна автоматизация на бизнес процесите във фирмата, автоматизация на управлението на търговията с течни горива, изграждане на пълнофункционални приложения във всички сфери на човешката дейност. Клиентите на ДиУеър са в широк спектър: държавната администрация; вериги бензиностанции и газстанции; търговски и производствени фирми; фирми, предлагащи застрахователни и финансови услуги; агрофирми; университети и училища. \r\nНачалото на двустранното партньорство между Стопанска академия и софтуерната компания е поставено чрез подписан меморандум след проведен майсторски клас „Изграждане на уеб приложения за бизнеса с dWare OS чрез базиран на събитията подход” през 2014 г. за свищовските студенти, воден от тогавашния управител и основател на фирмата Дамян Иванов. Сред основните насоки на сътрудничество през изминалите години са: провеждане на майсторски класове, практически обучения и лекции за студенти и докторанти; предоставяне на софтуерни продукти на ДиУеър за обучение на студентите; реализация на студенти от специалност „Бизнес информатика” в ДиУеър. Специалисти от ДиУеър участваха и в честването на 50 годишния юбилей на катедра „Бизнес информатика” с доклад в практическата секция на конференцията и с лекция пред студентите. Ръководството на фирмата направи дарение на катедра „Бизнес информатика”, а за ползотворното сътрудничество и принос в развитието на специалност „Бизнес информатика” основателят на фирмата – Дамян Иванов, бе удостоен с почетния знак на Стопанска академия  \r\nМного важен резултат от сътрудничеството е реализацията на студенти от специалност „Бизнес информатика” в ДиУеър. Само за последните 5 години работа във фирмата започнаха 14 възпитаници на Стопанска академия. Част от тях вече достигнаха до позиции като „Ръководител екип” и „Ръководител проект”, а други са младши експерти. Възпитаниците на Стопанска академия могат да се похвалят с реализирани и успешно работещи проекти, някои от които сложни и мащабни системи от национално ниво, като централизираната система за цялостно управление на Министерството на здравеопазването и всичките й второстепенни разпоредители; отчетността на Министерството на труда и социалната политика заедно с всичките структури към него; системата за инкасиране на местни данъци и такси; регистър „Договори” в Администрация на Президента. Освен това, свищовските възпитаници активно участват в поддръжката и развитието на системите, внедрени от фирмата.  \r\nТрима от дипломираните възпитаници на катедра „Бизнес информатика”, работещи в ДиУеър, споделиха своето мнение за обучението си в специалност „Бизнес информатика” в Стопанска академия и предизвикателствата пред младите специалисти при започване на работа.  \r\nЯница Димитрова, завършила спец. БИ през 2018 г., младши експерт в ДиУеър от 2018 г., коментира: \"По време на обучението ми в Стопанска академия „Д. А. Ценов” придобих редица знания и практически умения, както в областта на икономиката, така и в сферата на информационните технологии. С множеството възможности, които предоставя Академията за участия в научни сесии и проекти, развивах личностните си качества и придобих опит в България и Германия. След дипломирането ми в бакалавърска степен, партньорството между Академията и фирма ДиУеър ми даде възможност да приложа всичко научено в реална работна среда. Специалистите във фирмата са винаги готови да помогнат на новите служители, а също така и един на друг. Приятелската обстановка спомага не само за професионална работа, но и за приятна атмосфера.\" \r\nСтойчо Маринов, завършил спец. БИ през 2015 г., ръководител екип в ДиУеър от 2016 г., посочи: \"След придобиването на бакалавърска степен по специалност „Бизнес информатика” в Стопанска академия – Свищов, поставих началото на трудовата си кариера в ДиУеър. Това е компания, която е в топ три на най-успешните и наложили се на пазара български компании за изграждане и внедряване на счетоводен софтуер, а и не само. Не осъзнавах колко знания съм придобил през четирите години в Академията, докато не се потопих в динамиката на труда в реална среда. Знания, които ми помогнаха, да се изградя като пълноценен служител за много кратко време. Знания, които се превърнаха в една здрава основа, върху която всеки изминал ден аз надграждам. Моят съвет към Вас, настоящи и бъдещи студенти от специалност „Бизнес информатика”, е по време на следването си да грабите с пълни шепи от познанието, до което имате възможност да се докоснете. Колкото повече придобивате, толкова по-здрава и стабилна основа ще изградите, без дори да го съзнавате\". \r\nИрина Николова, завършила спец. БИ през 2017 г., ръководител проект в ДиУеър от 2018 г., обясни: \"Човек винаги подхожда със страх към новите и непознати неща. Да започнеш работа в реална работна среда и то по специалността, за която си се обучавал 4 години е едно от тези нови, непознати неща, които се случват на всеки един реализирал се студент. Хората казват, че университетът ти дава само основните познания, а от теб се очаква да се специализираш в сферата, която ти харесва. Аз, обаче, не съм напълно съгласна с това твърдение. Обучението в специалност „Бизнес информатика” ми даде много повече от теоретични познания, то ми даде практически съвети, научи ме на отговорност и постоянство. Фирма ДиУеър от своя страна, ми даде големия шанс да се докосна до реалната работна среда. Смело мога да кажа, че се адаптирах много лесно при започването на работа. Чувствах се достатъчно подготвена, колегите от ДиУеър бързо ме приеха като част от екипа, винаги ми указваха подкрепа и ми помагаха да навляза в спецификите на работния процес. Когато започнах работа във фирмата ми възлагаха лесни задачи, които не изискваха огромни познания, но изпълнението им ми носеше удовлетворение и ме караше да се чувствам като част от фирмата, макар и съвсем нова. Това ме мотивираше да научвам нови неща и да проявявам инициатива. С времето задачите ставаха все по-сложни, започнах да участвам в различни проекти. В ДиУеър научих, че не е задължително да имаш дългогодишен стаж, за да се чувстваш пълноценен и хората да ценят мнението ти.\"", "date": "2018.11.22", "title": "Велико Търново: Ново споразумение продължава успешното сътрудничество между Стопанска академия – Свищов и ДиУеър – София"}
{"url": "http://www.focus-news.net/news/2018/11/22/2593479/tass-vladimir-putin-prizova-da-se-razvivat-umni-i-visokotochni-raketi-i-boepripasi.html", "text": "Предприятията от руския военно-промишлен комплекс (ВПК) трябва да развиват производство на умни и високоточни ракети и боеприпаси, включително за перспективните въоръжения, заяви президентът на Русия Владимир Путин на съвещание с ръководствата на Министерството на отбраната и предприятията от ВПК, съобщава  ТАСС . \r\n„Важно е и по-нататък да развиваме възможностите на предприятията от ВПК, произвеждащи ракети и боеприпаси, да усъвършенстват организацията на самото производство“, заяви руският президент. По неговите думи, продукцията в тази сфера трябва да бъде с високо качество. \r\n„Трябват ни, разбира се, не известните ни глупави боеприпаси, а умни и високоточни, които ще увеличат възможностите както на действащите, така и на перспективните оръжейни системи, а след това, на което обръщам внимание, да има една значителна икономия на финансови средства“, подчерта Путин. \r\nПревод и редакция:", "date": "2018.11.22", "title": "ТАСС: Владимир Путин призова да се развиват умни и високоточни ракети и боеприпаси"}
{"url": "http://www.focus-news.net/news/2018/11/22/2593481/ek-edinniyat-pazar-nay-tsenniyat-aktiv-na-evropa-v-edin-dinamichen-svyat.html", "text": "Европейската комисия представя нова оценка на актуалното състояние на единния пазар и призовава държавите членки да подновят политическия си ангажимент, свързан с него, съобщава  пресслужбата на Европейската комисия . \r\nПрез последните 25 години единният пазар превърна Европа в едно от най-привлекателните места за живеене и развиване на стопанска дейност. Неговите четири неразривни свободи — свободното движение на хора, стоки, услуги и капитали — спомогнаха за подобряване на благоденствието на гражданите и за укрепване на конкурентоспособността на ЕС. Днес обаче по-задълбочената интеграция изисква повече политическа смелост и ангажираност, отколкото преди 25 години, а и повече усилия, за да се сближат думите и делата.  \r\nКомисията изтъква три основни области, в които са необходими допълнителни усилия за задълбочаване и укрепване на единния пазар:  \r\n•\tПриемане в кратки срокове на представените предложения  \r\n•\tФокусиране върху практическите резултати от правилата  \r\n•\tЗапазване на адаптивността на единния пазар  \r\nДнес Комисията представи и План за действие за стандартизация, който представя четири ключови действия за повишаване на ефективността на системата, прозрачността и правната сигурност при разработването на хармонизирани стандарти за пълноценно функциониращ единен пазар.  \r\nС представените днес действия Комисията отговаря на исканията на заинтересованите страни и цели да гарантира, че европейската система за стандартизация отговаря на предизвикателствата на бързо развиващите се технологии, нововъзникващите икономически тенденции и модели на растеж, като същевременно насърчава взаимодействието с международните и световните стандарти. Комисията ще продължи да работи с всички партньори в тази сфера, за да се гарантира трайният успех на европейската стандартизация като крайъгълен камък за пълноценно функциониращ единен пазар.", "date": "2018.11.22", "title": "ЕК: Единният пазар: най-ценният актив на Европа в един динамичен свят"}
{"url": "http://www.focus-news.net/news/2018/11/22/2593483/veliko-tarnovo-detsa-i-mladezhi-ot-selo-samovodene-sastaviha-kniga-za-balgarskite-traditsii-i-obichai.html", "text": "Книга за българските традиции и обичаи съставиха деца и млади хора от великотърновското село Самоводене. Това съобщиха от пресцентъра на Община  Велико Търново . Изданието „Народното творчество – събрало мъдростта на вековете“ е дело на Центъра за работа с деца и младежи в селото. Инициативата е резултат от няколкомесечен труд и стана факт с подкрепата на Съюза на пивоварите в България и Дарителско сдружение „Св. Иван Рилски“.  \r\nВ продължение на близо половин година децата и младежите са се срещали с жители на Самоводене и се запознали с характерните за селото и региона народни обичаи и обреди, бит и фолклор. Съдействие оказват и от кметството. За описването на наученото помагат уредниците в местното читалище, както и Лиляна Гецова – уредник на центъра за работа с деца и младежи. \r\nКнижката „Народното творчество – събрало мъдростта на вековете“ бе представена в Регионалната библиотека „Петко Р. Славейков“ във Велико Търново навръх Деня на християнското семейство. Малчуганите от танцовата формация към младежкия център в Самоводене поздрави аудиторията с народни танци, а театър „Алтернатива“ към Клуба на пенсионера и инвалида в селото пресъздадоха обичаите за Бъдни вечер. Гостите на събитието се докоснаха до традиционните за Самоводене бит, нрави и обреди, за които разказа Лиляна Гецова.  \r\nВсички малчугани и ученици от младежкия център в селото получиха подаръци – книги, осигурени от ръководството на библиотеката.", "date": "2018.11.22", "title": "Велико Търново: Деца и младежи от село Самоводене съставиха книга за българските традиции и обичаи"}
{"url": "http://www.focus-news.net/news/2018/11/22/2593485/dimitar-margaritov-kzp-pri-impulsivno-natiskane-na-butona-kupi-mozhe-da-se-sdobiem-s-nenuzhni-i-ne-chak-tolkova-evtini-stoki.html", "text": "Изкушението заради изгодната цена да си купим нещо, което не ни е потребно, е риск, който се среща при кампании от типа на „Черния петък”. Това каза председателят на Комисията за защита на потребителите (КЗП) Димитър Маргаритов пред БНР, съобщиха от пресцентъра на  КЗП . Маргаритов цитира наскоро оповестено проучване, според което около половината от анкетираните съобщават, че ще си купят нещо не защото са планирали покупката, а поради това, че то ще бъде по-евтино.  \r\n„Особено при бързите темпове, с които се развива и онлайн търговията, понякога вземаме импулсивни решения и натискаме бутона „купи”. Съветваме хората да запазят потребителското си хладнокръвие. Има достатъчно време да се реализират всякакъв тип покупки, включително и непланирани”, коментира Маргаритов.  \r\n„Когато сме в среда на атакуващи ни отвсякъде реклами за бомбастични проценти намаление, понякога може да се окаже, че това, което сме си купили, не само не ни е било необходимо, но и отстъпката не е чак толкова голяма”, добави председателят на КЗП.  \r\nСтоките да не са продавани на старата цена поне 30 дни и да се анонсират отстъпки е едно от най-разпространените нарушения по време на „Черния петък”. „Имаме такива случаи през минали години. Наблюдаваме определени електронни магазини и динамиката на цените на най-търсените продуктови групи стоки. Седмица или няколко дни преди настъпването на самия ден цените се увеличават. В рамките на „Черния петък” се анонсира процент намаление, но той не съответства на истината, като целта е потребителите да бъдат въведени в заблуда”, каза Маргаритов.  \r\nНекоректни са и гръмки анонси за намаления, които се отнасят само за няколко стоки в магазина. „Когато говорим за съвсем ограничен асортимент, тогава очевидно не е съразмерно анонсирането”, обясни председателят на КЗП. Той каза още, че механичен сбор на процентите намаления през непосредствено предшестващите кампанията „Черен петък” акции за отстъпки също е нарушение и заблуждава потребителите. „Трябва всеки път, когато анонсират някакво намаление, реалният процент да е спрямо старата цена – независимо, че тя е била намалена от своя страна. Старата цена е основата, върху която се изчислява реалният процент”, допълни Маргаритов.", "date": "2018.11.22", "title": "Димитър Маргаритов, КЗП: При импулсивно натискане на бутона „купи” може да се сдобием с ненужни и не чак толкова евтини стоки"}
{"url": "http://www.focus-news.net/news/2018/11/22/2593484/georgi-markov-gerb-faktat-che-gledame-v-plenarna-zala-vetoto-na-darzhavniya-glava-koyto-ne-e-ot-upravlyavashtoto-mnozinstvo-pokazva-che-balgariya-e-s-funktsionirashta-demokratsiya.html", "text": "Фактът, че гледаме в пленарна зала ветото на държавния глава, който не е от управляващото мнозинство, показва, че България е с функционираща демокрация. Това каза народният представител от ПГ на ГЕРБ и бивш конституционен съдия Георги Марков по време на дебатите по президентското вето върху Закона за корпоративното подоходно облагане, предаде репортер на  Агенция „Фокус“  . „Гледаме важен политически акт по време на важни политически събития в страната, и по време на много важно послание на 9 ноември на българския държавен глава“, коментира той. „Отнасям се с голямо уважение към конституционното право на вето на българския президент и към неговата личност“, заяви Георги Марков. „Ако ветото бъде преодоляно, българският държавен глава може да отнесе въпроса до КС“, обясни той и допълни, че това може да направи и омбудсманът Мая Манолова, която е ярък представител на левицата. По отношение на протестите в страната срещу високите цени на горивата, Георги Марков посочи, че такива протести има и в Европа.  „Да сте чули президента Макрон да си отива от власт?“, попита депутатът. \r\nДеница КИТАНОВА", "date": "2018.11.22", "title": "Георги Марков, ГЕРБ: Фактът, че гледаме в пленарна зала ветото на държавния глава, който не е от управляващото мнозинство, показва, че България е с функционираща демокрация"}
{"url": "http://www.focus-news.net/news/2018/11/22/2593486/aleksandar-kovachev-regionalna-sluzhba-po-zaetostta-plovdiv-blizo-60-ot-bezrabotnite-v-oblast-smolyan-sa-zheni.html", "text": "Близо 60 % от безработните в област Смолян, регистрирани към края на октомври, са жени. Това каза за  Радио „Фокус“ – Смолян  Александър Ковачев – старши експерт в Дирекция „Регионална служба по заетостта“ – Пловдив. Той посочи, че броят на хората без работа, регистрирани в дирекциите „Бюро по труда“ в Смолянска област, е 5670, като  3356 от тях са жени и 2314 са мъже. \r\nПо думи на Ковачев се запазва тенденцията от последните години голяма част от безработните да са в предпенсионна възраст се запазва. 2304 от хората без препитание са над 55-годишна възраст, следва възрастовата група от 40 до 49 г, в която безработните са 1165, и тези от 30 до 39 г, които са 962. По-малък е броят на безработните при младите хора до 29 години, които са 499 души, и тези на възраст от 50 до 54 г, които са 740. \r\nАлександър Ковачев каза също, че по критерий образование най-голям е броят на безработните със средно образование – 3516, следван от хората с основно – 1038 и с по-ниско – 627 души. Най-малък е броят на безработните с висше образование, които през октомври в област Смолян са били 489. \r\nНели ГЕРГЬОВСКА", "date": "2018.11.22", "title": "Александър Ковачев, Регионална служба по заетостта – Пловдив: Близо 60 % от безработните в област Смолян са жени"}
{"url": "http://www.focus-news.net/news/2018/11/22/2593474/ivan-ivanov-bsp-upravlyavashto-mnozinstvo-se-dvizhi-v-nasreshtnoto-dvizhenie-i-to-sreshtu-svoite-grazhdani.html", "text": "Цялото управляващо мнозинство се движи в насрещното движение и то срещу своите граждани. Това каза народният представител от ПГ на „БСП за България“ Иван Иванов по време на дебатите по президентското вето на Закона за корпоративното подоходно облагане, предаде репортер на  Агенция „Фокус“ . „Управляващите се опитват да \"бутнат\" дискусията, да се размие основният проблем, който се опитваме да решим с ветото върху Закона за корпоративното подоходно облагане“, посочи той. Според него предвижданите промени в Закона за корпоративното подоходно облагане са необмислени и ненавременни. „За това говори реакцията на българските граждани, които мигновено излязоха на улицата и адекватната реакция на президентската институция, която съвсем мотивирано ви върна като първокласници“, каза още Иван Иванов.  \r\nДеница КИТАНОВА", "date": "2018.11.22", "title": "Иван Иванов, БСП: Управляващо мнозинство се движи в насрещното движение и то срещу своите граждани"}
{"url": "http://www.focus-news.net/news/2018/11/22/2593466/angela-merkel-vse-oshte-tryabvat-mnogo-razgovori-po-brekzit.html", "text": "Германският канцлер Ангела Меркел заяви в четвъртък, че споразумението за излизане на Великобритания от Европейския съюз изисква още много разговори, особено в Обединеното кралство, предава  AFP . \r\nМеркел каза по време на бизнес форум в Германия в четвъртък: „Ще направя всичко възможно, за да стигнем до решение“ и добави: „Безредно излизане ще бъде възможно най-лошият вариант за двете икономики и ментална основа за бъдещите отношения“. \r\n„Изминахме дълъг път, но със сигурност това изисква още много разговори, особено във Великобритания“, оцени германският канцлер. \r\nПревод и редакция:", "date": "2018.11.22", "title": "Ангела Меркел: Все още трябват много разговори по Брекзит"}
{"url": "http://www.focus-news.net/news/2018/11/22/2593487/sofiya-45-rasteniya-kanabis-sa-izzeti-pri-proverka-na-vilen-imot-v-selo-kostadinkino.html", "text": "45 растения канабис са иззети при проверка на вилен имот в село Костадинкино. Това съобщиха от  ОДМВР - София . Задържан е 43-годишен жител на София. Той е криминално проявен и осъждан и срещу него е повдигнато обвинение за отглеждане на канабисови растения. След приключване на действията по разследването и доклад на събраните доказателства в районната прокуратура, криминално проявеният и осъждан мъж е привлечен като обвиняем с мярка за неотклонение „Подписка“.", "date": "2018.11.22", "title": "София: 45 растения канабис са иззети при проверка на вилен имот в село Костадинкино"}
{"url": "http://www.focus-news.net/news/2018/11/22/2593470/tsvetan-tsvetanov-gerb-otkakto-priklyuchiha-izborite-prezidentskata-dvoyka-se-dvizhi-samo-v-nasreshtnoto-dvizhenie.html", "text": "Откакто приключиха президентските избори, президентската двойка се движи само в насрещното движение. Това каза председателят на ПГ на ГЕРБ Цветан Цветанов по време на дебатите по президентското вето на Закона за корпоративното подоходно облагане, предаде репортер на  Агенция „Фокус“ . „Трябва да говорим по-аргументирано, а не да влизаме в исторически факти от президентските избори“, посочи той. „Откакто приключиха президентските избори, президентската двойка се движи само в насрещното движение“, коментира Цветан Цветанов. В отговор депутатът от БСП Таско Ерменков посочи, че повече хора са гласували за президента Румен Радев, отколкото за ГЕРБ.  \r\nДеница КИТАНОВА", "date": "2018.11.22", "title": "Цветан Цветанов, ГЕРБ: Откакто приключиха изборите, президентската двойка се движи само в насрещното движение"}
{"url": "http://www.focus-news.net/news/2018/11/22/2593482/stara-zagora-vazstanoveno-e-dvizhenieto-po-pat--5-yagoda-stara-zagora.html", "text": "Възстановено е движението по път I-5 Ягода - Стара Загора. Това съобщиха от пресцентъра на  Агенция „Пътна инфраструктура“ .", "date": "2018.11.22", "title": "Стара Загора: Възстановено е движението по път I-5 Ягода - Стара Загора"}
{"url": "http://www.focus-news.net/news/2018/11/22/2593489/prezidentat-rumen-radev-udostoi-s-orden-madarski-konnik-parva-stepen-vitseprezidenta-i-glaven-izpalnitelen-direktor-na-svetovniya-evreyski-kongres-robart-singer.html", "text": "Президентът Румен Радев удостои на церемония в Гербовата зала на „Дондуков“ 2 с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес. Това съобщиха от  Прессекретариата на държавния глава . Държавният глава открои приноса на международната организация за популяризиране на моралния подвиг на България и народа ни със спасяването на българската еврейска общност през Втората световна война. „Това е пример за морална сила, граждански дълг, който не трябва да се забравя и е особено актуален днес“, заяви Румен Радев.  \r\nПри връчването на държавното отличие президентът изказа благодарност и за усилията, които Робърт Сингер полага за укрепване на приятелството между българския и еврейския народ. „Това отличие е израз на надежда за още по-пълноценно сътрудничество. Ние стоим рамо до рамо с вас в борбата с антисемитизма, ксенофобията и радикализацията, които се опитват отново да посеят езика на омразата в отношенията между общностите“, заяви държавният глава.  \r\nВ тази благословена земя, наречена България, съжителството между различните общности може да бъде дадено за пример на много народи, заяви от своя страна Робърт Сингер. „Спасяването на българските евреи се помни от много хора, паметта ще свети като факел в тъмнината, сочещ пътя към преодоляване на жестокостта и несправедливостта. Нашата традиция повелява, че всеки, който е спасил живота на един човек, е спасил целия свят. Много евреи, дори да нямат връзка с България, пазят специално място за нея в сърцата си и приятелството между двата ни народа е непоклатимо“, заяви още на церемонията Робърт Сингер.", "date": "2018.11.22", "title": "Президентът Румен Радев удостои с орден „Мадарски конник“ първа степен вицепрезидента и главен изпълнителен директор на Световния еврейски конгрес Робърт Сингер"}
{"url": "http://www.focus-news.net/news/2018/11/22/2593488/stolichniyat-obshtinski-savet-prie-deklaratsiyata-na-bsp-sreshtu-promyana-na-granitsite-na-sadebni-rayoni-na-teritoriyata-na-obshtinata.html", "text": "Столичният общински съвет прие предложената от групата на БСП декларация срещу промяна на границите на съдебни райони на територията на Столична община. Това съобщиха от пресцентъра на  БСП - София . Проектът за декларация беше предложен от председателя на групата на социалистите Калоян Паргов в началото на сесията на СОС в четвъртък. Тя предизвика бурни дебати в залата, но кметът на София Йорданка Фандъкова се съгласи да бъде добавена още една точка в дневния ред и в края на заседанието да бъде гласувана декларацията.  \r\nПо време на сесията на СОС беше свикано извънредно заседание на Комисията по местно самоуправление и нормативна уредба, която обсъди текста и направи корекции. Така в края на сесията с пълно мнозинство беше приета Декларация на Столичния общински съвет относно предложение за промяна на границите на съдебни райони на територията на Столична община. \r\n\"Сега очаквам от Висшия съдебен съвет да се съобразят с мнението на гражданите, на районните и селските кметове и с това на органа за местно самоуправление Столичния общински съвет\", коментира Калоян Паргов. \"Когато сме заедно, можем да повлияем на всяко решение. Благодаря за подкрепата. Радвам се за постигнатия консенсус в СОС и за това, че този път от ГЕРБ се решиха да подкрепят предложение на БСП. С тази декларация изразихме нашата солидарност с гражданите от засегнатите райони\", заяви още той. В декларацията се посочва, че общинските съветници от БСП-София категорично се противопоставят на предложението за промяна на границите на съдебни райони на територията на Столична община. Според тях подобно предложение накърнява правата и законните интереси на широк кръг от граждани на столицата.  \r\nТе уточняват, че предложението за промяна на границите на съдебните райони на Софийски районен съд, при която част от населените места/кметства от районите Кремиковци, Панчарево, Нови Искър, Банкя, Искър, Овча купел и Витоша ще преминат към Районен съд - Елин Пелин, Районен съд - Костинброд, Районен съд - Перник и Районен съд - Самоков ще ограничи правото на достъп на гражданите до справедлив съдебен процес, при условията на равно и състезателно начало.  \r\n\"Участието на гражданите на столицата в подготовката и провеждането и делата им, които ще са подсъдни на съседните съдебни райони, ще бъде сериозно затруднено поради увеличаване на необходимото време и разходите им за транспорт, в т.ч. и междуградски. Към настоящия момент живеещите в кметствата от посочените райони осъществяват достъпа си до съдилищата в град София, ползвайки услугите на столичния градски транспорт, който е значително по-евтин и времево достъпен в сравнение с междуградския транспорт\", се пояснява в декларацията. \r\nСпоред общинските съветници противно на всякаква логика е и административните услуги за гражданите на територията на София да се извършват от Столична община, а съдебните услуги - от други районни съдилища. От БСП-София са категорични, че начинът на райониране на съдилища трябва да следва административното деление на територията и да се ръководи от принципа за достъпно и близко до хората правосъдие. \r\n\"Не приемаме тезата, че съдебните райони на Софийски районен съд и Софийски градски съд трябва да се ограничат, за да се постигне увеличаване на натовареността на съседни съдебни райони. Запазването на тези райони обаче не трябва да е за сметка на интересите на част от гражданите на София, защото с промяната на границите на съдебните райони се създава изкуствено разделяне на столичани - една част ще ползват услугите на столичните съдилища, а другата - на съдилищата от съседни съдебни райони\", се посочва още в текста.  \r\nСоциалистите Столичния общински съвет се присъединяват към становището на районните кметове и кметовете на кметства, изразено пред кмета на СО г-жа Фандъкова, както и към нейното лично становище, че промените на границите на съдебните райони са несправедливи и ще затруднят голяма група от граждани да упражняват надлежно конституционното им право на съдебна защита.", "date": "2018.11.22", "title": "Столичният общински съвет прие декларацията на БСП срещу промяна на границите на съдебни райони на територията на общината"}
{"url": "http://www.focus-news.net/news/2018/11/22/2593490/sofiya-vazstanoveno-e-dvizhenieto-po-patya-samokov-dupnitsa.html", "text": "Към 14.00 часа движението по пътя Самоков - Дупница е възстановено. Това съобщиха от  ОДМВР - София .", "date": "2018.11.22", "title": "София: Възстановено е движението по пътя Самоков - Дупница"}
{"url": "http://www.focus-news.net/news/2018/11/22/2593494/dobrich-v-ogledalna-zala-neli-bozhkova-shte-bade-predstavena-knigata-pred-pepelishteto-na-nestanaloto-balgarsko-obshtestvo-na-prof-ivo-hristov.html", "text": "В Огледална зала „Нели Божкова“ ще бъде представена книгата „Пред пепелището на нестаналото българско общество“ на проф. Иво Христов. Събитието ще се състои на 23 ноември от 18.00 часа, съобщиха от пресцентъра на  Общината . \r\nВ момент на световни политически трансформации и нарастваща нестабилност започна процес на преосмисляне на ролята на военните и икономическите междудържавни съюзи. Понятието суверенитет все повече навлиза в политическата реторика. Кой държи шахматните фигури и какви са следващите ходове на световната шахматна дъска ? Какви са перспективите и вариантите за развитие на конфликтите в горещите точки на Земята? Кои са възможните сценарии и преките заплахи за България? На тези и други въпроси ще отговори с проницателен анализ авторът на \"Пред пред пепелището на нестаналото българско общество\" проф. Иво Христов. \r\nЩе се дискутират въпроси за международните процеси, за явните и скритите интереси на глобалните сили, за тенденциите на Балканите, Европа и света.  \r\nИво Христов е професор по социология, юрист и доктор по социология на правото. Автор е на книги и десетки публикации, отличаващи се с остра социална чувствителност, професионализъм и ерудиция. Депутат в 44-тото Народно събрание. \r\nПреподава „Социология на правото“, „Теория на модернизациите“, „Историческа социология на модерните институции“  в Пловдиския и Софийски университети. От ноември 2016 г. заема академичната длъжност „Професор“ в катедра „Приложна и институционална социология“ във „Философско-исторически факултет“ на Пловдивския университет „Паисий Хилендарски“. Специализирал е в Международния институт по право във Вашингтон, САЩ (2000), Московската школа за политически изследвания – Съвет на Европа: Москва–Стокхолм-Страсбург (2002), Университета „Карло Бо“ в Урбино, Италия (2005), Нойвалдег институт във Виена (2007). Експертен сътрудник на Комисията по правни въпроси към 38-ото, 39-ото, 40-ото и 41-вото Народно събрание. \r\nПоредната книга на известния професор по социология, юрист и доктор по социология на правото се нарежда в класацията за 2017 г. на книжарници „Хеликон“ на 7-о място за нехудожествена (специализирана) литература. Факт е, че след повече от шест тиража и тяхното пълно изчерпване книгата на проф. Иво Христов продължава да вълнува четящите и това е второ преработено и допълнено издание. \r\nВходът е свободен", "date": "2018.11.22", "title": "Добрич: В Огледална зала „Нели Божкова“ ще бъде представена книгата „Пред пепелището на нестаналото българско общество“ на проф. Иво Христов"}
{"url": "http://www.focus-news.net/news/2018/11/22/2593493/obreshko-nechev-byuro-po-truda-veliko-tarnovo-sredno-trima-dushi-sa-se-konkurirali-za-edno-rabotno-myasto-prez-oktomvri.html", "text": "За едно работно място във Велико Търново средно през октомври са се конкурирали трима безработни. Това съобщи на пресконференция директорът на Дирекция „Бюро по труда“ – Велико Търново Обрешко Нечев, предаде репортер на  Радио „Фокус“ – Велико Търново . По думите му данните са аналогични на тези от предходния месец. Към края на месец октомври остават свободни 320 работни места, което е с 20 по-малко от предходния месец. От тях 99 са на първичния трудов пазар, а 207 са по схеми от Оперативна програма „Развитие на човешките ресурси 2014-2020”. 282 работни места са били заявени в дирекцията през октомври. Те са с 211 по-малко в сравнение с предходния месец. За община Велико Търново са били обявени 275 позиции, за Елена – 7, а в Златарица нито едно.  \r\nЗаетите работни места за месеца са 244. Те са със 197 места по-малко от септември т. г. Заетите работни места на първичния трудов пазар общо за месеца са 224 места, при 429 за предходния месец. От тях 161 места са в частния сектор, 71 места са за хора с работническа професия, 49 - за специалисти, 104 - за лица без квалификация, 79 - в преработващата промишленост, 45 - в търговията и ремонта, 28 - в административни и спомагателни дейности, 15 - в здравеопазването и социалните дейности, 10 - в хотелиерството и ресторантьорството, и др. \r\nОбрешко Нечев допълни, че заетите работни места по активни мерки за заетост са 3, а тези по програми – 17. От тях, 1  е по Национална програма за заетост и обучение на хора с трайни увреждания, 2 - по Програма за обучение и заетост на продължително безработни – компонент 2, 5 - по схема „Обучения и заетост” на Оперативна програма „Развитие на човешките ресурси 2014-2020”, 4 - по схема „Младежка заетост”, 3 - по схема „Обучения и заетост за младите хора”, и 2 - по Проект „Работа”. \r\nМария НЕДЕВА", "date": "2018.11.22", "title": "Обрешко Нечев, „Бюро по труда“ – Велико Търново: Средно трима души са се конкурирали за едно работно място през октомври"}
{"url": "http://www.focus-news.net/news/2018/11/22/2593497/sport-stoyka-petrova-se-klasira-na-final-na-svetovnoto-parvenstvo-po-boks-za-zheni.html", "text": "Българката Стойка Петрова се класира за финала в категория до 54 килограма на световното първенство по бокс за жени в Ню Делхи (Индия). \r\nПетрова, която е двукратна европейска шампионка, спечели с 5:0 съдийски гласа срещу монголката Мягмардулам в полуфинален двубой на шампионата на планетата. Олимпийският шампион от Москва 1980-а година Петър Лесов, чиято акредитация бе отнета, даваше напътствия от трибуните, тъй като му бе позволено да остане като зрител. \r\nВ мач за титлата 33-годишната българка ще срещне представителката на Тайпе - Ю Тинг Лин.", "date": "2018.11.22", "title": "Спорт: Стойка Петрова се класира на финал на Световното първенство по бокс за жени"}
{"url": "http://www.focus-news.net/news/2018/11/22/2593496/reuters-tereza-mey-shte-napravi-obrashtenie-za-brekzit-v-17-chasa.html", "text": "Премиерът на Великобритания Тереза Мей ще направи изявление за Брекзит в парламента в 15:00 часа (17:00 българско време) в четвъртък, съобщиха от Камарата на представителите на Великобритания в „Туитър“, предава  Reuters . \r\nБританската агенция отбелязва, че Лондон и Брюксел се споразумяха за проектодекларация, която предвижда близки икономически отношения между Съюза и Обединеното кралство след Брекзит в навечерието на срещата на върха на ЕС в неделя. \r\nПревод и редакция:", "date": "2018.11.22", "title": "Reuters: Тереза Мей ще направи обръщение за Брекзит в 17 часа"}
{"url": "http://www.focus-news.net/news/2018/11/22/2593480/afp-es-i-velikobritaniya-se-sporazumyaha-za-ambitsiozni-vrazki-sled-brekzit.html", "text": "Европейският съюз и Великобритания се разбраха в четвъртък за проектодекларация, засягаща отношнията им след Брекзит и установяваща „амбициозно, широко, дълбоко и гъвкаво партньорство“, предава  AFP . \r\nДвете страни са се споразумели също за проектоспоразумение, което удължава транзитния период с една до две години след края на 2020 година, отбелязва агенцията. \r\nПредседателят на Европейския съвет Доналд Туск заяви, че Европейската комисия го е информирала , че се е споразумяла за политическа декларация за бъдещите отношения с Великобритания.  \r\nПревод и редакция:", "date": "2018.11.22", "title": "AFP: ЕС и Великобритания се споразумяха за „амбициозни“ връзки след Брекзит"}
{"url": "http://www.focus-news.net/news/2018/11/22/2593498/dobrich-za-poslednite-shest-mesetsa-sa-podmeneni-krastovete-i-nadgrobnite-znatsi-na-150-voynitsi-pogrebani-na-voennoto-grobishte.html", "text": "За последните шест месеца са подменени кръстовете и надгробните знаци на гробовете на 150 войници с различни чинове, погребани на Военно гробище - музей. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Надежда Иванова, ръководител на проекта NETWORLD по Програма „Дунав“, в който Регионалният исторически музей (РИМ) в Добрич си партнира с 16 организации и институции от Европа за опазване на културното наследство от времето на Първата световна война. Част от дейностите бяха представени в Общината, която напълно подкрепя всички организирани мероприятия с научна, образователна и културна цел. „Когато правихме подбора, се водихме от това да спасим най-разрушените кръстове и надгробни знаци и тези, на които имената наистина са пред заличаване. Не сме се водили от чин, нито от идеята един парцел да изглежда по-добре. Искахме да спасим тези, които са най-разрушени и имащи нужда от реновация. Бяха подменени и пилоните за знамената, които също бяха амортизирани. Бяха купени нови флагове, беше боядисана оградата, бяха сложени липсващи части на тази нейна страна, където нямаше, бяха подменени всички пейки, беше обособен и разширен един плочник, една по-голяма площадка, за да е по-удобно за честванията и хората да не са далеч от основното събитие“, каза Надежда Иванова. Тя добави, че за РИМ - Добрич всички тези подобрения са немалко постижение, реализирано благодарение на възможностите, предоставени по международния проект. По думите ѝ основен акцент в него е освен реновирането на важни места, свързани с паметта за Първата световна война, и образователната работа с деца. „Изключително съм доволна да кажа, че направихме една 3D книжка, в която под формата на задачи, ребуси, кръстословици, снимки и различни занимателни задачки, успяхме да накараме най-малките, тези които са до 12-годишна възраст да получат своята първа представа за „голямата война“ и по-скоро да им кажем защо големите войни трябва да остават само в учебниците и никога да не стигаме до тях отново“, отбеляза тя. По думите ѝ в рамките на дейностите по проекта са издадени национална и транснационална брошура. Надежда Иванова като ръководител на проекта от страна на РИМ – Добрич изрази задоволство от факта, че по отношение на апликационна форма и документация  музеят се справя до момента много добре. Всички разходи, направени до сега, са одобрени до последния евроцент. „Одобрение е изразено по време на поредицата от работни срещи, проведени до момента в различните европейски страни партньори, а те са освен България и Румъния, Хърватска, Унгария, Словения, Чехия, Австрия, Словакия, Босна и Херцеговина, Белгия и Италия. Проектът е голям, предвид участието на 16 партньори в него, управлението му е трудно\", подчерта Надежда Иванова. „За нас това е първият проект по Програма „Дунав“ и сме щастливи, полагаме много усилия. Нещо, което е встрани от темата – партньорско споразумение е подписано по един друг проект, който музеят спечели по Програма „Еразъм“. Не е много голям като сума. Имаме бюджет, който възлиза на около 23 000 евро. Това за нас е много добре, защото проектът е по Мярка К205. Нарича се “Map my Europe” и е за запознаване на младите хора с културното наследство от региона. Продължаваме да работим в посока на опазване на културното наследство, което е една от най-важните задачи на музея“, каза още Иванова.  \r\nЖулиета НИКОЛОВА", "date": "2018.11.22", "title": "Добрич: За последните шест месеца са подменени кръстовете и надгробните знаци на 150 войници, погребани на Военното гробище"}
{"url": "http://www.focus-news.net/news/2018/11/22/2593491/ramadan-atalay-dps-shte-podkrepim-vetoto-na-prezidenta-s-yasnoto-saznanie-che-danakat-za-starite-koli-ne-e-spravedliv.html", "text": "Ще подкрепим ветото на президента с ясното съзнание, че наложеният данък за стари коли не е справедлив. Това каза народният представител от ПГ на ДПС Рамадан Аталай по време на дебатите по президентското вето върху Закона за корпоративното подоходно облагане, предаде репортер на  Агенция „Фокус“ . Той даде пример, че в Германия се инвестира в нови чисто технологични автомобили, като се дава до 10 хил. евро на всеки, който си сменя колата с екологично чиста. Според него логиката на ГЕРБ е точно обратната. „С ветото президентът ни обръща внимание още един път да обсъдим законопроекта, ако сме пропуснали нещо, което да е в полза на обществото“, посочи Рамадан Аталай. „Данъчната справедливост е едно много обтегаемо понятие. Справедлив е според мен онзи данък, който данъкоплатецът с желание още на 1 януари отива и застава пред гишетата и иска да плати. Досега такъв данъкоплатец не съм виждал“, обясни депутатът. „Затова сме избрани тук, за да можем да направим данъчна политика, с която обществото осъзнато да отиде да гласува“, заяви още Аталай. „Ако може да ми кажете глобите от магистралите и пътищата, които ги събирате денонощно за какво ги ползвате, за какво ги харчите. Само ще ви припомня, че предишни мандат имаше една дама, която каза, че 100 хил. лв. са дадени за 10 пешеходни пътеки“, коментира депутатът от ДПС. \r\nДеница КИТАНОВА", "date": "2018.11.22", "title": "Рамадан Аталай, ДПС: Ще подкрепим ветото на президента с ясното съзнание, че данъкът за старите коли не е справедлив"}
{"url": "http://www.focus-news.net/news/2018/11/22/2593499/stolichna-obshtina-razshiryava-sistemata-za-razdelno-sabirane-na-otpadatsite.html", "text": "Столична община официално обяви конкурс за организации по оползотворяване на отпадъците по опаковки, които да обслужват 22 от районите за срок от 5 години. В критериите за подбор на кандидатите са заложени увеличения в броя и обхвата на съществуващите съдове за разделно събиране на отпадъци от опаковки. Това съобщиха от пресцентъра на  Столична община . \r\nОсвен задължителното изискване кандидатите да са Организации по оползотворяване на отпадъци от опаковки, притежаващи разрешение по чл. 81 от Закона за управление на отпадъците, Столична община залага допълнително критерии - кандидатите трябва да имат площадки и съоръжения за предварително третиране, в т.ч. сепариране на разделно събраните отпадъци.  Участниците следва да представят подробен План за организиране на системите за разделно събиране на отпадъци, който ще бъде подложен на оценка и ще включва местонахождение, брой и вид на съдовете в предлаганата от тях система. За подписване на договори със Столична община ще бъдат избрани кандидати, които отговарят на предварително обявените минимални условия и получат най-висока обща оценка по критериите и показателите за оценка. \r\n„Разширяването на съществуващата система за разделно събиране на отпадъци от опаковки от домакинствата, е резултат, както на добре функциониращата общинска система за разделно събиране на отпадъци, така и на по-високите цели за подготовка за повторна употреба и рециклиране на битови отпадъци, заложени в пакета мерки „Кръгова икономика“ на ЕС. Според националното законодателство в срок до 1 януари 2018 г. общините трябва да постигнат най-малко 40% от общото тегло на отпадъците за подготовка за повторна употреба и рециклиране. През 2016 г. Столична община достига степен на рециклиране от 51%.“ Коментира новите изисквания зам.-кметът на СО по екология Йоана Христова. \r\nСрокът за подаване на документи е до 17.00 часа на 30 ноември 2018 г., като повече информация може да бъде намерена на сайта на Столична община.", "date": "2018.11.22", "title": "Столична община разширява системата за разделно събиране на отпадъците"}
{"url": "http://www.focus-news.net/news/2018/11/22/2593500/yoana-hristova-zam-kmet-na-sofiya-predpriemame-initsiativi-za-razdelno-sabirane-na-opasni-otpadatsi-ot-ofisite-i-domakinstvata.html", "text": "Столична община предприема инициативи за разделно събиране на опасни отпадъци от офисите и домакинствата, свързани с Европейската седмица за намаляване на отпадъците. Столичани ще могат да предадат електрическите и опасните отпадъци в два мобилни пункта, разположени в центъра на града. Това каза в предаването „Екологичен резонанс“ на  Радио „Фокус“  зам.-кметът на София по направление „Зелена система, екология и земеползване“ Йоана Христова. „Ние се фокусирахме в три направления. Едното е „Време е за детокс на офиса“, поставяйки акцент върху разделното събиране на електрическото и електронно оборудване. Разкрихме мобилен пункт, който събира такова оборудване. Втората ни инциатива е свързана със събирането на опасни отпадъци от домакинствата. Ще бъде отворен пункт, който ще работи утре между 8:30 и 10:30 ч. Не на последно място третата част от нашите инциативи е свързана с текстилните отпадъци – те имат доста сериозно отношение към замърсяването на въздуха“, коментира Йоана Христова. Тя каза още, че за следващата година са предвидени 22 млн. лв. повече за чистотата на града, без да се налага вдигането на такса смет. Това се прави с цел разширяването на услугата по почистването – както по отношение на обхвата и навлизането в крайните квартали, така и по отношение на качеството на услугата.", "date": "2018.11.22", "title": "Йоана Христова, зам.-кмет на София: Предприемаме инициативи за разделно събиране на опасни отпадъци от офисите и домакинствата"}
{"url": "http://www.focus-news.net/news/2018/11/22/2593492/kathimerini-gartsiya-nova-demokratsiya-vodi-s-165-na-siriza-spored-poslednoto-prouchvane.html", "text": "Основната опозиционна партия „Нова Демокрация“ е увеличила чувствително преднината си пред управляващата „Коалиция на радикалната левица (СИРИЗА), според последната анкета на Public Issue, публикувана в четвъртък, пише  онлайн изданието на вестник Kathimerini . \r\nКонсерваторите са с 16,5% преднина пред СИРИЗА, стабилизирайки електоралното си влияние малко под 40% (в момента 38,5%). \r\nУправляващата партия, след краткосрочното възстановяване на позициите си през втората половина на 2017 година, се стабилизира на нива малко над 20% (в момента 22). \r\nЛявоцентристкото „Движение за промяна“ за момента изглежда единно и се ползва с предпочитанията на 9,5% от респондентите, следвано от Комунистическата партия на Гърция (ККЕ) със 7,5% и екстремно-дясната „Златна зора“ със 7%. \r\nДругите опозиционни партии – „То Потами“ (Реката), младшият коалиционен партньор „Независимите гърци“ (АНЕЛ) и „Съюзът на центристите“, които на миналите парламентарни избори през септември 2015 година събраха общо 11,2%, най-вероятно, изобщо няма да бъдат представени в новия парламент. \r\nВсяка от тях има подкрепа от около 2%, според данните от изследването и са под бариерата от 3%, нужна за влизане в народното събрание. \r\nСъгласно резултатите от анкетата, следващият парламент ще бъде съставен от пет партии, като СИРИЗА ще имат 56-74 места (22%), „Нова Демокрация“ – 154 – 174 места (38,5%), „Движение за промяна“ – 22-34 депутати (9,5%), ККЕ – 18 – 26 места (7,5%) и „Златна зора“ с 16-25 места (7%). Общият брой на народните представители в гръцкия парламент е 300. \r\nПревод и редакция:", "date": "2018.11.22", "title": "Kathimerini (Гърция): \"Нова Демокрация\" води с 16,5% на СИРИЗА според последното проучване"}
{"url": "http://www.focus-news.net/news/2018/11/22/2593503/haskovo-rayonnata-prokuratura-predade-na-sad-dvama-mazhe-za-napadenie-na-politseyski-sluzhiteli.html", "text": "Районната прокуратура предаде на съд двама мъже за нападение на полицейски служители. Това съобщиха от пресцентъра на  Апелативна прокуратура - Пловдив . \r\nПървият обвинителен акт е спрямо мъж с инициали В.К., на 21 г., за това, че на 01 август 2018 г. в гр. Хасково е причинил на старши полицай в ОДМВР - Хасково лека телесна повреда, изразяваща се в контузия на главата, кръвонасядане и оток, при изпълнение на службата му. Повдигнато му е обвинение и за това, че е извършил непристойни действия, грубо нарушаващи обществения ред - обиждал двама полицейските служители в ОДМВР - Хасково, и замахнал с парче ламарина („улук“) към тях, като деянието по своето съдържание се отличава с изключителна дързост.  \r\nВторият обвиняем с инициали В.Г. (на 33 г.) е предаден на съд за това, че на същата дата в Хасково е извършил непристойни действия, грубо нарушаващи обществения ред - заканително използвал земеделско сечиво („вила“) по отношение на двама полицейски служители в ОДМВР - Хасково, като деянието по своето съдържание се отличава с изключителна дързост.  \r\nПо делото са разпитани свидетели, изготвени експертизи, иззети веществени доказателства и др. Предстои Районен съд-Хасково да насрочи заседание.", "date": "2018.11.22", "title": "Хасково: Районната прокуратура предаде на съд двама мъже за нападение на полицейски служители"}
{"url": "http://www.focus-news.net/news/2018/11/22/2593504/dobrich-do-kraya-na-noemvri-priklyuchva-proektat-na-obshtinata-za-osiguryavane-na-chista-okolna-sreda.html", "text": "През месец ноември приключва проект на Община град Добрич за осигуряване на чиста околна среда. Проектът се осъществява с активното участие на граждани. Това каза в предаването „Добрич - Блян вихрен, понесен над степ ековита...“ на  Радио „Фокус“  Нели Николаева, ръководител на проекта. Една от политиките, които Община град Добрич е приела като важна кауза, е насърчаването на активно гражданско общество. Макар и трудно, нещата се случват и будят все повече оптимизъм и надежда. Набират популярност в Добрич дейности, които са доказателство за активно гражданско общество, което работи в посока на създаване на добра градска среда на обитаване. Водещи са гражданите с техните идеи и дейности, зад които плътно обаче застава Общината. „Дейностите по проекта образно казано, прехвърлят мост от миналото към настоящето и бъдещето\", отбеляза Нели Николаева. Финансирането е по Национална кампания „За чиста околна среда‘2018“. Създаването на зона за отдих „Извора“ е преобразило междублоково пространство и е създало уютна среда за отдих на гражданите. Проектът е на стойност  9118.20 лв. Партньор e Сдружениe „Черноморски център за развитие“. Зона за отдих „Извора“ е с площ 3 дка и се намира до православния храм „Св. Климент Охридски“. Създадени са площадки за отдих с места за сядане, осигурен е достъп чрез изграждане на две алеи от несвързана настилка, подобрено е състоянието на територията чрез почистване на отпадъци и саморасла растителност и оформяне на открити пространства, обогатено е пространството с декоративни видове растителност, като червен канадски дъб. Засадени са 70 храста от 3 вида. По този начин са създадени условия за провеждане на часове на открито от три съседни училища. Самите деца участват в кампании по почистване и други еко инициативи, а гражданите – по залесяване. Цветни градинки са пример за самоинициатива на местната общност, а дейностите по проекта - за публично-частно партньорство в областта на зелената икономика.  \r\nЖулиета НИКОЛОВА", "date": "2018.11.22", "title": "Добрич: До края на ноември приключва проектът на Общината за осигуряване на чиста околна среда"}
{"url": "http://www.focus-news.net/news/2018/11/22/2593506/plenumat-na-vss-reshi-da-bade-izplateno-dopalnitelno-trudovo-vaznagrazhdenie-do-435-v-strukturite-na-sadebnata-vlast.html", "text": "Пленумът на Висшия съдебен съвет (ВСС) реши да бъде изплатено допълнително трудово възнаграждение до 43.5%. Това съобщиха от пресцентъра на  ВСС . Средствата в размер на 9 435 210 лв. са реализирани икономии по бюджета на Висшият съдебен съвет от издръжка, ремонт и придобиване на дълготрайни материални активи. Софийски районен съд е единствен от органите на съдебната власт, който е върнал средства в бюджета на съдебната власт. \r\nНа основание чл. 11, ал. 13 и чл. 100, ал. 2 от Закона за публичните финанси Пленумът на ВСС даде съгласие за извършване на корекции по бюджетите на органите на съдебната власт за 2018 г. по параграф „Заплати и възнаграждения на персонала нает по трудови и служебни правоотношения“. \r\nРазмерът на допълнителното трудово възнаграждение 43.5% от основната заплата плюс ранг е еднакъв за всички органи на съдебната власт,  ВСС, ИВСС и НИП. Конкретният размер на ДТВ ще се определя по преценка на  административните ръководители, съобразно приетите днес Правилата за определяне и изплащане на средства за допълнителни трудови възнаграждения. Според тях при наличие на финансови средства по параграф „Заплати“ по бюджетите на органите на съдебната власт и неизползвани наличности от предходната година по бюджета на съдебната власт, след изплащане на всички задължения, административните ръководители, магистратите, съдебните и прокурорските помощници, държавните съдебни изпълнители, съдиите по вписванията, членовете на ВСС, главния инспектор и инспекторите в ИВСС, служителите на НИП и съдебните служители в тези органи, могат да бъдат стимулирани за постигнати резултати. \r\nПленумът даде съгласие административните ръководител на органите на съдебната власт да упражнят правомощията си на основание чл. 7 във връзка с чл. 9 от ПОИСДТВ, като посоченият процент на общия размер на средствата определени по органи на съдебната власт не следва да се надвишава. \r\nПленумът на ВСС указа на органите на съдебната власт, които не са се съобразили с решението му по протокол № 25/18.10.2018 г., т. 23 и са изплатили суми за очила над препоръчания размер до 150 лв. да намалят размера на ДТВ пропорционално за всеки магистрат и служител.", "date": "2018.11.22", "title": "Пленумът на ВСС реши да бъде изплатено допълнително трудово възнаграждение до 43.5% в структурите на съдебната власт"}
{"url": "http://www.focus-news.net/news/2018/11/22/2593508/plenumat-na-vss-otmeni-pravilata-za-sazdavane-na-organizatsiya-za-poluchavane-na-signali-ot-grazhdani-po-povod-nalichie-na-koruptsionni-deystviya-v-organite-na-sadebnata-vlast.html", "text": "Пленумът на Висшия съдебен съвет (ВСС) отмени Правилата за създаване на организация за получаване на сигнали от граждани по повод наличие на корупционни действия в органите на съдебната власт – следствие, прокуратура и съд, одобрени с решение на Съвета по протокол № 31/26.10.2005 г. Това съобщиха от пресцентъра на  ВСС .  \r\nВ предложението от комисиите по професионална етика към Съдийската и Прокурорската колегии на ВСС е посочено, че с отмяната на чл. 39а от ЗСВ (ДВ, бр. 28 от 2016 г.) отпадат правомощията на комисиите по професионална етика да събират и анализират информация за наличие на корупционни явления, както и всички други дейности, свързани с борбата с корупцията в органите на съдебната власт.", "date": "2018.11.22", "title": "Пленумът на ВСС отмени правилата за създаване на организация за получаване на сигнали от граждани по повод наличие на корупционни действия в органите на съдебната власт"}
{"url": "http://www.focus-news.net/news/2018/11/22/2593495/georgi-gyokov-bsp-sitiyat-na-gladniya-ne-vyarva-gerb-tryabva-da-razmislyat-i-podkrepyat-vetoto-na-prezidenta.html", "text": "Ситият на гладния не вярва - ГЕРБ трябва да размислят и подкрепят ветото на президента. Това каза народният представител от ПГ на „БСП за България“ Георги Гьоков по време на дебатите по  президентското вето върху Закона за корпоративното подоходно облагане, предаде репортер на  Агенция „Фокус“ . \r\n„Президентът наред с другите мотиви изразява несъгласие с промените в Закона за местните данъци и такси, касаещи данъка върху моторните превозни средства, отлагането на реформата при определяне на битови отпадъци и въвеждането на по-високи данъчни ставки за жилищни имоти в Списъка на курортите в Република България. Управляващите декларираха, че са изненадани от мотива на президента за таксата битови отпадъци. Твърдят, че ако се приеме ветото, това означава без подготовка да бъдат натоварени много милиони хора за сметка на бизнеса. Странно звучи това твърдение без подготовка, защото това е отлагане от четири-пет години поне. През това време управлява все ГЕРБ“, каза Гьоков.  \r\nСпоред него протестите са заради липсата на социална справедливост. „Те искат справедливи цени на горивата и отмяна на това несправедливо увеличаване на данъка“, каза Гьоков във връзка с увеличаване на данъка върху старите автомобили.  \r\nДеница КИТАНОВА", "date": "2018.11.22", "title": "Георги Гьоков, БСП: Ситият на гладния не вярва  - ГЕРБ трябва да размислят и подкрепят ветото на президента"}
{"url": "http://www.focus-news.net/news/2018/11/22/2593509/smolyan-kmetat-nikolay-melemov-provede-sreshta-s-predstaviteli-na-firmite-izpalnyavashti-marshrutnite-razpisaniya-ot-gradskata-transportna-shema.html", "text": "Кметът Николай Мелемов проведе среща с представители на фирмите, изпълняващи маршрутните разписания от градската транспортна схема на Смолян. Това съобщиха от пресцентъра на  Общината . Поводът е постъпилото уведомление, подписано  от „Рожен експрес” АД, „Мега транс” Консорциум и „Орфей експрес” ООД, в което те настояват за промяна цените на билетите и картите за  пътуване по маршрутните линии на градския транспорт. Превозвачите уведомяват, че поради увеличените цени на горивата, застраховките гражданска отговорност, задължителната застраховка трудова злополука, задължителната смяна на всички касови апарати от 2019 г.,  повишение цените на гуми, масла и резервни части , намаление на пътникопотока с над 50 на сто в сравнение с последните 15 години и други причини, считат за необходимо да има корекция на цената на билета от 1 лв. на 1.30 лв., както и съответното увеличение на картите за пътуване, считано от 1 януари 2019 г. \r\nМелемов посочи, че не трябва да се повишава цената на билета, защото има социален момент –  хората ще се натоварят  с още допълнителни разходи, а повечето от тях не могат да си го позволят. Той предложи да се намери вариант, който да удовлетвори и превозвачите, и Общината. Готови сме да ви окажем всякаква помощ, както сме го правили и досега, каза на срещата кметът. Като начало Мелемов предложи, а и превозвачите приеха да извършват курсовете си по лятното разписание през 9 минути, а не както сега през 7 т.е. да има корекция в схемата за градския транспорт. Бяха набелязани и други мерки. \r\nВ резултат на разискванията, превозвачите обявиха, че на този етап няма да увеличат цената на билета за градския транспорт.  \r\nВ срещата участваха още председателят на Общинския съвет инж. Данчо Киряков и зам.-кметът Венера Аръчкова.", "date": "2018.11.22", "title": "Смолян: Кметът Николай Мелемов проведе среща с представители на фирмите, изпълняващи маршрутните разписания от градската транспортна схема"}
{"url": "http://www.focus-news.net/news/2018/11/22/2593510/plenumat-na-vss-izvarshi-korektsii-na-byudzheta-na-14-sadilishta-za-2018-g.html", "text": "Пленумът на Висшия съдебен съвет даде съгласие за увеличение по бюджетите на 14 съдилища за 2018 г., с цел осигуряване на средства за изплащане на обезщетения по КТ и ЗСВ, както и на Окръжен съд – Русе за за изплащане на облекло на новоназначени съдебни служители. Това съобщиха от пресцентъра на  ВСС . Утвърдени бяха вътрешно компенсирани промени по бюджета на Прокуратурата на Република България за 2018 г. за изплащане на обезщетения по ЗСВ и КТ, за дейността на учебните и почивни бази в рамките на утвърдения бюджет, както и за осигуряване на средства за възстановяване на извършени разходи по командироването на участници в конкурсни комисии. \r\nС решение на Пленума на ВСС бе утвърдена корекция по бюджета на учебната и почивна дейност на Върховния административен съд за 2018 г., както и за изплащане на дължими обезщетения по КТ и ЗСВ. \r\nУвеличени бяха бюджетите на Окръжен съд – Благоевград, Районен съд – Исперих, Апелативен съд – Велико Търново, Окръжен съд – Велико Търново, Районен съд – Велико Търново, Софийски градски съд, Районен съд – Силистра, Районен съд – Кюстендил, Административен съд – Видин, за да се осигурят средства за текущи разходи до края на годината. На Районен съд – Ловеч бяха предоставени средства за изработка, доставка и монтаж на пожароустойчиви врати за архивните помещения на съда. Бюджетите на  Апелативен съд – София, Военен съд – Пловдив, Районен съд – Разлог, Окръжен съд – Велико Търново бяха увеличени с цел осигуряване на средства за възнаграждения на вещи лица и съдебни заседатели  до края на годината. \r\nУвеличен бе и бюджетът на Окръжен съд – Бургас с 6 933 лв. за осигуряване на средства, представляващи възстановени щети от застраховател за извършване на ремонтни дейности на Съдебната палата. Чрез вътрешно компенсирана промяна по бюджета на Районен съд – Смолян бяха осигурени средства за закупуване на 3 броя компютърни конфигурации. \r\nПленумът даде съгласие за корекции по бюджетите на ВСС и органи на съдебната власт за закупуване на климатици за съдебна зала и сървърно помещение в Районен съд – Ихтиман и Районен съд – Каварна; за закупуване на сървър и UPS-и в Районен съд – Ботевград и Районен съд – Панагюрище. \r\nСредствата са за сметка на наличностите по сметки от предходни години по бюджета на съдебната власт, както и за сметка на резерва за неотложни и непредвидени разходи по бюджета на съдебната власт за 2018 г. \r\nС решение от днес бяха утвърдени промени по бюджета на съдебната власт за 2018 г. с размера на получените трансфери през третото тримесечие на 2018 г. от Министерство на труда и социалната политика, във връзка със сключени договори между органи на съдебната власт и МТСП, Дирекция „Бюро по труда“ по програма „Заетост и професионално обучение на хора с трайни увреждания“. \r\nВъв връзка с решение на ВСС по протокол № 10/04.03.2009 г. и с цел осигуряване на средства за изплащане на разлика в работна заплата на петима съдии за м. октомври 2018 г. бе намален бюджета на ВАС за 2018 г. и съответно увеличен бюджета на Административен съд – София-град. На същото основание, с цел осигуряване на средства за изплащане на разликата в трудовите възнаграждения на командировани съдии бюджетът на Окръжен съд - Пловдив бе увеличен за сметка на намалените бюджетите на Апелативен съд – Пловдив и Районен съд – Пловдив; бюджета на Районен съд – Дупница бе увеличен за сметка на намалените бюджети на СРС и Административен съд – София-град; бюджета на Районен съд Плевен бе увеличен за сметка на бюджета на СРС, на Районен съд – Свищов бе увеличен за сметка на бюджета на СРС, а на Районен съд – Силистра бе увеличен за сметка на Административен съд - Силистра. \r\nПленумът не даде съгласие за корекция по бюджета на Районен съд – Силистра за закупуване на 3 броя многофункционални устройства и тонер касети, поради липса на достатъчна обосновка в искането на председателя на Районен съд – Силистра за необходимостта от предоставянето на средства за исканата техника.", "date": "2018.11.22", "title": "Пленумът на ВСС извърши корекции на бюджета на 14 съдилища за 2018 г."}
{"url": "http://www.focus-news.net/news/2018/11/22/2593512/plovdiv-apelativniyat-sad-postanovi-myarka-za-neotklonenie-zadarzhane-pod-strazha-spryamo-mazh-obvinen-v-ubiystvo-na-bashta-i-sin.html", "text": "Пловдивският апелативен съд потвърди определението на Старозагорския окръжен съд, с което е взета мярка за неотклонение „задържане под стража“ спрямо М.С. Това съобщиха от пресцентъра на  Съдебна палата – Пловдив . Той е обвинен, че заедно още двама души е извършил убийство на баща и син, като престъплението е извършено на  21 срещу 22.10.2017 г. в село Паничерево, Старозагорско.    \r\nАпелативните магистрати смятат, че от събраните до момента доказателства по делото може да се приеме, че подсъдимият е съпричастен към престъплението, в което е обвинен.  \r\nСъдът приема, че има опасност М.С. да извърши друго престъпление предвид факта, че спрямо него има допусната европейска заповед за арест от прокуратурата в град Вебер, Германия. Там той е обвинен в задържане на заложник, изнасилване, принуждаване към проституция чрез използване на насилие и сводничество. Изпълнението на европейската заповед за арест е отложено до приключване на наказателното дело срещу М.С. за  убийството в България. Едва след това подсъдимият ще бъде екстрадиран в Германия, където ще бъде съден по другите обвинения. \r\nРешението на Пловдивския апелативен съд е окончателно.", "date": "2018.11.22", "title": "Пловдив: Апелативният съд постанови мярка за неотклонение „задържане под стража“ спрямо мъж, обвинен в убийство на баща и син"}
{"url": "http://www.focus-news.net/news/2018/11/22/2593513/krum-zarkov-bsp-da-nasarchavash-kupuvaneto-na-novi-koli-kato-taksuvash-starite-e-vse-edno-da-nakazhete-dete-na-koeto-sa-kupili-martsipan-che-nyama-dva-shokolada.html", "text": "Да насърчаваш купуването на нови коли като таксуваш старите е все едно да накажете дете, на което са купили марципан, че няма два шоколада. Това каза заместник-председателят на ПГ на „БСП за България“ Крум Зарков по време на дебатите по  президентското вето върху Закона за корпоративното подоходно облагане, предаде репортер на  Агенция „Фокус“.  . Според него става въпрос за глоба за бедните. По думите му екологичната цел не може да бъде постигната заради тежката икономическа ситуация, в която се намират 3 млн. собственици на стари автомобили. „Скоро говорихме за данъците в най-общ смисъл. Говорихме за ДДС. Предложихме да отпадне ДДС-то, да го диференцираме. Днес правим нещо различно, защо? Казахте, че е заради екологията. Моля ви да помислим. Мислите ли, че като дигнете с няколко десетки или стотин лева данъка на някой, който трябва да използва своя автомобил, той ще бръкне и ще извади хиляди евро да си купи по-нов. Мислите ли, че това ще се случи. Естествено, че това няма да има накакъв ефект“, каза още Зарков. \r\nДеница КИТАНОВА", "date": "2018.11.22", "title": "Крум Зарков, БСП: Да насърчаваш купуването на нови коли като таксуваш старите е все едно да накажете дете, на което са купили марципан, че няма два шоколада"}
{"url": "http://www.focus-news.net/news/2018/11/22/2593514/stara-zagora-v-obshtinata-shte-se-provede-preskonferentsiya-po-proekt-valshebna-klasna-staya-na-28-noemvri.html", "text": "На 28.11.2018г. от 11.00 часа в Зала 2 на Община Стара Загора ще се проведе заключителна пресконференция по проект “Вълшебна класна стая“, Договор № BG05M2OP001-3.001-0076 (№Д03-216/01.08.2016 г.)”, процедура за предоставяне на безвъзмездна финансова помощ по приоритетни оси 2 и 3 на Оперативна програма “Наука и образование за интелигентен растеж”. По време на пресконференцията ще бъдат представени резултатите и реализираните цели след изпълнение на дейностите по проекта. Това съобщиха от пресцентъра на  Община Стара Загора . \r\nС „Вълшебна класна стая“ се постигна устойчива образователна интеграция на децата в неравностойно положение на територията на Община Стара Загора. В този проект бяха включени деца от ромски и други етноси, от социално слаби семейства, с нисък социален статус и интелектуално развитие и деца от семейства с един родител. В детските градини се организира и проведе допълнително обучение по български език за малчуганите, за които той не е майчин. Предоставени бяха канцеларски и офис материали, копирна хартия, учебна и специализирана литература/ дидактически материали, игри, учебни пособия и помагала. С цел подобряване на образователната среда бяха осигурени и помагала, с които децата успешно усвоиха различни знания и умения. За насърчаване общуването между различните етноси се организираха спортни занимания, състезателни игри, зимен и летен лагер. По проекта бяха закупени материали, с които малките момчета и момичета изработиха сурвакници, гирлянди, цветни украси и вкусни тестени изделия.  \r\nЗа изпълнението на всички дейности се грижиха над 20 учители от петте детски градини. С цел насърчаване участието на родителите във възпитателния процес бяха инициирани и проведени  информационни срещи с тях. С въведения комплексен подход и  интерактивни методи се  създаде интеграционна среда за децата от рисковата група. Постигнато бе  подобряване на  езиковата култура и на българския език на децата, участвали в проекта. Обогатяването на езика и развитието на речта правят възможно последващото обучение и реализация, както и пълноценното интегриране на децата роми в българското образование.", "date": "2018.11.22", "title": "Стара Загора: В Общината ще се проведе пресконференция по проект “Вълшебна класна стая“ на 28 ноември"}
{"url": "http://www.focus-news.net/news/2018/11/22/2593515/tass-golyamata-preskonferentsiya-na-vladimir-putin-mozhe-da-se-sastoi-na-20-dekemvri.html", "text": "Голямата ежегодна пресконференция на руския президент Владимир Путин може да се състои на 20 декември, съобщи говорителят му Дмитрий Песков, предава  ТАСС . \r\n„Не изключвам да е така“, заяви той. „Когато дойде време ще съобщим“. \r\nПо-рано за това, че голямата пресконференция на Путин може да се проведе на 20 декември съобщи „РБК“. \r\nВ четвъртък председателят на Държавната дума заяви по време на пленарно заседание, че съществува такава вероятност и във връзка с това трябва да се измести заключителната сесия на долната камара на руския парламент за 19 декември. \r\nТАСС отбелязва, че голямата ежегодна пресконференция на руския президент традиционно предизвиква голям интерес по света и в Русия, Като правило тя продължава няколко часа, през които Путин в директен ефир дава отговори на най-острите и актуални въпроси. \r\nПревод и редакция:", "date": "2018.11.22", "title": "ТАСС: Голямата пресконференция на Владимир Путин може да се състои на 20 декември"}
{"url": "http://www.focus-news.net/news/2018/11/22/2593516/predsedatelyat-na-narodnoto-sabranie-tsveta-karayancheva-za-balgariya-e-vazhna-podkrepata-na-finlandiya-za-skoroshnoto-prisaedinyavane-na-stranata-ni-kam-shengen.html", "text": "За България е важна подкрепата на Финландия за скорошното присъединяване на страната ни към Шенген. Това не само е един от основните външнополитически приоритети на България, но и необходимо условие за засилване на приноса на страната към общата европейска сигурност, подчерта председателят на Народното събрание Цвета Караянчева на срещата си с министъра на европейските въпроси, културата и спорта на Финландия Сампо Терхо. Българска делегация, водена от председателя на Народното събрание, е на двудневно официално посещение във Финландия, съобщиха от пресцентъра на  Народното събрание . Цвета Караянчева подчерта, че България е предприела мерки, положила е усилия и отговаря на всички критерии за членство в Шенгенското пространство. Страната ни получи множество оценки, включително и от Европейската комисия, че изпълнява изискванията и пази външната граница на ЕС по всички шенгенски стандарти, добави председателят на българския парламент. Председателят на Народното събрание изрази увереност, че присъединяването на България към Шенген ще даде допълнителни гаранции за сигурността на всички граждани на Европа и ще бъде ясен знак към държавите, които се стремят към пълноправно членство в ЕС, че с изпълнението на поставените критерии ще могат да постигнат своята цел – да бъдат приети в голямото европейско семейство.  \r\nЦвета Караянчева отново потвърди позицията на България, че споразумението на ЕС с Турция дава много добри резултати и натискът от мигранти на българо-турската граница, която е и външна граница на Съюза, е почти нулев. Председателят на Народното събрание припомни позицията на България, заявена многократно от българския премиер Бойко Борисов, че ЕС трябва да подпомогне изграждането на места за бежанците максимално близо до зоните на конфликтите, за да може след това те по-лесно да се върнат в родината си. Финландският министър Сампо Терхо потвърди, че Финландия също подкрепя тази позиция.  Цвета Караянчева подчерта важното значение на темата за Западните Балкани, защото сигурни Балкани означава сигурна Европа. От финландска страна бе изразена подкрепа за тази позиция. По отношение на Механизма за сътрудничество и оценка председателят на парламента посочи, че България е предприела решителни стъпки за изпълнение на препоръките на Европейската комисия. Тя подчерта, че в последния доклад вече отпадат три области за наблюдение над България и затова разчитаме на подкрепата на Финландия за прекратяване на мониторинга. По време на разговора председателят на Народното събрание Цвета Караянчева заяви, че след Брекзит правата на българските граждани и на всички останали европейски граждани трябва да бъдат защитени в максимална степен. Тя добави също, че е необходимо да се запазят връзките между правоохранителните системи на Европейския съюз и Великобритания, тъй като Великобритания е един от най-надеждните доставчици на оперативни данни.", "date": "2018.11.22", "title": "Председателят на Народното събрание Цвета Караянчева: За България е важна подкрепата на Финландия за скорошното присъединяване на страната ни към Шенген"}
{"url": "http://www.focus-news.net/news/2018/11/22/2593505/kanal-5-makedoniya-kosovarite-palyat-srabski-stoki.html", "text": "Жители на косовското село Качаник в сряда вечерта са запалили сръбски стоки и са заснели акцията си, след което са я качили в социалните мрежи, съобщава „КоССев“, предава  скопският телевизионен „Канал 5“ . \r\nНа снимките може да се види как горят кутии с различни сръбски продукти, сред които шоколади и почистващи препарати. \r\nСпоред думите на самите инициатори на акцията, това се е случило заради апела за бойкот на сръбските стоки. \r\n„След апела да бойкотираме сръбските стоки, някои жители на Качаник решиха да ги запалят. Акцията започна и в момента е в ход“, се обяснява под публикуваните клипчета на албанския сайт „Albeu.com”. \r\nСлед като пропадна опитът на Косово да стане член на Интерпол, официална Прищина вдигна митата върху стоките от Сърбия и Босна и Херцеговина до 100%. Това предизвика остра реакция от Белград, а заради действията на косоварите бе проведено и заседание на Съвета за национална сигурност на Сърбия. След нея президентът Александър Вучич заяви, че всички служби в Сърбия ще бъдат поставени в повишена бойна готовност. \r\nВучич посочи още, че са видени косовски министри, които се снимат в магазините и се хвалят, че няма нито една сръбска стока. \r\nПревод и редакция:", "date": "2018.11.22", "title": "„Канал 5“ (Македония): Косоварите палят сръбски стоки"}
{"url": "http://www.focus-news.net/news/2018/11/22/2593511/b92-sarbiya-makedoniya-izdade-smarten-akt-v-koyto-buyanovats-se-otbelyazva-kato-kosovski-grad.html", "text": "В официален смъртен акт, издаден в Скопие за починалия баща на Горан Стефанович от село Забевац, намиращо се в близост до град Буяновац, се отбелязва, че населеното място се намира в Косово, съобщава  белградското радио „Б92“ . \r\nВ документа този град в Централна Сърбия, намиращ се недалеч от границата с Косово, се намира в „Република Косово“. \r\n„Малко е да се каже, че съм объркан. След като платих около 300 денара, ми казаха учтиво да се върна след половин час, което и направих. Когато взех документа имаше изненада за мен. Бях объркан и ядосан“, заяви Стефанович пред белградски ежедневник. \r\nКогато се върнал ядосан да иска обяснение за грешката, от регистъра посочили, че „това е така в нашата система“ и „нищо не може да бъде поправено“. \r\n„Не беше все едно за мен, но взех документа и си тръгнах“, заяви Стефанович, който сега е загрижен дали смъртния акт изобщо ще е валиден в Сърбия. \r\nПревод и редакция:", "date": "2018.11.22", "title": "„Б92“ (Сърбия): Македония издаде смъртен акт, в който Буяновац се отбелязва като косовски град"}
{"url": "http://www.focus-news.net/news/2018/11/22/2593518/iskren-veselinov-vmro-nyama-kak-da-podkrepim-prezidentskoto-veto-zashtoto-shte-obrechem-obshtinite-na-haos.html", "text": "Няма как да подкрепим това вето, защото ще обречем общините на хаос. Това каза народният представител от ПГ на \"Обединени патриоти\" и член на ВМРО Искрен Веселинов по време на дебатите по президентското вето върху Закона за корпоративното подоходно облагане, предаде репортер на  Агенция „Фокус“ . По думите му, ако ветото бъде подкрепено, ще се бръкне много по-дълбоко в джобовете на гражданите. По думите му тези основателни забележки, по отношение на самата таблица за облагане, могат да бъдат направени в допълнителен вид. \r\nДеница КИТАНОВА", "date": "2018.11.22", "title": "Искрен Веселинов, ВМРО: Няма как да подкрепим президентското вето, защото ще обречем общините на хаос"}
{"url": "http://www.focus-news.net/news/2018/11/22/2593502/ramush-haradinay-mitata-ot-100-shte-ostanat-dokato-sarbiya-ne-priznae-kosovo.html", "text": "Министър-председателят на Косово Рамуш Харадинай заяви днес пред парламента в Прищина, че наложените мита от 100% върху сръбските стоки ще останат в сила, докато Белград не признае Косово, предава  държавната „Радио и телевизия Косово“ (RTK) . \r\n„В рамките на нашите правомощия, ние ще използваме всички права, които имаме, ще уважаваме себе си и тези, които ни уважават. Утвърдените мерки ще са перманентни, докато Сърбия не ни признае. Не е добре за Косово да страда, докато не бъде призната независимостта му“, заяви Харадинай. По неговите думи е невъзможно да бъде постигнато международно споразумение за взаимно признаване със сегашното отношение на Сърбия. \r\nМинистър-председателят поиска от бизнеса да не увеличава цените, защото такива решения ще доведат до много проблеми за него и Косово. \r\nПревод и редакция:", "date": "2018.11.22", "title": "Рамуш Харадинай: Митата от 100% ще останат, докато Сърбия не признае Косово"}
{"url": "http://www.focus-news.net/news/2018/11/22/2593520/mon-zamestnik-ministrite-na-obrazovanieto-i-naukata-denitsa-sacheva-i-tanya-mihaylova-shte-uchastvat-vav-foruma-obrazovanie-za-badeshte-na-23-noemvri.html", "text": "Заместник-министрите на образованието и науката Деница Сачева и Таня Михайлова ще участват във форума „Образование за бъдеще“ на 23 ноември. Това съобщиха от пресцентъра на  Министерството на образованието и науката . Двудневният форум ще се открие нa 23 ноември в 9.00 часа в зала 3 на НДК. Темите са посветени на това как трябва да изглежда образованието, за да ни подготви за бъдещето. Ще бъдат представени работещи практики от образователната система и ще се обсъди как учениците да бъдат по-подготвени за бързо променящите се професии и за успешна реализация. Ще се направи обзор на образованието и обучението за 2018 г. в България с представянето на доклад на Европейската комисия. Във форума ще вземат участие 30 неправителствени организации, работещи в сферата на образованието, представители на 40 международни и български компании, учители, университетски преподаватели.", "date": "2018.11.22", "title": "МОН: Заместник-министрите на образованието и науката Деница Сачева и Таня Михайлова ще участват във форума „Образование за бъдеще“ на 23 ноември"}
{"url": "http://www.focus-news.net/news/2018/11/22/2593519/rumena-marinova-obshtinskoto-predpriyatie-obreden-dom-dobrich-obshtinskoto-predpriyatie-predlaga-navremenni-i-konkurentni-uslugi.html", "text": "Общинското предприятие (ОП) „Обреден дом“ предлага навременни и конкурентни услуги. Това каза в предаването  „Добрич - Блян вихрен, понесен над степ ековита...“  на  Радио „Фокус“  Румена Маринова, директор на Общинското предприятие. Гробищният парк на Добрич се простира на площ приблизително 300 дка. „Ежегодно за неговото нормално функциониране е необходимо осигуряване на свободни терени за извършване на погребения – съответно 5 дка за християнска част и 1 дка за мюсюлманска част. Общият брой на заетите места на територията на Гробищния парк към края на септември е 30 395“, каза специалистът. Персоналът е от 18 души, от тях трима общи работници. Те имат ангажимент за цялостното почистване на алейната мрежа от отпадъци, зимата – от сняг, за окосяване и поддържане на тревните площи по утвърден график. Румена Маринова отбеляза, че на разположение са 32 контейнера за смет, които редовно се почистват два пъти седмично. 903 са извършените погребения за деветмесечието на годината.  \r\nТова по думите й е малко над 100 броя средно месечно. За отчетния период 64 са освободените гробни места за повторно ползване. Извършени са 4 служебни погребения на лица без близки и роднини. Директорът на общинското предприятие посочи, че използването на Гробищния парк е съобразено с възможността за използване на светлата част на денонощието, като през зимния период – от 1 октомври до 31 март, е от 8,00 до 18,00 часа, през летния период – от 7,00 до 20,00 часа. През тази година е направено благоустрояване на съществуващите алеи. Предстои асфалтиране на последните два закупени терена, съобщи Румена Маринова. За момента върху тях е положен само фрезован материал, за да се улесни посещението на граждани през есенно-зимния период. „Кадровото обезпечаване на Гробищния парк през последната една година се оказа сериозен проблем. Както всички знаем, секторът е изключително труден. Основен и дългогодишен проблем, многократно констатиран и от органите на Регионалната здравна инспекция в Добрич, е липсата на ограда на приблизително 90% от цялата територия на парка. Охраната му се осъществява съгласно сключен договор, като са ангажирани общо четирима служители, жива охрана, за опазване имуществото на Общината при 24-часови дежурства, които са подкрепени с видео наблюдение на входа и изхода, около административните и прилежащите им сгради. Тенденцията по изоставяне на гробни места, за съжаление е с нарастващи темпове. По последни наши преброявания на територията на Гробищния парк са налице около 450 неподдържани гробни места, без видима грижа за тях, без изградени трайни надгробни знаци и с изтекъл срок на гробоползване, повече от 15 години. Между 70% и 80% от тях обаче са негодни за повторно погребение, особено в най-старата част. Те обикновено са силно обрасли, с многогодишна дървесна растителност, храсти, дълго време не са поддържани или са с дълбоки дънери“, каза Румена Маринова.  \r\nТя допълни, че е направен обстоен анализ на тези места от администрацията. Местата, които могат да бъдат обслужени, се предоставят на граждани, заявили желание за това. Тленните останки от тези места се съхраняват в специална костница в парка под номер, заведен в регистър. Проблем остава необгрижването от граждани на някои гробни места, които имат изградени надгробни знаци. За да бъде решен проблемът, Община град Добрич въведе нови услуги. Срещу определена такса, заплатена от гражданите, всеки месец може да осъществява почистване и поддържане на местата. Това е вид абонамент за улеснение на гражданите. На последното си заседание Общинският съвет на Добрич гласува и одобри възможност за обезщетяване на граждани при случаи на вандалски прояви в Гробищния парк през тази година, но при определени условия и ред. Пълна информация по тази тема е публикувана на сайта на общинската администрация в рубриката „Новини“.  \r\nЖулиета НИКОЛОВА", "date": "2018.11.22", "title": "Румена Маринова, Общинското предприятие „Обреден дом“ - Добрич: Общинското предприятие предлага навременни и конкурентни услуги"}
{"url": "http://www.focus-news.net/news/2018/11/22/2593523/plovdiv-apelativniyat-sad-nalozhi-myarka-za-neotklonenie-na-41-godishen-turski-grazhdanin-obvinen-v-izmama-i-iznudvane.html", "text": "Апелативният съд наложи мярка за неотклонение на 41-годишен  турски гражданин, обвинен в измама и изнудване. Това съобщиха от пресцентъра на  Апелативна прокуратура-Пловдив . Пловдивският апелативен съд потвърди определението на Хасковския окръжен съд, с което е взета мярка за неотклонение „задържане под стража“ спрямо 41-годишния турски гражданин С.Б., роден и живеещ в Германия. Подсъдимият е задържан на ГКПП „Капитан Андреево“. Срещу него има издадена  европейска заповед за арест от прокуратурата в град Велс, Австрия. Обвиненията са за измама и изнудване в особено големи размери. Престъпленията са извършени през периода април  2017 – септември 2018 г., като става дума за 1.72 милиона евро. Наказанието, предвидено от австрийските закони за тези обвинения, е лишаване от свобода от 10 години. Апелативните магистрати приеха, че е налице опасност подсъдимия да се укрие, ако бъде освободен с по-лека мярка за неотклонение, още повече, че той няма адрес в България. Определението на Апелативния съд е окончателно.", "date": "2018.11.22", "title": "Пловдив: Апелативният съд наложи мярка за неотклонение на 41-годишен  турски гражданин, обвинен в измама и изнудване"}
{"url": "http://www.focus-news.net/news/2018/11/22/2593524/plenumat-na-vss-odobri-plan-za-deystvie-na-rayonen-sad-peshtera-za-prehvarlyane-na-sumi-s-neustanoveni-vnositeli-proizhod-i-prednaznachenie-v-razmer-na-nad-57-000-lv-po-smetkata-na-vss.html", "text": "Пленумът на Висшия съдебен съвет (ВСС) прие резултатите – констатации, изводи и препоръки от изпълнението на одитния ангажимент за даване на увереност в Районен съд - Пещера. Това съобщиха от пресцентъра на  ВСС . Одобрен бе плана за действие, изготвен от административния ръководител на Районен съд – Пещера по препоръката „наличните суми с неустановени вносители, произход и предназначение в набирателната сметка на съда в размер на 57 684 лв. да се трансферират по сметката на ВСС в приход на съдебната власт“, както и изпълнението на останалите препоръки. \r\nС решение от днес бе одобрено изпълнението на четири препоръки от одобрения с решение на Комисия „Бюджет и финанси“ по протокол № 26/01.08.2018 г. план за действие на Окръжен съд – Смолян във връзка с извършен одитен ангажимент.", "date": "2018.11.22", "title": "Пленумът на ВСС одобри план за действие на Районен съд – Пещера за прехвърляне на суми с неустановени вносители, произход и предназначение в размер на над 57 000 лв. по сметката на ВСС"}
{"url": "http://www.focus-news.net/news/2018/11/22/2593501/veselin-mareshki-volya-vednaga-shte-podkrepya-vetoto-na-prezidenta-ako-nyakoy-kazhe-che-ot-utre-balgarskite-grazhdani-shte-zhiveyat-po-dobre.html", "text": "Веднага ще подкрепя ветото на президента, ако някой каже, че от утре българските граждани ще живеят по-добре. Това каза лидерът на \"Воля\" Веселин Марешки по време на дебатите по президентското вето върху Закона за корпоративното подоходно облагане, предаде репортер на  Агенция \"Фокус\" . Според него това е сценично поведение спрямо избирателите. \"Няма как да го подкрепим, но ще подкрепим всяко друго предложение, което рязко ще направи така, че българските граждани да живеят по-добре\", заяви още Марешки.  \r\nТой посочи, че има идея и освен за тестове за наркотици, политиците да минават и за тестовете на интелигентност, защото не четат.  \r\nДеница КИТАНОВА", "date": "2018.11.22", "title": "Веселин Марешки, \"Воля\": Веднага ще подкрепя ветото на президента, ако някой каже, че от утре българските граждани ще живеят по-добре"}
{"url": "http://www.focus-news.net/news/2018/11/22/2593525/veliko-tarnovo-dve-sotsialni-uslugi-v-obshtinata-otbelyazaha-10-godishen-yubiley.html", "text": "Центърът за обществена подкрепа и Малък семеен дом „Надежда“ във Велико Търново навършиха 10 години. Двете социални услуги са част от широката дейност и политиката на общината в подкрепа на децата в риск, съобщиха от пресцентъра на  Общината . Центърът за обществена подкрепа в началото функционира като държавно-делегирана дейност, надгражда и разширява дейностите, извършвани дотогава от Център за социална рехабилитация и интеграция. От началото на 2011 година до днес управлението на Центъра за обществена подкрепа е възложено на Фондация „Международна социална служба – България“ след проведен от Община Велико Търново конкурс. До момента е оказана подкрепа на 3100 деца, като са разгледани над 1500 случая. Център за обществена подкрепа е комплекс от социални услуги с цел превенция на изоставянето на деца, насилието над тях и отпадането им от училище, реинтеграция на деца в биологично семейство, изграждане на умения за самостоятелен живот. Сред дейностите са още консултиране и подкрепа на семейства в риск, обучаване и оценяване на бъдещи приемни родители и осиновители, подкрепа на деца с противообществени прояви. Тържеството за юбилейя бе уважено от директора на общинската дирекция „Социални дейности и здравеопазване“ Росица Димитрова. Тя коментира, че Община Велико Търново и Фондация „Международна социална служба – България“ работят в много добро партньорство и дават реално съдържание на политиките в подкрепа на децата в риск и техните семейства. За доброто сътрудничество почетна грамота бе издадена на кмета на Велико Търново Даниел Панов, както и на Росица Димитрова. Своя десети рожден ден отбеляза и Малък семеен дом „Надежда“ – център за настаняване от семеен тип за деца без увреждания. Ръководителят на слугата Светлана Момчева разказа за премеждията и успехите, които екипът среща в дългогодишната си практика, а емоционални случки от живота си в „Малък семеен дом Надежда“ споделиха двама от вече порасналите възпитаници. Социалната услуга е разкрита през 2008 година по проект на Община Велико Търново и Сдружение “SOS детски селища България“. От следващата година център „Надежда“ функционира като държавно-делегирана дейност, като предлага 24-часои услуги и грижи за деца в среда, максимално близка до семейната. Празника за отбелязване на 10- годишнината уважиха Жоро Ковачев – гл. експерт в общинската дирекция „Социални дейности и здравеопазване“, Мариета Гъркова – началник отдел „Закрила на детето“- Велико Търново, Иван Христофоров – директор на програма „SOS детско селище Трявна“, представители на Сдружение „SOS детски селища България“, на институции и гости.  Жоро Ковачев поздрави всички присъстващи от името на директора на общинската дирекция „Социални дейности и здравеопазване“ Росица Димитрова, с пожелания да успешното партньорство между Община Велико Търново и Сдружение „SOS детски селища България“ да пребъде.", "date": "2018.11.22", "title": "Велико Търново: Две социални услуги в общината отбелязаха 10-годишен юбилей"}
{"url": "http://www.focus-news.net/news/2018/11/22/2593517/nikolay-aleksandrov-ataka-motivite-na-prezidenta-za-vetoto-sa-napisani-iztsyalo-politicheski.html", "text": "Последните мотиви за вето на президента са написани изцяло политически. Това каза народният представител от ПГ на „Обединени патриоти“ и член на „Атака“ Николай Александров по време на дебатите по  президентското вето върху Закона за корпоративното подоходно облагане, предаде репортер на  Агенция „Фокус“  . „Става въпрос за местни данъци и такси. Това е в прерогатив на местното самоуправление“, коментира той. Николай Александров се обърна към БСП и президента Румен Радев и заяви, че мотивите за ветото са изцяло политически.  \r\nДеница КИТАНОВА", "date": "2018.11.22", "title": "Николай Александров, „Атака“: Мотивите на президента за ветото са написани изцяло политически"}
{"url": "http://www.focus-news.net/news/2018/11/22/2593527/mzhg-evropeyskata-komisiya-odobri-shema-za-darzhavna-pomosht-pomosht-za-investitsii-za-izgrazhdane-na-mini-mandri.html", "text": "Европейската комисия одобри схема за държавна помощ „Помощ за инвестиции за изграждане на мини мандри“. Целта е да бъдат подпомогнати собственици или наематели на животновъдни ферми, които са регистрирани земеделски стопани. Това съобщиха от пресцентъра на  Министерството на земеделието, храните и горите  (МЗХГ). Кандидатите трябва да произвеждат качествени хранителни животински продукти, отговарящи на изискванията на Наредба № 26 от 14 октомври 2010 г. за специфичните изисквания за директни доставки на малки количества суровини и храни от животински произход.  \r\nСхемата ще стартира в началото на 2019 г. и ще продължи до края на 2020 г., или до изчерпване на финансовия ресурс. Заявленията за кандидатстване ще се приемат до един месец преди изтичане на срока за прилагане на схемата. Бюджетът на помощта е в размер 1,5 млн. лева. Той се определя ежегодно с решение на Управителния съвет на Държавен фонд „Земеделие“ и се разпределя до изчерпването му за съответната година по реда на кандидатстване.  \r\nМаксималният интензитет на помощта е до 50% от приемливите разходи за един инвестиционен проект на един бенефициент, но не повече от 60 000 лева. Този интензитет е допустим на основание на член 17(9)(в) от Регламент (ЕС) 702/2014.  \r\nДопустимите инвестиции по схемата ще бъдат за изграждане на обект за преработка и/или обработка на сурово мляко с необходимото оборудване (мини мандри) или закупуването на временен обект за търговия на дребно на млечни продукти, (включително закупуване на необходимото оборудване), в който се обработва и/или преработва сурово мляко, съгласно Наредба № 26 от 14 октомври 2010 г. за специфичните изисквания за директни доставки на малки количества суровини и храни от животински произход.", "date": "2018.11.22", "title": "МЗХГ: Европейската комисия одобри схема за държавна помощ „Помощ за инвестиции за изграждане на мини мандри“"}
{"url": "http://www.focus-news.net/news/2018/11/22/2593521/narodnite-predstaviteli-preodolyaha-prezidentskoto-veto-varhu-poslednite-promeni-v-zakona-za-korporativnoto-podohodno-oblagane.html", "text": "Депутатите приеха повторно Закона за корпоративното подоходно облагане и преодоляха президентското вето, предаде репортер на  Агенция \"Фокус\" . \"За\" закона гласуваха повторно 130 народни представители, \"против\" -  46, нямаше \"въздържали се\". \r\nСъгласно правилника за организацията и дейността на Народното събрание законът се счита за повторно приет, ако за него е гласувало мнозинство повече от половината от всички народни представители - 121. В мотивите си държавният глава посочва, че не е съгласен с данъка върху моторните превозни средства, отлагането на реформата за таксата върху битовите отпадъци. Според държавния глава не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. Той изтъква, че това е особено неприемливо, когато се удължава прилагането на конституционно нетърпима уредба - таксата за битови отпадъци да продължава да е според данъчната оценка на имота, а не според количеството отпадъци. Президентът оспорва и въвеждането на по-високи данъчни ставки за имоти в населени места от Списъка на курортите в България, в зависимост от използването на имота. Румен Радев не е съгласен и с промените в Закона за митниците, с които те се преобразуват в териториални дирекции. Ветото бе единадесетото за президента, като до момента парламентът е подкрепил само едно от тях - върху Закона за приватизация и следприватизационен контрол. \r\nДеница КИТАНОВА", "date": "2018.11.22", "title": "Народните представители преодоляха президентското вето върху последните промени в Закона за корпоративното подоходно облагане"}
{"url": "http://www.focus-news.net/news/2018/11/22/2593528/d-r-dobrin-dobrev-rk-46-ti-pehoten-dobrichki-polk-v-dobrich-se-razviva-edin-ot-nay-dobrite-voenno-istoricheski-klubove-v-stranata.html", "text": "След успешното провеждане на V- я турнир по стрелба с историческо оръжие възстановчици от Добрич ще вземат участие в началото на месец декември в престижен, международен фестивал. Това съобщи в предаването  „Добрич - Блян вихрен, понесен над степ ековита...“  на  Радио „Фокус“  д-р Добрин Добрев, председател на Регионален клуб „46-ти пехотен Добрички полк“ към Национално дружество „Традиция“. Турнирът по стрелба с историческо оръжие се провежда всяка година в Добрич, а през 2019-та амбицията на клуба е той да стане международен заради заявения изключителен интерес от страна на държавите партньори. „Колегите ни, които също провеждат такива състезания, много биха искали да премерят сили в този тип спорт. Това е джентълменски спорт, изисква много знания, много умения, много спокойна ръка, много точно око. Нищо общо със стрелбата със съвременните оръжия, където всичко е толкова нагласено. В сравнение с това стрелбата с историческо оръжие е изкуство, приложно изкуство. Слава Богу, премина успешно. Сега предстои битката при Аустерлиц“, каза д-р Добрев. Това по думите му е възстановка на битката на тримата императори, която с прекъсвания се провежда от миналия век. Историческата възстановка се провежда от 1968 година, но от тогава е новият цикъл, подчерта д-р Добрев. „Изключителна битка, която е от значение за световната история. Битка, при която се срещат с войските си трима императори. Тук става въпрос за Наполеон Бонапарт от една страна и обединените сили на Франц Йосиф I, император на Австро-унгарската империя, и Александър I, император на Руската империя. Много драматична битка, с много развои и обрати, която Наполеон въпреки всичко печели. Една битка, която се учи във всички учебници по история, битка, която общо взето е променила историята на Европа. Тя е последната ни възстановка, която предстои“, каза председателят на Регионален клуб „46-ти пехотен Добрички полк“. От там нататък предстои подготовка за новия реконструкторски сезон през 2019-та. Д-р Добрев припомни, че всяка година клубът в добруджанския град отбелязва освобождението от османско робство, националния празник 3 март. Клубът е получил и продължава да получава множество покани за участия от страната и чужбина. Отправена е покана от Кримското военно-историческо общество за 9 май. „С чиста съвест мога да изразя задоволство от постигнатото и най-много от това, че тази дейност се развива в Добрич. Той не е най-големият град в страната. Не е и най-богатият в страната. Но има честта в Добрич да расте, крепне и да се развива най-добре развитият военно-исторически клуб в България и ще се стараем тази тенденция да не се променя“, посочи д-р Добрин Добрев.  \r\nЖулиета НИКОЛОВА", "date": "2018.11.22", "title": "Д-р Добрин Добрев - РК „46-ти пехотен Добрички полк“: В Добрич се развива един от най-добрите военно-исторически клубове в страната"}
{"url": "http://www.focus-news.net/news/2018/11/22/2593507/yordan-apostolov-grupata-na-nfsb-v-obedineni-patrioti-shte-glasuvame-protiv-vetoto-varhu-zakona-za-korporativnoto-podohodno-oblagane.html", "text": "Групата на НФСБ в \"Обединени патриоти\" ще гласуваме против ветото върху Закона за корпоративното подоходно облагане. Това каза народният представител от ПГ на \"Обединени патриоти\" Йордан Апостолов по време на дебатите по президентското вето върху Закона за корпоративното подоходно облагане, предаде репортер на  Агенция \"Фокус\" . \r\n\"Веднага след това ще предложим и изменения на закона в тази му част, с която ние не бяхме съгласни още от самото му начало\", обясни Апостолов. Той посочи, че от НФСБ са против облагането на хибридните автомобили и измерването на действително състояние на газовете на автомобилите. Апостолов обърна внимание и на санкциите, които грозят страната ни заради чистота на въздуха.  \r\nДеница КИТАНОВА", "date": "2018.11.22", "title": "Йордан Апостолов: Групата на НФСБ в \"Обединени патриоти\" ще гласуваме против ветото върху Закона за корпоративното подоходно облагане"}
{"url": "http://www.focus-news.net/news/2018/11/22/2593522/ministar-ekaterina-zaharieva-balgariya-vse-oshte-ne-e-gotova-za-pakta-za-migratsiya-na-oon-zaradi-zabelezhki-po-teksta.html", "text": "България все още не е готова да се присъедини към Пакта за миграция на ООН, защото има забележки по текстовете. Това заяви вицепремиерът и министър на външните работи Екатерина Захариева, предаде  БНР . „Срещата през декември е по-скоро политическа среща. Пактът е абсолютно незадължителен. Това беше стремежът на държавите да намерят общо решение с този феномен“, обясни тя. „България има някои забележки по текстовете, които можем да изложим на Общо събрание в ООН и в момента не е готова да се присъедини към Пакта“, заяви Екатерина Захариева.  \r\nПомолена за позиция за информацията в московското издание „Комерсант”, че газовият проект „Турски поток” ще премине през България, министърът обясни: „Ако има да кажем нещо, ще го кажем официално. Не мисля, че е добра практика български министри, които и да са те, да коментират публикации, особено в чужда преса. Очаквайте това да бъде оповестено по официалния ред от българските власти съвсем скоро“. \r\nЕкатерина Захариева се срещна с външния министър на Египет Самех Шукри. Двамата подписаха споразумение за сътрудничество в редица сфери, а първото заседание на новосъздадената двустранна група вероятно ще бъде догодина, когато се очаква у нас да бъде на посещение и президента на Египет Абдел Фатах Сиси.", "date": "2018.11.22", "title": "Министър Екатерина Захариева: България все още не е готова за пакта за миграция на ООН заради забележки по текста"}
{"url": "http://www.focus-news.net/news/2018/11/22/2593530/zam-ministar-denitsa-nikolova-shte-poseti-kardzhali-na-23-noemvri.html", "text": "Заместник-министърът на регионалното развитие и благоустройството Деница Николова ще посети Кърджали в петък, 23 ноември. Това съобщиха от пресцентъра на  министерството . От 12.00 часа зам.-министър Николова ще участва в церемонията по откриване на „Професионална гимназия по селско и горско стопанство в град Кърджали - привлекателен образователен център за младите хора”. Учебното заведение е обновено с 1,3 млн. лв., осигурени от Оперативна програма „Региони в растеж“ 2014-2020 г.  \r\nВ 13.30 часа заместник-регионалният министър ще открие информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020. Форумът ще се проведе в хотел „Кърджали“, зала „Кърджали.  Участие в него ще вземат експерти от министерствата на регионалното развитие и благоустройството, на културата и на туризма. Пред представители на местната власт, бизнеса и неправителствения сектор ще бъдат представени насоки за кандидатстване и механизъм за комбинирана подкрепа на проекти по приоритетна ос 6 „Регионален туризъм“ на оперативната програма и ще се проведе дискусия с участието на представители на финансовия посредник - „Фонд за устойчиви градове“ за Южна България.", "date": "2018.11.22", "title": "Зам.-министър Деница Николова ще посети Кърджали на 23 ноември"}
{"url": "http://www.focus-news.net/news/2018/11/22/2593529/fokus-makedoniya-evropeyskata-komisiya-e-bezsilna-pred-reshenieto-na-ungariya-da-dade-ubezhishte-na-gruevski.html", "text": "Европейската комисия споделя позицията на европейския комисар по разширяването Йоханес Хан, че решението да се даде политическо убежище на Никола Груевски заслужава допълнителни обяснения от страна на унгарските власти“, пише  македонският „Фокус“ . \r\n„Не може да се избяга от върховенството на закона“, заяви говорителят на ЕК Маргаритис Шинас. \r\nТой обясни, че решението за предоставяне на политическо убежище на бившия македонски премиер е решение на съдията и че ЕК „не може да направи много тук“, но това не означава, че не са нужни допълнителни обяснения. \r\n„Такъв тип решения изискват допълнителни обяснения“, посочи Шинас. ЕК потвърди, че е получила писмото на евродепутата Бенедек Явор, в който той иска отговор от европейския комисар по миграцията Димитрис Аврамопулос за законосъобразността на решението за Груевски. \r\nСпоред Явор, това решение противоречи на директива на ЕС от 2011 година.  \r\nПревод и редакция:", "date": "2018.11.22", "title": "„Фокус“ (Македония): Европейската комисия е безсилна пред решението на Унгария да даде убежище на Груевски"}
{"url": "http://www.focus-news.net/news/2018/11/22/2593531/kiril-dobrev-bsp-otnovo-na-poleto-na-alternativata-e-samo-bsp-patyat-na-promyanata-minava-prez-viziya-za-balgariya.html", "text": "Отново на полето на алтернативата е само БСП, пътят на промяната минава през „Визия за България“. Това каза зам.-председателя на НС на БСП Кирил Добрев по време на работно посещение в град Радомир, съобщиха от пресцентъра на  партията . Жители на Радомир поискаха политиците да възстановят българската икономика и достойнството на държавата. „Трябва политиците да започнат да възстановяват българската икономика и достойнството на държавата. Корупцията, която убива държавата, трябва да бъде намалена възможно най-много“. Това казаха жители на гр. Радомир по време на срещата със зам.-председателя на НС на БСП Кирил Добрев и народните представители Станислав Владимиров, инж. Любомир Бонев, Донка Симеонова, Димитър Георгиев и Радослав Стойчев, които представиха проекта „Визия за България“ пред  тях. Присъстващите заявиха, че подкрепят предложенията на БСП във Визията, свързани с повишаването на доходите на хората, предложенията за подоходното облагане и подпомагане на младите семейства, развитието на икономиката и повишаването на ролята на държавата в нея. „Преди година, отново тук, говорихме за това, че БСП е опозиция, но не е алтернатива на управлението. За една година изминахме много дълъг път и се превърнахме в алтернатива. Този път минава през „Визия за България“. Днес, отново на полето на алтернативата е само БСП. Единствените, които сме в състояние да предложим по-различно бъдеще на България, сме ние“. „Проблемите в системите на образованието и здравеопазването тръгват от парите. Защо няма нито една губеща болница и нито една печеливша държавна? Защото заради пътеките, никой не иска да се занимава с бедни пенсионери. Същото е и в училищата, защото всеки изгонен заради нещо ученик отнема пари от бюджета“, коментира Добрев. Той добави, че проблемът с кадрите също намира своето решение в документа. Той даде пример с това, че след като младият специалист завърши медицина, той ще може да остане да работи пет години по договор в държавна болница. „Инвестициите в образованието и икономиката също са много важни, но откъде да дойдат парите, след като 2 млрд. лв. отидоха в санирането на блоковете, в които даже стиропорът е от Румъния. Ако тези пари бяха вкарани в икономиката, щяха да бъдат подпомогнати много малки и средни фирми“, заяви Добрев. Той бе категоричен, че докато не започнем да стимулираме икономиката, не можем да тръгнем напред. „Защото хазната не се пълни от инвестиции, а от данъците на бедните българи. Затова искаме по-богатите да плащат по-високи данъци“, каза още зам.-председателят на БСП. Отново на полето на алтернативата е само БСП. Единствените, които сме в състояние да предложим по-различно бъдеще на България, сме ние.  \r\n„БСП, като отговорна партия, се зае със задачата да събере всички мнения и предложения на българските граждани и да създаде един документ, по който всички политици да се водят“. Това каза по време на срещата народният представител  Станислав Владимиров . Той обясни, че Визията предлага повишаване на доходите на хората, за да достигнем поне средноевропейските държави по този показател. \"Защото Румъния, с която до скоро се съревновавахме, във всички класации е започнала да ни изпреварва\", подчерта депутатът. „Имаме и предложения за промяна в данъчната политика, които до голяма степен засягат младите семейства. За да имат стимул да остават в България, да развиват бизнес и да създават своите семейства тук. Сред тях са семейното подоходно облагане, еднократна помощ от 6400 лв. за второ и трето дете, намаляване на ДДС за храни и лекарства, подпомагане на малкия и среден бизнес и много други“, каза още народният представител. Владимиров добави, че това са мерки, които ще облекчат ежедневието на българите и ще задвижат икономиката ни.  \r\n„Голяма част от учениците в България са функционално неграмотни. Това означава, че учат, но не могат да приложат своите знания. Голяма част от учителите са в пенсионна възраст. За 10 години управление на ГЕРБ над 1600 училища у нас са закрити. Затова във „Визия за България“ сме заложили мерки за спасяването на образованието ни“, каза народният представител  Донка Симеонова . Тя добави, че левицата предлага един учебник по един предмет в цялата страна, регионални програми в образованието, за да учат всички деца в еднакво добри условия, скъсване с модела на делегираните бюджети.  \r\nНародният представител  Любомир Бонев  коментира, че левицата е заложила изпълними мерки за развитието на регионалните политики, защото извън големите градове инфраструктурата в страната ни изглежда отчайващо. „Затова децентрализацията е много важна част от предложенията ни в документа. Нужно е общините да могат да разполагат със средства за поддръжка на пътища, училища и болници“, каза още Бонев. Пред жителите на Радомир той представи и предложения от БСП Фонд за развитие и сближаване на регионите. \r\n„Във Визията сме заложили лимити за размера на субсидиите за земеделските производители, както и това средствата да се дават не на декар, а на килограм произведена продукция“, каза депутатът Димитър Георгиев. Той добави, че чрез своята Визия за развитието на страната, левицата иска да върне държавата на хората и важни за страната ни обекти да не се дават на концесия.", "date": "2018.11.22", "title": "Кирил Добрев, БСП: Отново на полето на алтернативата е само БСП, пътят на промяната минава през „Визия за България“"}
{"url": "http://www.focus-news.net/news/2018/11/22/2593534/gd-granichna-politsiya-politsai-ot-gpu-varna-sa-zadarzhali-42-godishen-mazh-s-300-kg-tyutyun.html", "text": "Полицаи от ГПУ-Варна са задържали 42-годишен мъж с 300 кг тютюн. Това съобщиха от  ГД \"Гранична полиция\" . Колегите им от ГПУ-Петрич откриха 2, 3 кг канабис и 40 гр амфетамин, задържани са четирима. При специализирана полицейска операция вчера служители от ГПУ-Варна са извършили проверка на лекотоварен автомобил “Пежо” в землището на село Долнище, община Аксаково. Автомобилът,  управляван от 42-годишен мъж от Казанлък, превозвал в багажната част 24 пластмасови кутии. Първите 4 от тях били пълни с боя. В останалите 20 граничните полицаи открили нарязан тютюн. Общото му количество е  300 килограма . Шофьорът е задържан в ГПУ-Варна,  образувано е досъдебно производство. Работата по случая продължава под наблюдението на районната прокуратура.  \r\nГранични полицаи от ГПУ-Петрич са провели специализирана операция, по време на която са проверени автомобил и частен дом в Петрич. В тях са установени наркотични вещества – 2, 3 кг канабис и 40 гр амфетамин. Като съпричастни към случая са задържани 4 мъже. Образувано е досъдебно производство. Работата по случая продължава съвместно с Окръжна прокуратура – Благоевград.", "date": "2018.11.22", "title": "ГД \"Гранична полиция\": Полицаи от ГПУ-Варна са задържали 42-годишен мъж с 300 кг тютюн"}
{"url": "http://www.focus-news.net/news/2018/11/22/2593533/ministar-krasimir-valchev-obrazovatelnite-institutsii-v-smolyanska-oblast-sa-uspeli-da-sazdadat-polozhitelno-otnoshenie-kam-obrazovanieto-i-chrez-vazpitanieto-na-detsata.html", "text": "Радвам се да видя, че тук образователната система работи добре и това го показват не само резултатите от външното оценяване, то може да се види и при посещенията в училище. Това каза при посещението си в село Смилян, община Смолян, министърът на образованието и науката Красимир Вълчев, предаде репортер на  Радио „Фокус“ – Смолян . „Учителите работят добре, учениците са включени в редица допълнителни дейности. В началото на седмицата поставихме акцент върху разговорите за възпитателната функция на образованието. Една функция, която е неизменна част от образованието, но като че ли беше неглежирана последните години и десетилетия. В този контекст поставихме и акцента за ценностите. Факт е, че там, където имаме добро възпитание, имаме и добро образование. Ние трябва да съхраним добрият дух и традиции, които имаме в образованието. Това са успели да направят образователните институции в Смолянска област – да създадат това положително отношение към образованието, включително и чрез възпитанието на децата. Да ги възпитат в трудолюбие, уважение към образованието, дисциплина, които са един от решаващите фактори за по-добри образователни резултати“, поясни министър Вълчев. \r\nПопитан дали делегираните бюджети ще стигнат за предвиденото увеличение на учителските заплати от началото на 2019 г. министърът на образованието и науката посочи, че училищните бюджети се финансират въз основа на разходни стандарти за брой деца и ученици и съответно брой паралелки и групи и такъв стандарт за институция, който не зависи от големината на училището. „Не финансираме брой учители и средна работна заплата. Изчисленията показват, че средствата са достатъчни за общините, оттам-нататък те утвърждават формули, чрез които се разпределят между училищата. Предишните години, когато сме имали такова общо увеличение е имало определен брой образователни институции, в които са намалели учениците спрямо предишната година, които не са им били достатъчно средствата, но те са били малък процент и с дофинансиране от общините и с корекция във финансово-разпределителната формула, техният брой е бил минимизиран“, допълни министър Вълчев. Той уточни, че през 2018 г. има промени в разпределителния механизъм и по-малките училища имат по-добро финансиране заради това, че е въведен компонент на финансиране, в зависимост от броя на паралелките и средства, които не зависят от големината на институцията. „Затова се надяваме да бъдат значително по-малко тези образователни институции. Както и в предходни години, в началото на следващата година ще съберем информация и, ако има такива институции, ще намерим допълнителни решения, така че по-скоро не би трябвало да има“, каза още министър Вълчев. \r\nНели ГЕРГЬОВСКА", "date": "2018.11.22", "title": "Министър Красимир Вълчев: Образователните институции в Смолянска област са успели  да създадат положително отношение към образованието и чрез възпитанието на децата"}
{"url": "http://www.focus-news.net/news/2018/11/22/2593535/v-sliven-i-yambol-shte-se-provede-protest-sreshtu-sotsialnata-nespravedlivost.html", "text": "Съвместни протестни предприемат в Сливен и Ямбол, съобщиха пред  Радио „Фокус“ – Сливен  организаторите. В двата града едновременно ще се проведат протести срещу социалната несправедливост, а след това протестиращите се събират, като автоколона от Сливен ще потегли за Ямбол. \r\nВ Сливен протестът започва в 18.00 часа на площад „Хаджи Димитър“, а в Ямбол от 18.30 пред сградата на общинската администрация. След това протестиращите от двата града заедно ще преминат в автомобилно шествие по предварително утвърден маршрут.", "date": "2018.11.22", "title": "В Сливен и Ямбол ще се проведе протест срещу социалната несправедливост"}
{"url": "http://www.focus-news.net/news/2018/11/22/2593537/api-vazstanoveno-e-dvizhenieto-po-pat-ii-62-klisura-samokov-pri-km-62.html", "text": "Възстановено е движението по път II-62 Клисура - Самоков при км 62. Това съобщиха от пресцентъра на  Агенция \"Пътна инфраструктура\"", "date": "2018.11.22", "title": "АПИ: Възстановено е движението по път II-62 Клисура - Самоков при км 62"}
{"url": "http://www.focus-news.net/news/2018/11/22/2593538/komisar-mariya-gabriel-nalichieto-na-visoka-svarzanost-e-ot-reshavashto-znachenie-za-uspeshna-tsifrova-transformatsiya.html", "text": "Либерализацията на услугите и инфраструктурата на телекомите отвори пазара за конкуренция, даде воля на положителни пазарни сили във всички държави членки и даде пример за останалата част от света. Това накара операторите да работят по-ефективно, да инвестират в нови технологии и да поставят потребителите в центъра на своите дейности. Не на последно място, така се стигна до голямо намаляване на цените, което е в полза на потребителя. В резултат на това, европейския телекомуникационен сектор стана една от най-големите истории на успеха на вътрешния пазар. Нито една от тези ползи нямаше да се случи без националните регулатори на телекомите, какъвто е Комисията за регулиране на съобщенията в България. Поздравявам целия екип на комисията за 20-годишния юбилей и за добрата работа, чрез която правят възможен информирания избор на потребителите. Това заяви комисарят по цифровата икономика и общество Мария Габриел при откриването на конференцията „Комуникации, резултати, свързаност“, посветена на 20-годишнината на Комисията за регулиране на съобщенията, съобщава  пресслужбата на Европейската комисия . \r\nБългарският еврокомисар подчерта, че през последните години в България има едно от най-високите нива на навлизане на оптична кабелна мрежа в света. В този контекст тя наблегна и на друг приоритет – достъпът на всички до интернет. «Наличието на висока свързаност е от решаващо значение за продължаващата цифрова трансформация. Българските градове са сред лидерите в ЕС по ултрабързо широколентово покритие, което обхваща 74,6% от градовете ни. Забележете, при средно в ЕС 58%. Като цяло за България, възприемането на бърз широколентов интернет се увеличи значително до 39%. Това е над средните нива за ЕС  от 33%», информира Мария Габриел.  \r\nЩо се отнася до визията за европейско гигабитово общество, комисарят подчерта значението на Европейския кодекс за електронните съобщения, предложен от Европейската комисия и одобрен преди броени дни и от Европейския парламент. Този кодекс ще защити ползите от либерализацията, включително ще насърчи конкуренцията. В допълнение на това целта на Кодекса е стимулиране на инвестициите в мрежи с много висок капацитет, гарантиране на по-високо ниво на правна сигурност и предвидимост за инвеститорите, по-добра защита на потребителите, без значение дали комуникират чрез традиционни услуги като обаждания и смс-и, или мрежови услуги като Skype, Whatsapp и т.н.  \r\nКомисар Мария Габриел обърна специално внимание и на още една полза от новия Европейски кодекс за електронните съобщения. Той ще стимулира внедряването на 5G мрежи, като целта е достъп до радиочестотния спектър за 5G до края на 2020 г. в ЕС, и ще даде на операторите предвидимост за поне 20 години при лицензирането на спектъра. «По отношение на  5G, целите на ЕС са ясни и амбициозни. Искаме мрежата от ново поколение да бъде пусната във всички държави членки до края на 2020 г. и да се увеличи разполагането на инфраструктура до 2025 г. за постигане на максимално покритие. Искаме непрекъснато 5G покритие по основните транспортни коридори и зони от висок социално-икономически интерес. Тези амбициозни цели за свързаност са в основата на плана за действие за 5G, одобрен от Европейската комисия през 2016 г., който държавите членки подкрепиха през юли 2017 г. в Талин. Предлагаме в следващата МФР да бъдат отделени 3 милиарда евро финансиране за 5G коридори чрез Механизма за свързване на Европа в допълнение към възможностите, съществуващи по фондовете за регионално развитие на ЕС. Трансграничният коридор между България, Гърция и Сърбия също може да се възползва», заяви Мария Габриел.  \r\nНакрая българският еврокомисар поздрави Комисията за регулиране на съобщенията за прилагането на добри европейски практики, спазвайки принципите на прозрачност, публичност, предвидимост и целесъобразност, като отбеляза, че приносът на българския регулатор ще бъде не по-малко важен за постигането на амбициозните цели за свързаност и внедряване на 5G.", "date": "2018.11.22", "title": "Комисар Мария Габриел: Наличието на висока свързаност е от решаващо значение за успешна цифрова трансформация"}
{"url": "http://www.focus-news.net/news/2018/11/22/2593539/mvnr-nova-savmestna-komisiya-za-satrudnichestvo-shte-pomaga-na-biznesa-i-investitsiite-mezhdu-balgariya-i-egipet.html", "text": "Точно преди месец в Кайро премиерът Борисов и президентът на Египет Сиси очертаха нов план в 90-годишните отношения между страните ни, а днес с учредяването на Съвместна комисия по сътрудничество ние с моя колега и приятел министър Шукри поставихме началото на неговото изпълнение. Това заяви вицепремиерът и министър на външните работи Екатерина Захариева на съвместна пресконференция с външния министър на Египет Самех Шукри, съобщиха от пресцентъра на  Министерството на външните работи  (МВнР).  \r\nМинистър Шукри е на официално посещение в България, по време на което разговаря с премиера Бойко Борисов, с президента Румен Радев, а заедно с вицепремиера Захариева подписа споразумението за създаване на Съвместната комисия.  \r\n„Комисията ще изработи програми и планове за подобряване на връзките в сфери като икономиката, земеделието, енергетиката, образованието, културата и здравеопазването“, посочи министър Захариева. Пред медиите тя разкри плановете на двете страни първото заседание на комисията да се проведе следващата година и си пожела това да съвпадне с очакваното първо в историята на двустранните ни отношения посещение на египетски президент у нас. „По-важно обаче от подписването на споразумения е как на практика да създадем добри условия за правене на бизнес“, подчерта министър Захариева.  \r\nТя обяви също, че дипломатите на двете страни работят за създаването още в началото на следващата година на смесен бизнес съвет, който да обединява бизнеса от двете страни и да улеснява инвеститорите. „С обем от над един милиард долара стокообменът ни с Египет е постигнал връх през 2017 г., но набелязахме сфери, в които има още потенциал за развитие“, каза министър Захариева. Като пример тя посочи земеделието, високите технологии, производството на лекарства. Тези възможности могат да се развиват не само с увеличаване на българския земеделски износ към Египет, но и с обмяната на експертиза, каза министърът. „Неслучайно земеделието и производството на храни е една от важните сфери на сътрудничество на комисията“, подчерта българският вицепремиер. Според нея Египет може да послужи като врата към Африка за българския бизнес в това отношение. Министър Захариева разкри също, че по време на пленарните разговори е запознала министър Шукри с българския проект за изграждане на газовия хъб „Балкан“ и стратегическото желание на страната ни да диверсифицира енергийните си източници. „Сътрудничеството между България, Гърция, Египет, Кипър и Израел е предпоставка за още един източник на доставки за нашия хъб“, посочи тя.  \r\nДипломат №1 на България подчерта ролята на Египет за постигане на вътрешно-палестинско единство, а оттам – и за примирие с Израел. „Благодаря специално на Египет, персонално на моя приятел Самех Шукри и на египетския президент Сиси за усилията, които полагат в разрешаването на различните регионални конфликти“, каза Екатерина Захариева. По време на пленарната среща по-рано вицепремиерът посочи, че между Египет и България има една основна прилика – и двете страни се стараят да бъдат гарант на сигурността в региона си.", "date": "2018.11.22", "title": "МВнР: Нова Съвместна комисия за сътрудничество ще помага на бизнеса и инвестициите между България и Египет"}
{"url": "http://www.focus-news.net/news/2018/11/22/2593532/mvnr-na-rusiya-es-tryabva-da-nakara-kosovo-da-otmeni-mitata-varhu-stokite-ot-sarbiya-i-bih.html", "text": "Европейският съюз е длъжен да повлияе на косовските власти и да ги накара незабавно да отменят митата върху стоките от Сърбия и Босна и Херцеговина (БиХ), се казва в разпространено в четвъртък изявление на Министерството на външните работи на Русия, предава  ТАСС . \r\n„Фактически става дума за започната от Прищина търговска война в руслото на политиката на етническо прочистване, тъй като сръбското население в Косово зависи от снабдяването от централната част на Сърбия“, посочиха от министерството. „Забележително е, че Прищина не крие, че става дума за отмъщение за поражението преди това на Общото събрание на Интерпол, когато бе отклонена косовската заявка за влизане в тази организация“. \r\n„Европейският съюз, в качеството си на посредник в диалога между Белград и Прищина е длъжен да повлияе на косовските власти и да получи незабавна отмяна на това противозаконно решение, което може да предизвика сериозно изостряне на обстановката на Балканите“, подчертават от руското дипломатическо ведомство. \r\nМосква обяви „провокацията“ от страна на Прищина за поредно доказателство за несъстоятелността на косовската държавност. „Вече десет страни оттеглиха своите решения да признаят независимостта“, обръщат внимание от министерството. „Отбелязваме сдържаната и отговорна реакция на Белград на случилото се и стремежът му за разсейване на напрежението“. \r\nПревод и редакция:", "date": "2018.11.22", "title": "МВнР на Русия: ЕС трябва да накара Косово да отмени митата върху стоките от Сърбия и БиХ"}
{"url": "http://www.focus-news.net/news/2018/11/22/2593540/ministar-krasimir-valchev-v-smolyanska-oblast-ima-nay-mnogo-zashtiteni-uchilishta.html", "text": "В Смолянска област има най-много защитени училища, а община Смолян е една общините с най-много защитени училища – почти всички са защитени. Това каза при посещението си в село Смилян, община Смолян, министърът на образованието и науката Красимир Вълчев, предаде репортер на  Радио „Фокус“ – Смолян . „За съжаление понякога въпреки това продължават проблемите, наличието на училище в едно село е важно. То понякога забавя негативните демографски процеси, но за съжаление не ги спира. Трябва максимално дълго да просъществуват тези училища, които с много малко ученици. Такива има в община Девин, които въпреки че се под критерия за 10 ученика, продължават да съществуват поради невъзможност да се пътува до тези населени места“, поясни министър Вълчев. \r\nТой допълни, че на среща с директорите на училищата от региона ще проведат един работен и откровен разговор, без да си спестяват проблемите. „Ще поговорим за основните теми в системата. Те са редица, може да кажем, че нямаме колосални проблеми, но имаме редица предизвикателства, с които трябва да се справяме. В другите области в страната ми поставят въпроса с обхващането и задържането на децата в предучилищна и училищна възраст. Тук няма този проблем, тук проблемът е намаляване на броят на децата, вътрешната и външната миграция и въобще демографските тенденции“, отбеляза министър Вълчев. Той уточни, че трудно могат да противодействат на тези процеси като образователна система, но трябва да си свършат работата. „Убеден съм, че при добър човешки ресурс, това рано или късно ще се отрази положително и върху развитието на икономиката, и на другите отрасли. Направили сме компенсаторни механизми в системата – целта им е да финансираме повече малките училища и защитените училища“, допълни министър Вълчев. \r\nПопитан как ще бъдат мотивирани учителите да работят в училищата в малките населени места министърът на образованието и науката заяви, че в по-малките и отдалечени общини са предоставени допълнителни средства. „Факт е, че днес по-трудно мотивираме младите хора да се включат в по-малки и отдалечени места. Един млад човек, когато отиде обичайно да учи в по-големия, университетския град, той е по-склонен да остане там, където има е социална среда и затова е важно да има по-високи възнаграждения в по-малките населени места. Много учители пътуват от областния център или друг по-голям център затова сме осигурили разходи за транспорт. Осигурихме и възможност за плащане на разходите за наем на учители, които не се от населеното място. Важно е също така да мотивираме повече ученици, които завършват или пък и такива които са завършили в други професионални направления да се включат в педагогическо образование и професия, за да имаме по-голяма възможност да избираме сред повече учители“, посочи министър Вълчев. Той допълни, че се разработва и една система, чрез която се картографира търсенето и предлагането на педагогически специалисти, защото в някои региони има недостиг, в други – излишък. Тази информационна система ще покаже това, така че тя би могла да насочи точно там, където има недостиг повече завършващи с педагогическа способност студенти или такива със следдипломна квалификация, каза още министър Вълчев. \r\nНели ГЕРГЬОВСКА", "date": "2018.11.22", "title": "Министър Красимир Вълчев: В Смолянска област има най-много защитени училища"}
{"url": "http://www.focus-news.net/news/2018/11/22/2593542/varna-rayonnata-prokuratura-predade-na-sad-mazh-spetsializiral-se-v-krazhbi-na-chuzhdi-veshti-ot-naeti-zhilishta.html", "text": "27-годишният Християн Е. е предаден на съд от Районната прокуратура във Варна за противозаконно присвояване на чужда вещ от жилище, което наел под наем. Той ще отговаря за престъпление по член 206, ал. 1 от НК, което се наказва с лишаване от свобода от 1 до 6 години. Това съобщиха от  Апелативна прокуратура - Варна . \r\nНа 17 ноември миналата година по телефона подсъдимият се свързал със собственичка на апартамент във Варна, която го отдавала под наем чрез платформата „Booking“. Обещал да плати по банков път едноседмичния си престой и дори изпратил по вайбър снимка на платежното нареждане. В уречения ден Християн пристигнал от Бургас, посетил жилището, обяснил, че бърза за лекции, след което получил ключа. В една от стаите имало телевизор. Християн разкачил кабелите му, взел телевизора и го заложил за 100 лева в заложна къща. Повече не се върнал в наетия под наем апартамент.  \r\nСобствениците на апартамента под наем забелязали, че няма движение в дома и на третия ден проверили какво се случва. Липсвал телевизорът. Оказало се, че не е постъпило и плащане по банков път. По подаден сигнал в полицията 27-годишният Християн бил установен.  \r\nОт изготвената справка за съдимост по започналото досъдебно производство срещу него станало ясно, че той е извършвал същото престъпление по идентичен начин в Пловдив, Бургас, София и Варна. Осъждан е повече от два пъти и срещу него се водят над 10 производства, включително и във Варненския районен съд.  \r\nПреди дни състав на Варненския окръжен съд е потвърдил осъдителна присъда на Варненския районен съд за идентични престъпление и групиране наказанията на подсъдимия Християн Е. по няколко наказателни дела, като му е определил да изтърпи 1 година и 8 месеца лишаване от свобода при първоначално строг режим. Приведена в изпълнение е била и условна присъда, в чийто изпитателен срок подсъдимият е извършил друго обсебване. В момента Християн Е. изтърпява ефективно наказание в софийски затвор. \r\nПредстои делото срещу него по това производство да бъде насрочено за разглеждане във Варненския районен съд.", "date": "2018.11.22", "title": "Варна: Районната прокуратура предаде на съд мъж, специализирал се в кражби на чужди вещи от наети жилища"}
{"url": "http://www.focus-news.net/news/2018/11/22/2593543/burgas-politsiyata-izdirva-samolichnostta-na-mazha-ot-snimkata-zaradi-izvarsheno-kriminalno-prestaplenie.html", "text": "Във връзка с извършено криминално престъпление ОДМВР – Бургас издирва данни относно самоличността на мъжа от снимката, съобщиха от пресцентъра на  ОДМВР-Бургас . От полицията призовават гражданите, разполагащи с някаква информация, да съобщят незабавно на тел. 112 или в най-близкото поделение на МВР.", "date": "2018.11.22", "title": "Бургас: Полицията издирва самоличността на мъжа от снимката, заради извършено криминално престъпление"}
{"url": "http://www.focus-news.net/news/2018/11/22/2593544/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Започва цялостно саниране и въвеждане на мерки за енергийна ефективност в три учебни заведения на територията на Асеновград. Ремонтите  за близо 3 милиона лева се извършват по ОП „Региони в растеж“. Най-сериозна инвестиция ще бъде направена в училище „Св. Княз Борис I“. Повече подробности ще научим от д-р Емил Караиванов, кмет на Община Асеновград. \r\nВ ДГ „Мир” в Асеновград бе официално открит новооборудван интерактивен кабинет. Придобивката за детското заведение е факт след реализация на проект за интегриране на информационни и компютърни системи в предучилищното образование. За иновацията ще ни разкаже директорът на детската градина Елеонора Стоянова. \r\nЗа поредна година в църквата „Света Богородица Успение – Златна ябълка“ в кв. „Горни Воден“ на Асеновград ще има молебен за чадородие. Молебенът ще бъде на 24 ноември – Деня на Света Екатерина и в чест на въвеждането в храма на Божията Майка. Храмът очаква всички, които желаят да се помолят за божието благословение за сбъдването на мечтата си за дете. \r\nВ последните минути на предаването ще насочим поглед към акцентите в програмата, подготвена от Общината по повод предстоящите коледно-новогодишни празници. Ще научите и кога ще бъдат запалени светлините на коледната елха в центъра на Асеновград. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.11.22", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/11/22/2593546/sport-palmeyras-vodi-s-pet-tochki-dva-kraga-predi-kraya-na-parvenstvoto-v-braziliya.html", "text": "17:00 Палмейрас победи Америка Минейро с 4:0 и запази аванса си от пет точки два кръга преди края на първенството в Бразилия. „Зелените“ от Сао Пауло са на победа от нова титла в първенството, като до края гостуват на 15-ия Васко да Гама, а в последния кръг приемат 19-ия в класирането Витория. \r\nДруги резултати от 36-ия кръг на Серия „А“ в Бразилия: \r\nАтлетико Паранензе – Коринтианс 1:0 \r\nКрузейро – Витория 3:0 \r\nФламенго – Гремио 2:0 \r\nСантос – Ботафого 1:1 \r\nИнтернасионал – Атлетико Минейро 1:2", "date": "2018.11.22", "title": "Спорт: Палмейрас води с пет точки два кръга преди края на първенството в Бразилия"}
{"url": "http://www.focus-news.net/news/2018/11/22/2593536/rtk-kosovo-veteranite-ot-aok-prizovaha-pravitelstvoto-da-ne-otmenya-mitata-varhu-srabskite-stoki.html", "text": "Ветераните от „Армията за освобождение на Косово“ призоваха правителството на страната да не отменя наскоро въведените мита от 100% върху стоките от Сърбия и Босна и Херцеговина (БиХ) и да прилага реципрочност във всички сфери, съобщава  държавната „Радио и телевизия Косово“ (RTK) . \r\nВ съобщение до пресата, асоциациите на ветераните от АОК казват, че правителството в Прищина е трябвало да предприеме тази мярка много по-рано, предвид това, че Сърбия не спазва споразуменията и нейната „агресивна“ кампания срещу Косово. \r\n„Косовските ветерани ще стоят зад правителството до края и призовават целия политически спектър да не поставят борбата за власт над общите национални интереси“, се казва в изявлението. \r\nПревод и редакция:", "date": "2018.11.22", "title": "RTК (Косово): Ветераните от АОК призоваха правителството да не отменя митата върху сръбските стоки"}
{"url": "http://www.focus-news.net/news/2018/11/22/2593545/ministar-nikolina-angelkova-shte-provede-rabotna-sreshta-v-bansko-vav-vrazka-s-gotovnostta-za-zimniya-sezon-na-23-noemvri.html", "text": "Министърът на туризма Николина Ангелкова ще проведе работна среща с контролните органи на 23 ноември в гр. Банско, съобщиха от пресцентъра на  Министерството на  туризма . По време на дискусията ще бъдат обсъдени мерки и инициативи за гарантиране на успешен зимен сезон и спокойна почивка на туристите. В събитието ще участват представители на контролните органи, местната власт и бизнеса. \r\nСрещата ще се проведе на 23 ноември 2018 г. (петък) в гр. Банско, в Тържествена зала на Читалище „Никола Вапцаров“, гр. Банско.", "date": "2018.11.22", "title": "Министър Николина Ангелкова ще проведе работна среща в Банско във връзка с готовността за зимния сезон на 23 ноември"}
{"url": "http://www.focus-news.net/news/2018/11/22/2593547/mvr-ne-ostavyayte-veshtite-si-bez-nadzor-v-denya-na-cherniya-petak-se-ochakva-strupvane-na-avtomobilen-potok-kray-molovete-i-golemite-magazini-izbirayte-alternativni-marshruti.html", "text": "От полицията припомнят, че често големите търговски сгради, в които се концентрира събирането на много хора в дена на т.н. „черен петък“, са обект за извършителите на джебчийските кражби, които в повечето случаи се възползват от невниманието на клиентите и слабия контрол върху личните им вещи, за да отнемат пари, документи и мобилни телефони. Това съобщиха от пресцентъра на  МВР . Потенциални жертви обикновено са клиенти, чието внимание в  момента е привлечено от други фактори. Експертите препоръчват в такива случаи да не се носят скъпи мобилни телефони, пари и документи във външните джобове или на лесно достъпни места и в никакъв случай вещите да не се оставят без надзор и пряк визуален контакт.  \r\nОт Главна дирекция „Национална полиция“ напомнят на потребителите на интернет да не се доверяват на сайтове, на които не е посочено конкретно юридическо лице и ЕИК на фирмата. Засилена бдителност е необходима при пазаруване в новосъздадените сайтове. Особена бдителност е необходима, ако  в сайт, представящ се за български, е посочена чуждестранна сметка за плащане.", "date": "2018.11.22", "title": "МВР: Не оставяйте вещите си без надзор, в деня на „черния петък“ се очаква струпване на автомобилен поток край моловете и големите магазини, избирайте алтернативни маршрути"}
{"url": "http://www.focus-news.net/news/2018/11/22/2593549/premierat-boyko-borisov-822-leva-e-bila-srednata-rabotna-zaplata-pri-bsp-prez-2014-godina-sega-dostiga-1106-leva.html", "text": "През 2014 г. средната работна заплата в страната е била 822 лева, а през третото тримесечие на настоящата година достига до 1106 лева. Коефициентът на безработица преди 5 години е бил 11,4,%, но непрекъснато намалява и в момента е 5,4%. През 2014 година минималната работа заплата в България е 340 лева, на този етап е 510 лева, а в новия бюджет сме заложили тя да достигне до 560 лева. Това написа премиерът Бойко Борисов в профила си в социалната мрежа  „Фейсбук“ . „Затова трябва да продължим с работата. В името на всичките ни избиратели и всички български граждани, които искат силна държава“, заявява министър-председателят. „Това са основните показатели на страната след мандата на БСП, които снощи представих в студиото на „Шоуто на Слави“. Цифрите говорят сами за себе си“, пише още Бойко Борисов.", "date": "2018.11.22", "title": "Премиерът Бойко Борисов: 822 лева е била средната работна заплата при БСП през 2014 година- сега достига 1106 лева"}
{"url": "http://www.focus-news.net/news/2018/11/22/2593526/ria-novosti-sarbite-v-kosovo-ostanaha-bez-mlyako-i-vestnitsi-poskapna-hlyaba.html", "text": "Сърбите в Косово и Метохия не получиха мляко и ежедневна преса от Сърбия в четвъртък заради вдигнатите до 100% мита върху стоките от Сърбия и Босна и Херцеговина от косовските власти, предава  РИА Новости . \r\nПравителството в Прищина в сряда реши да увеличи ставките върху всички продукти от Сърбия, а освен това забрани вноса на стоките, които не са маркирани по правилата на Косово. \r\nПрезидентът на Сърбия Александър Вучич, след заседание на Съвета по национална сигурност в сряда, заяви, че Белград няма да отговаря с аналогични мерки и призова Прищина да отмени своето решение. По неговите думи, става дума за „фактическа забрана за търговия през XXI век“, което е „нецивилизована постъпка и нерационално неразумно решение“. Той посочи, че ще възникнат и проблеми с доставката на лекарства за косовските сърби и инвестиционните проекти на Белград в Косово. \r\n„От търговските обекти в Косовска Митровица съобщават, че все още може да се намери мляко на старите цени, но става въпрос за изчерпващи се запаси. От вчера на граничните пунктове са паркирани камиони с млечна продукция на сръбски фирми“, предава новинарският портал Kossev. \r\nОтбелязва се, че в будките за вестници са останали само стари печатни издания. \r\nПо данните на националната телевизия на Сърбия, хлябът в Косово е поскъпнал с 30%, заедно със съставките.  \r\nПревод и редакция:", "date": "2018.11.22", "title": "РИА Новости: Сърбите в Косово останаха без мляко и вестници, поскъпна хляба"}
{"url": "http://www.focus-news.net/news/2018/11/22/2593548/obshtina-kavarna-ognebortsite-pripomnyat-osnovnite-pravila-za-pozharna-bezopasnost.html", "text": "Огнеборците припомнят основните правила за пожарна безопасност, съобщиха от пресцентъра на  Общината . С понижаване на дневните температури и ежедневното използване на отоплителни уреди значително се увеличава риска от възникване на пожари в бита. Само за последната седмица са възникнали почти 200 битови пожара, при които са загинали петима души, а други 13 човека са пострадали. За да не се допускат сериозни инциденти и за да опазим своя живот и имуществото ни, е важно да спазваме основните правила за пожарна безопасност. Експертите от ГД „Пожарна безопасност и защита на населението“ препоръчват използването на отоплителните и нагревателните уреди да става при стриктно спазване на правилата за пожарна безопасност, както и да се отчитат специфичните им характеристики. Задължително е на разстояние от един метър около тях да не се поставят и съхраняват горими материали. Преди да напуснем дома си е добре да проверим и да изключим всички отоплителни уреди. Препоръчително е да не покриваме електрическите уреди и да не сушим директно върху тях мокри дрехи. От пожарната припомнят, че самотноживеещите и трудноподвижните хора, както и децата са най-рисковите групи при пожар в бита. При пожар потърсете помощ на телефон 112. Още за правилата за пожарна безопасност през отоплителния сезон може да прочетете в прикачените информационни брошури.", "date": "2018.11.22", "title": "Община Каварна: Огнеборците припомнят основните правила за пожарна безопасност"}
{"url": "http://www.focus-news.net/news/2018/11/22/2593552/ek-doklad-za-sastoyanieto-na-zdraveopazvaneto-v-es.html", "text": "От огласения днес съвместен доклад Здравето накратко: Европа (2018) на Европейската комисия и на Организацията за икономическо сътрудничество и развитие (ОИСР) става ясно, че стабилното досега увеличаване на продължителността на живота е забавило темпа си и че продължават да се наблюдават големи различия както в самите държавите, така и между тях, като изоставането е особено ясно изразено при хората с по-ниско образование. Този доклад почива на сравнителни анализи на здравословното състояние на гражданите на ЕС и ефективността на здравните системи на 28-те държави — членки на ЕС, 5 държави кандидатки и 3 държави от Европейската асоциация за свободна търговия (ЕАСТ), съобщава пресслужбата на Европейската комисия. \r\nВ доклада се призовава също така за подобряване на психичното здраве и за превенцията на психични заболявания, които имат не само социално отражение, но според извършените за тях оценки възлизат на над 4 % от БВП в ЕС.  \r\nВ него също така се призовава за справяне с рискови фактори като тютюнопушене, консумация на алкохол и затлъстяване, намаляване на случаите на преждевременна смъртност, осигуряване на универсален достъп до здравно обслужване и укрепване на устойчивостта на здравните системи.", "date": "2018.11.22", "title": "ЕК: Доклад за състоянието на здравеопазването в ЕС"}
{"url": "http://www.focus-news.net/news/2018/11/22/2593551/balgarski-poshti-vremenno-se-preustanovyava-priemaneto-na-pratki-za-kanada-poradi-stachka-na-poshtenskite-sluzhiteli-v-stranata.html", "text": "По искане на Канадски пощи временно се преустановява приемането на всички пратки (писма, колети и EMS пратки) за Канада в пощенските станции. Това съобщиха от  „Български пощи“ . Причината е, че ротационната стачка на пощенските служители в Канада продължава. Обработката и доставката на вече изпратени пратки след началото на стачката на 22 октомври 2018 г., се извършват с големи закъснения. \r\nСтачката ще се отрази сериозно и на обработката и доставката на входящите пратки от Канада, като се очакват сериозни забавяния.", "date": "2018.11.22", "title": "„Български пощи“: Временно се преустановява приемането на пратки за Канада, поради стачка на пощенските служители в страната"}
{"url": "http://www.focus-news.net/news/2018/11/22/2593550/plovdiv-patnicheski-vlak-e-blasnal-krava-v-rayona-na-karlovo.html", "text": "Пътнически влак е блъснал крава в района на Карлово, между село Христо Даново и град Клисура. Сигналът за инцидента е подаден към 09.20 часа тази сутрин, съобщи за  Радио „Фокус“ – Пловдив  говорителят на Областната дирекция на МВР. Кравата е изскочила внезапно на жп-линиите пред влака, като в резултат е починала на място. При инцидента няма пострадали хора, но са нанесени материални щети по машината. Пътниците са престояли около час, докато дойде друга машина, която да изтегли пътническия влак. \r\nОт полицията добавиха, че никой не е потърсил животното. \r\nСмята се, че то е било оставено без надзор от стопанина си. \r\nТони МИХАЙЛОВ", "date": "2018.11.22", "title": "Пловдив: Пътнически влак е блъснал крава в района на Карлово"}
{"url": "http://www.focus-news.net/news/2018/11/22/2593553/predsedatelyat-na-abv-rumen-petkov-provede-sreshta-s-rakovoditelya-na-mezhdunarodniya-otdel-na-edinna-rusiya-andrey-klimov.html", "text": "Председателя на АБВ Румен Петков се срещна с ръководителя на Международния отдел на Единна Русия, който е и зам.-председател на комитета за международни отношения на Съвета на федерацията Андрей Климов, съобщиха от пресцентъра на  партията .Двамата обсъдиха взаимоотношения между двете партии и договориха съвместен план за действие, който включва отбелязване на съвместни годишни, културни мероприятия, съвместно издаване на българска и руска литература. Климов подари на лидера на АБВ книга с Великите руски градове, като отбеляза, че тя е написана с азбуката, която тръгва от България. Петков покани Климов да посети Пловдив - Европейска столица на културата 2019 г. и да вземе участие в конференция посветена на 140 години от Константинополския мирен договор.", "date": "2018.11.22", "title": "Председателят на АБВ Румен Петков проведе  среща с ръководителя на Mеждународния отдел на Единна Русия Андрей Климов"}
{"url": "http://www.focus-news.net/news/2018/11/22/2593555/vitseprezidentat-iliyana-yotova-shte-uchastva-v-otbelyazvaneto-na-90-godishninata-na-nch-probuda-1928-v-grad-kaspichan-na-23-noemvri.html", "text": "В петък, 23 ноември, в град Каспичан вицепрезидентът Илияна Йотова ще участва в тържественото отбелязване на 90-ата годишнина от създаването на НЧ „Пробуда - 1928“. Това съобщиха от  прессекретариата на президента . Честването е с начален час 18.00 и ще се проведе в сградата на читалището.", "date": "2018.11.22", "title": "Вицепрезидентът Илияна Йотова ще участва в отбелязването на 90-годишнината на НЧ „Пробуда - 1928“ в град Каспичан на 23 ноември"}
{"url": "http://www.focus-news.net/news/2018/11/22/2593556/effie-banka-dsk-e-nay-efektivniyat-reklamodatel-i-nay-dobra-targovska-marka-za-2018-g.html", "text": "Банка ДСК ЕАД, българското дъщерно дружество на Банка ОТП, заедно със своята творческа агенция Noble Graphics, спечелиха най-ценните отличия от престижния рекламен фестивал, отличаващ ефективността на маркетинговите комуникации в България - Effie България 2018, съобщиха от  банката . Институцията получи златна награда за рекламната кампания на своите студентски и младежки пакети „#YOUNGPOWER“, в категория „Корпоративни комуникации“, както и сребърен приз в категория „Услуги“ за проекта „Мечка“, комуникиращ кредитна карта „Maxi Go“. Освен това Банка ДСК бе определена и за най-добър рекламодател и най-добра търговска марка на 2018 година. \r\nКампанията #YOUNGPOWER комуникира по атрактивен начин банковите услуги за младежи и студенти като попкултурни феномени, които те не биха подминали. Комуникацията включва музикален клип със специално разработена хореография, модна фотосесия и иновативно използване на медии, за да се достигне до потребностите на целевата аудитория по ефективен начин. Кампанията „Мечка“ има за цел да преобърне отрицателни нагласи сред потребителите към кредитните карти и да комуникира предимствата на кредитния продукт „Maxi Go“, а именно – карта, при която няма такса за теглене и месечната вноска е фиксирана. Разработената от Noble Graphics рекламна кампания, която цели да трансформира негативната емоция на страха в положителна, като по този начин мотивира потребителите при вземането на решения. Рекламната кампания за „Maxi Go“ задмина поставените цели за издадени карти и онлайн заявки, и позиционира картата не като поредната кредитна карта, а като нов и иновативен продукт. \r\nФестивалът EFFIE се провежда за единадесети път в България и има 50-годишна традиция в световен план. Наградите EFFIE са престижно отличие, признато по цял свят като символ на ефективна маркетингова комуникация, която винаги е резултат от синхронната работа на рекламодателя и рекламната агенция.", "date": "2018.11.22", "title": "Effie: Банка ДСК е най-ефективният рекламодател и най-добра търговска марка за 2018 г."}
{"url": "http://www.focus-news.net/news/2018/11/22/2593554/darzhavniyat-sekretar-po-vanshnite-raboti-na-finlandiya-samuli-virtanen-pozdravi-balgariya-za-uspeshnoto-provezhdane-na-neynoto-parvo-predsedatelstvo-na-saveta-na-es.html", "text": "Държавният секретар по външните работи на Финландия Самули Виртанен поздрави България за успешното провеждане на нейното първо председателство на Съвета на ЕС. Българската парламентарна делегация, водена от председателя на Народното събрание Цвета Караянчева, разговаря със Самули Виртанен в рамките на двудневната си визита във Финландия. Това съобщиха от пресцентъра на  Народното събрание . \r\nПредседателят на Народното събрание подчерта, че усилията на българските институции са били насочени към постигане на широк консенсус по всички въпроси от дневния ред на ЕС. Освен по приоритетите, заявени от България, съществен напредък имаше и по редица други теми и бяха затворени много законодателни досиета, уточни Цвета Караянчева. Като един от големите успехи на първото за България председателство на Съвета на ЕС тя посочи приемането на процедурните правила за работа на Съвместната група за парламентарен контрол на Европол от страна на националните парламенти и Европейския парламент. Избирането на председателя на Комисията по вътрешна сигурност и обществен ред на Народното събрание Цветан Цветанов за представител на тази група в Управителния съвет на Европол е висока оценка за работата и усилията на България по тази тема, добави Цвета Караянчева.  \r\nДругият основен приоритет на нашето председателство беше темата за европейската перспектива на страните от Западните Балкани, отбеляза председателят на българския парламент. Ако не интегрираме тези държави в ЕС, някой друг ще ги привлече, защото в политиката, както и в природата, няма вакуум, коментира Цвета Караянчева. България и Финландия споделят общо мнение, че разширяването на ЕС трябва да става на база на изпълнените ангажименти от всяка страна, кандидатстваща за членство, беше подчертано по време на разговора.  \r\nОчакваме подкрепа от Финландия за скорошно приемане на България в Шенген и за отпадане на Механизма за сътрудничество и оценка на Европейската комисия, подчерта председателят на Народното събрание. Това би била правилна стъпка, защото България отдавна изпълни всички критерии за присъединяване към Шенгенското споразумение, добави Цвета Караянчева. До края на мандата на настоящата Европейска комисия България очаква да отпадне и механизмът за сътрудничество и оценка.  \r\nПредседателят на Народното събрание и държавният секретар по външните работи на Финландия се обединиха около мнението, че политиците трябва да информират повече гражданите за ползите от членството на страните в ЕС. Това ще стимулира тяхната ангажираност с изборите за Европейски парламент през 2019 г. Гражданите трябва да усетят реалните ползи за живота на всеки един от тях и така ще направим темата по-близка до всеки европеец, подчертаха Цвета Караянчева и Самули Виртанен. Те бяха единодушни, че не бива да се допуска евроскептицизмът да вземе връх сред гражданите на България и Финландия.", "date": "2018.11.22", "title": "Държавният секретар по външните работи на Финландия Самули Виртанен поздрави България за успешното провеждане на нейното първо председателство на Съвета на ЕС"}
{"url": "http://www.focus-news.net/news/2018/11/22/2593557/yambol-obshtinata-startira-prodazhbata-na-koledni-blagotvoritelni-kartichki-ot-kampaniyata-poday-raka-spasi-zhivot.html", "text": "На 21 ноември, Деня на християнското семейство, в ХГ „Ж. Папазов” в Ямбол бе даден старт на традиционната Коледна благотворителна кампания на община Ямбол „Подай ръка – спаси живот“. Това съобщиха от пресцентъра на  Община Ямбол . Инициативата има за цел набиране на средства във фонд за подпомагане на тежко болни деца и младежи от града в случаи, при които лечението не се заплаща от НЗОК или други доброволни здравноосигурителни фондове. Благотворителната кампания се провежда за единадесета поредна година под патронажа на кмета Георги Славов. През годините със средства от фонда бяха подпомогнати десетки деца и младежи от Ямбол в труден за тях и семейството им момент. \r\nОсновната инициатива за набиране на средства отново е  разпространението с благотворителна цел на коледни картички с рисунки на деца от ямболските училища и детски градини, на символичната цена от 1 лев. Десет рисунки бяха подбрани в конкуренция от общо 720 творби, постъпили в конкурса  на тема „Коледа“. \r\nАвторите на отличените творби, както и победителите в други категории бяха наградени по време на вчерашната церемония в художествената галерия от зам.-кмета Илиана Бицова. Едновременно с това бе открита изложба с рисунките на победителите и още 75 авторски творби, номинирани за участие в експозицията.  \r\nЗа поредна година при отпечатването на картичките по кампанията общината си партнира с ямболските печатници „Диагал“ и ПЧП „Планета“. В разпространението им се включват много институции, учебни и детски заведения, неправителствени организации, фирми и граждани. \r\nБлаготворителни картички могат да бъдат закупени в изнесените пунктове по просветни и културни институти, както и в сградата на община Ямбол – от Центъра за информация и обслужване или в стая 221. Телефони на заявка: 0895 599 655, 089 228 71 10.", "date": "2018.11.22", "title": "Ямбол: Общината стартира продажбата на коледни благотворителни картички от кампанията „Подай ръка – спаси живот“"}
{"url": "http://www.focus-news.net/news/2018/11/22/2593560/haskovo-210-leva-ot-kapachki-dariha-detsata-ot-detskite-gradini-za-boril-i-yanitsa.html", "text": "210 лева от предадени на вторични суровини капачки дариха децата от детските градини в община Хасково за 6 месечния Борил и 12 годишната Яница, съобщиха от пресцентъра на  Общината . Децата се лекуват от различни заболявания и имат нужда от средства за да продължат лечението си. Част от събраните капачки от децата в детските градини днес бяха предадени на вторични суровини. Инициативата е и в рамките на Европейската седмица за оползотворяване на отпадъците.", "date": "2018.11.22", "title": "Хасково: 210 лева от капачки дариха децата от детските градини за Борил и Яница"}
{"url": "http://www.focus-news.net/news/2018/11/22/2593559/smolyan-svetlinite-na-kolednata-elha-shte-greynat-v-grada-na-5-dekemvri.html", "text": "Светлините на коледната елха ще грейнат на 5 декември, сряда , на амфитеатъра на Новия център в Смолян. Това съобщиха от пресцентъра на  Община Смолян . Тържеството ще започне в 17.00 часа. Кметът Николай Мелемов ще запали светлините на 6 метровото изкуствено коледно дърво заедно с талантите от ЦПЛР-ОДК и с малчугани от детските градини „Зорница”, „Буратино”, „Синчец”, „Слънце” и „Родопчанче”. Ще има и изненада за тях - ще пристигне и Дядо Коледа. \r\nЗа поредна година, Мелемов реши средствата от поздравителните картички, които изпраща администрацията за Коледните и Новогодишните празници да се използват за подаръци на децата. Най-малките жители на града ще получат лакомства на 5 декември, когато се палят светлините на елхата. Новогодишните поздравления до съответните институции ще бъдат изпратени в електронен вариант.  \r\nСлед като грейнат светлините на елхата от 17:30 часа в Родопски драматичен театър „Николай Хайтов“ – Зала 1 ще започне официалната церемония по връчване на наградите на победителите в Третото издание на фотоконкурса „Аз раста патриот“, който се провежда под егидата на областният управител Недялко Славов . \r\nОт 18.00 часа отново в Зала 1 на Родопски драматичен театър „Николай Хайтов“, всички малки и големи любители на кукленото изкуство ще имат възможност да му се насладят чрез спектакъла „Тумба-лумба“ на Куклен театър Бургас. Входът е свободен. \r\nКметът Мелемов кани смолянчани и гостите на града на паленето на светлините на градската елха. Събитието ще се превърне в празник смолянските деца, защото Коледа и Нова година са едни от светлите празници.", "date": "2018.11.22", "title": "Смолян: Светлините на коледната елха ще грейнат в града на 5 декември"}
{"url": "http://www.focus-news.net/news/2018/11/22/2593541/gazeta-express-kosovo-prishtina-obyavi-retsiprochni-merki-za-srabskite-registratsionni-nomera-na-avtomobilite.html", "text": "Вицепремиерът на Косово Фатмир Лимай заяви, че в добавка към увеличаването на вносните мита до 100% за сръбски стоки, властите в Прищина обмислят да въведат реципрочни мерки спрямо Белград за регистрационните номера на автомобилите, съобщава  онлайн изданието на вестник Gazeta Express . \r\nЛимай заяви пред телевизия T7, че правителството ще въведе тази мярка скоро и призова съответните служби да се подготвят за прилагането й. По неговите думи, реципрочни мерки означава замяната на номерата на всички превозни средства, когато влязат в Косово. \r\nИзданието припомня, че през 2016 година Белград и Прищина постигнаха споразумение по време на техническия диалог помежду си в Брюксел, за използване на стикери за покриване на регистрационните номера на автомобилите от Сърбия, влизащи в Косово и обратното. Но споразумението не бе приложено от сръбската страна, което принуди косовските шофьори да купуват временни табели на граничните пунктове, когато им се наложи да пътуват в Сърбия. \r\nПревод и редакция:", "date": "2018.11.22", "title": "Gazeta Express (Косово): Прищина обяви реципрочни мерки за сръбските регистрационни номера на автомобилите"}
{"url": "http://www.focus-news.net/news/2018/11/22/2593562/haskovo-gradat-shte-bade-domakin-na-blagotvoritelniya-kontsert-na-avon-na-11-dekemvri.html", "text": "Мисията на Avon срещу рака на гърдата ще засвидетелства своята благодарност към всички, допринесли за благородната кауза със своя традиционен благотворителен концерт. Той ще се проведе в град Хасково на 11 декември в зала „Дружба“ от 19.00 часа и ще бъде под надслов „Благодаря От любов към живота“. Това съобщиха от пресцентъра на  Община Хасково . \r\nКонцертът е знак на благодарност към всички благородни граждани на Хасково, които през тази година активно подкрепят каузата. За всички тях специално участие ще има Мария Илиева, която ще бъде подкрепена на сцената от редица местни изпълнители. Това са Представителен Смесен Хор \"Родна песен\" с диригент  Николина Стаматова, Камерен оркестър Хасково с диригент Цанислав Петков и гост -диригент Йордан Пъшев и Клуб по Спортни танци \"Гранд\" при Военен клуб Хасково с треньори Николай Манолов и Павлина Вълчева. Водещ на събитието ще бъде Теодор Тодоров. Концертът ще се проведе с неотменната подкрепа на Община Хасково и „Ангели в розово“.  \r\nВодеща роля в концерта имат и Посланиците на хуманността на Avon от град Хасково – Славея Мурдикуди и Илиана Христова, и Зоналният мениджър на Avon за региона – Таня Караславова. Дамите имат ключова роля в благотворителната инициатива Мисията на Avon срещу рака на гърдата. През тази година тяхната основна задача бе да популяризират кампанията и да разпространяват посланията й до колкото се може повече хора. Благодарение и на тяхната отдаденост, Хасково е общината с най-голям принос за каузата през тази година.  \r\nДумите „Предварително ти БЛАГОДАРЯ“ са в сърцето на кампанията. С тях екипът на Avon и хилядите им Представители имат за цел посланието на засегнатите жени да достигне до всички, които ще подкрепят каузата, както и към всички останали, които са го правели до сега и ще продължат да го правят. Благодарение именно на тях, през изминалата година каузата имаше сериозен ръст в събраните средства за борбата с рака на гърдата. Средствата за кампанията се набират чрез благотворителните продукти от розовата серия на Avon, като 100% от печалбата се дарява в подкрепа на битката срещу рака на гърдата и мисията на компанията да повишава информираността на обществото по отношение на рисковете, симптомите и необходимостта от ранна диагностика \r\nAvon подкрепя Фондация „Една от 8“, която целогодишно осигурява безплатна психологическа, юридическа, информационна и практическа подкрепа на засегнатите жени, и организира безплатни профилактични прегледи в цялата страна. \r\nКонцертът е с вход свободен, но всеки посетител ще има възможност да подкрепи каузата на място и чрез дарение.", "date": "2018.11.22", "title": "Хасково: Градът ще бъде домакин на благотворителния концерт на Avon на 11 декември"}
{"url": "http://www.focus-news.net/news/2018/11/22/2593561/ministar-krasimir-valchev-poseti-detska-gradina-i-uchilishte-v-zlatograd.html", "text": "Министърът на образованието и науката Красимир Вълчев гостува в Златоград, където се включи в мероприятия по повод Празника на града и проведе работна среща с директори и учители от образователните институции в общината. Това съобщиха от  Община Златоград . \r\nЗаедно с кмета на Община Златоград Мирослав Янчев и областния управител на Област Смолян Недялко Славов, министърът посети детска градина „Радост” Златоград, където се запозна с извършените наскоро ремонтни дейности на покрива и вътрешните помещения в детското заведение. Директорът на детската градина изказа своята благодарност за подкрепата, която Министерството на образованието и науката (МОН) оказа през последната година относно извършените ремонтни мероприятия. \r\nВизитата на министъра продължи с работна среща в ОУ „Васил Левски” с директорите на училища и детски градини в община Златоград, като преди това посети класните стаи и поздрави ученици от първи клас. Разгледа спортния корпус в училището и се впечатли от плувния басейн, отбелязвайки, че са малко училищата в България, които могат да се похвалят с подобно съоръжение. На последвалата среща министър Вълчев запозна всички с бъдещите мерки, които МОН ще предприеме, за подобряване качеството на образованието и в по-малки общини и населени места.", "date": "2018.11.22", "title": "Министър Красимир Вълчев посети детска градина и училище в Златоград"}
{"url": "http://www.focus-news.net/news/2018/11/22/2593564/varna-rabotnitsi-ot-pristanishte-varna-zapad-protestiraha-s-iskane-za-po-visoki-zaplati-i-po-dobri-usloviya-na-trud.html", "text": "Работници от Пристанище „Варна – Запад“ протестираха с искане за по-високи заплати и по-добри условия на труд, предаде репортер на  Радио „Фокус“ – Варна . Протестът на служителите в защита на трудовите, социалните и гражданските права бе организиран от синдикалната организация на КНСБ към Съюза на транспортните синдикати в България с председател Пенка Илиева. По обяд пред административната сграда на Пристанище Варна – Запад се събраха над 100 работници, които заявиха, че работят с опасни товари и редовно са обгазявани от девненските заводи, но това не е отразено в оценката за условията на труд. Присъстващите приеха декларация, адресирана до премиера Бойко Борисов, до министрите Росен Желязков и Бисер Петков, както и до президента на КНСБ Пламен Димитров. Освен за по-високи заплати, по-добри условия на труд и диалог, в декларацията се настоява още за разделянето на терминалите Варна – Изток и Варна – Запад. По-късно на пресконференция с журналисти изпълнителният директор на „Пристанище Варна“ Петър Сеферов заяви, че е учуден от провеждането на протеста. „Всички социални решения, свързани с двата терминала, са вземани в дух на диалог и разбирателство. На последната среща на 6 ноември, на която присъстваха и синдикатите, ние ги уведомихме за предложението ни, свързано с 5% увеличение на основните заплати от 1 януари догодина и вдигане на някои от разценките по техни предложения, които няколко човека крият и не ги подписват. Това е дезинформиране на хората, създава се едно изкуствено напрежение. Опитват се да скарат едни работници с други“, посочи Петър Сеферов. По думите му средната работна заплата в предприятието е 1 288 лева. Петър Сеферов коментира и искането на протестиращите за разделяне на терминалите Варна – Изток и Варна – Запад, определяйки го като разбиване на едно от малкото работещи предприятия в областта. „Не знам кой и защо се опитва да  го направи, но това не е в интерес нито наш, нито на работниците ни, нито на синдикатите ни“, посочи Петър Сеферов. \r\nМарияна ВАЛЕНТИНОВА", "date": "2018.11.22", "title": "Варна: Работници от Пристанище Варна – Запад протестираха с искане за по-високи заплати и по-добри условия на труд"}
{"url": "http://www.focus-news.net/news/2018/11/22/2593568/burgas-shofyorat-na-katastrofiraliya-lek-avtomobil-v-rayona-na-mestnostta-irakli-e-zaginal-na-myasto.html", "text": "Шофьорът на катастрофиралия лек автомобил в района на местността „Иракли“ е загинал на място, съобщи за  Радио „Фокус“-Бургас  Цветелина Рандева, говорител на ОДМВР-Бургас. Установена и самоличността му, това е 39-годишният Х. П. от ж. к. „Меден Рудник“ в Бургас. „Фокус“  припомня, че в 09.53 часа на пътя за Варна, в района на местността „Иракли“, е катастрофирал лек автомобил с бургаска регистрация, блъскайки се в крайпътно дърво, непосредствено след като е излязъл от завой, в условията на прав участък. \r\nДеница ДИМИТРОВА", "date": "2018.11.22", "title": "Бургас: Шофьорът на катастрофиралия лек автомобил в района на местността „Иракли“ е загинал на място"}
{"url": "http://www.focus-news.net/news/2018/11/22/2593566/b92-sarbiya-aleksandar-vuchich-uspokoyava-kosovskite-sarbi-v-belgrad-nadyavame-se-da-ne-zapochnat-da-ubivat-hora-i-otseche-nyama-da-priznaem-kosovo.html", "text": "След решението на Прищина да увеличи митата за сръбските стоки до 100%, представители на косовските сърби пристигнаха в Белград при президента Александър Вучич, който им каза, че няма да бъдат оставени на произвола, съобщава  белградското радио „Б92“ . \r\n„Приготвили сме нещо за вас, да ви покажем какво можем да направим като държава при ограничените ни възможности, особено след установяването на граничните пунктове при Ярине и Ранилуг през 2011 година. Няма нужда да повтарям, че няма да бъдете оставени на нечия милост“, каза Вучич на косовските сърби. \r\n„Призоваваме за мир и компромис, което е единственото ни решение, но се страхувам, че те не разбраха това или осъзнаха, че това е нашата слабост“, обясни сръбският президент, визирайки Прищина. \r\nТой каза още, че очаква от Косово, което досега не реализира намеренията си да стане член на ЮНЕСКО и Интерпол, да се вразуми и да стане по-рационално, но вместо това „те изглежда полудяха и сега, на цената на ескалация на конфликта, те се опитват да постигнат резултати“. \r\n„Заради вас и нас, заради цялата Сърбия, ние трябва да запазим мира. Те ще се опитват да ни въвлекат в конфликти и провокации и затова вие трябва да бъдете внимателни. Трябва да се държим заедно и да се борим с всички мирни и споделени възможности срещу това“, подчерта сръбският президент и добави: „Вярвам, че дори няма да си помислят да започнат да използват насилие и да започнат да убиват хората ни, защото ние няма да им позволим да го направят“. \r\n„Имаме информация за придвижване на албански отряди от базата „Белведере“ и „Врело“ към Северно Косово“, заяви Вучич. „Възможно е те да се придвижват, за да поемат контрола над язовира (Газивода), да покажат мускули и да контролират зелените преходи на север, за да попречат на внасянето на всеки товар“. \r\n„Ще следим и тази ситуация и ще ви информираме ако има някаква промяна“, добави той. \r\nВ отговор на думите на косовския премиер Рамуш Харадинай, че митата няма да бъдат намалени, докато Сърбия не признае Косово“, Вучич отсече, че това няма да се случи. \r\nТази позиция на Харадинай ни поставя в ужасяваща позиция, констатира държавният глава, като отбеляза също, че тя говори за това, че „други големи сили стоят зад действията на Прищина и се правят на ударени – защото Харадинай не е измислил това сам“. \r\n„Някои от вас го знаят добре“, каза Вучич на косовските сърби „и вие знаете, че той не е измислил това сам – ‚или ще свалим правителствоо в Белград, или те ще трябва да ни признаят‘. Това не е излязло от неговата глава. Той го прочете“, уверен е Вучич. Той предупреди, че „Ние трябва да се приготвим за дълга и трудна битка, защото няма да признаем независимостта (на Косово) пред него“. \r\nВучич коментира и публичното горене на сръбски стоки в Косово: „Това е най-лошият вид нацизъм“. \r\nПревод и редакция:", "date": "2018.11.22", "title": "„Б92“ (Сърбия): Александър Вучич успокоява косовските сърби в Белград: „Надяваме се да не започнат да убиват хора“ и отсече: „Няма да признаем Косово“"}
{"url": "http://www.focus-news.net/news/2018/11/22/2593569/blagoevgrad-osnovatelyat-na-bansko-film-fest-be-obyaven-za-pocheten-grazhdanin-na-bansko.html", "text": "Часове преди да бъде дадено официалното начало на единствения по рода си в България форум за планинарската култура – Банско Филм Фест, неговият създател, Петър Атанасов, бе обявен посмъртно за „Почетен гражданин” на град Банско. Това съобщиха от пресцентъра на  Община Банско .  \r\nТова се случи на Тържествена сесия на Общински съвет – Банско, където съветниците гласуваха предложението на кмета Георги Икономов с пълно мнозинство. В своите мотиви за удостояването на Петър Атанасов с почетното звание, Икономов изтъква заслугите му за създаването на Банско Филм Фест като събитие, популяризиращо световната планинарска култура, с което дава своят съществен принос за развитието на културния живот в Банско. \r\nНеговата съпруга и съмишленик, Натали Петрова, получи званието и сподели с присъстващите обичта на нейния покоен съпруг към Банско и Пирин. Тя отправи благодарност към Георги Икономов за внесеното от него предложение, както и към господата съветници за признанието към житейските постижения на Пепи, както всички го наричаха приживе. \r\nА самия Банско Филм Фест 2018 също започна с кадри за Пепи. Авторитетни личности – катерачи, алпинисти, колеги журналисти, приятели, разказаха за допира си с тази енциклопедична, и в същото време скромна личност. В негова памет на любимия му стол в читалище „Никола Вапцаров” бе поставен надпис с неговото име. \r\n26 са лентите, които ще се състезават за оценката на авторитетното жури. Любопитни презентации, интересни гости, тематични уъркшопове, ще представи Банско Филм Фест до неделя, 25 ноември. \r\nВходът е свободен, а събитията се провеждат в Читалище „Никола Вапцаров” и Посетителски информационен център.", "date": "2018.11.22", "title": "Благоевград: Основателят на Банско Филм Фест бе обявен за „Почетен гражданин” на Банско"}
{"url": "http://www.focus-news.net/news/2018/11/22/2593570/vidin-patnite-nastilki-v-oblastta-sa-mokri.html", "text": "Пътните настилки във Видинска област са мокри, продължава да вали слаб дъжд, съобщиха за  Радио „Фокус“ – Видин  от Областно пътно управление – Видин. По пътищата по поречието на Дунав започна да се спуска мъгла, видимостта там е ограничена до 100 метра. По главен път Е-79 от Дунав мост 2 към страната преминават колони от тежкотоварни автомобили. Най-натоварено е движението в участъка между Дунавци и Видин. \r\nАнна ЛОЗАНОВА", "date": "2018.11.22", "title": "Видин: Пътните настилки в областта са мокри"}
{"url": "http://www.focus-news.net/news/2018/11/22/2593558/aleksandar-vuchich-prishtina-e-izpratila-armiya-v-severno-kosovo.html", "text": "Президентът на Сърбия Александър Вучич съобщи в четвъртък по време на среща с косовски сърби, че албанците са разположили военни отряди в северната част на Косово, предава  ТАСС . \r\n„Имаме информация за придвижване на албански отряди от базата „Белведере“ и „Врело“ към Северно Косово“, заяви Вучич. „Възможно е те да се придвижват, за да поемат контрола над язовира (Газивода), да покажат мускули и да контролират зелените преходи на север, за да попречат на внасянето на всеки товар“. \r\nПревод и редакция:", "date": "2018.11.22", "title": "Александър Вучич: Прищина е изпратила армия в Северно Косово"}
{"url": "http://www.focus-news.net/news/2018/11/22/2593573/dobrich-okrazhniyat-sad-postanovi-1-godina-zatvor-za-mazh-otvlyakal-nepalnoletno-momiche.html", "text": "Подсъдим за отвличане на непълнолетно момиче ще изтърпи ефективно наказание от 1 година лишаване от свобода при първоначален общ режим. 40 - годишният Марин И. от Добрич влиза в затвора, след като Окръжният съд е одобрил постигнатото между него и прокуратурата споразумение. Това съобщиха от пресцентъра на  Окръжния съд . Мъжът е осъден за това, че на 24 юли тази година, в съучастие с 18-годишен младеж, е отвлякъл непълнолетно момиче от село Крушари. Двамата извършили престъплението спрямо девойка, с която 18-годишният по-рано живеел на семейни начала. Намерението им било да я накарат отново да заживее с него. Мъжете предварително знаели, че момичето доброволно няма да се съгласи и решили да я доведат в Добрич против волята й. Стигнали с такси до дома на пострадалата в Крушари и насила я качили в колата. Подсъдимият, който няколко месеца преди престъплението, живеел на съпружески начала с майката на съучастника си, уверявал шофьора на таксито, че може да кара спокойно, тъй като девойката е негова снаха. Момичето било отведено в апартамент в Добрич, въпреки че през целия път викало и се съпротивлявало, плачело и искало да бъде освободено. Малко след отвличането в полицията бил подаден сигнал за случилото се и още същия ден пострадалата била освободена. Пред Окръжния съд подсъдимият се е признал за виновен и е уверил, че е сключил споразумението доброволно и е наясно, че то е окончателно и има последиците на влязла в сила присъда. Досега той е осъждан три пъти, като е извършил отвличането в изпитателния срок на предходно негово условно осъждане за срок от 5 месеца. Поради това обстоятелство сега мъжът ще трябва да изтърпи ефективно и това наказание. Другият участник в отвличането също вече е осъден. Неговото наказание е условно “лишаване от свобода“ за срок от 1 година, отложено с 3-годишен изпитателен срок. Съдът е разпоредил да се уведоми пострадалата, че може да предяви граждански иск за нанесените й неимуществени вреди.", "date": "2018.11.22", "title": "Добрич: Окръжният съд постанови 1 година затвор за мъж, отвлякъл непълнолетно момиче"}
{"url": "http://www.focus-news.net/news/2018/11/22/2593572/pernik-27-godishen-mazh-e-osaden-na-4-godini-zatvor-za-umishleno-ubiystvo.html", "text": "Окръжна прокуратура – Перник е привела в изпълнение осъдителна присъда срещу Х. К. (на 27 години), обвинен за извършено от него умишлено убийство. Наложеното му наказание е четири години „Лишаване от свобода“ при първоначален общ режим на изтърпяване. Съдебното следствие срещу подсъдимия е минало по съкратената процедура, след като той признал всички факти по делото срещу него. Поради тази причина наложеното му наказание е редуцирано с 1/3. Това съобщиха от пресцентъра на  Апелативна прокуратура София . \r\nОсъденият К. нямал близки и преживявал като клошар. Свидетелят Р. Ф. се занимавал с дърводобив. Той съжалил Х.К. и го включил към бригадата дървосекачи. Задължението му било да се грижи предимно за конете, които се използвали при прекарването на трупите. Работел без трудов договор, тъй като нямал лична карта и бил неграмотен. Мъжете от бригадата живеели в къща под наем в гр. Радомир.  \r\nВ края на м. декември 2016 г., поради влошени метеорологични условия, работата била преустановена. В къщата останали само осъденият К. и Ф. Б., които нямало къде да отидат. Всеки ден при тях идвало момче, което им оставяло по 10 лева за храна.  \r\nПазарувал предимно Б., тъй като К. трудно се справял с този ангажимент. Между двамата често възниквали конфликти по повод покупките, а на 13.01.2017 г. осъденият му нанесъл побой.  \r\nСедмица по-късно след този инцидент, на 20.01.2017 г., Б. отново отишъл да купува храна, като се забавил повече от обичайното – върнал се около 01.00 ч. през нощта, като носел две пластмасови бутилки вино и един кроасан. Това ядосало К., след което последвало сбиване между двамата. След кратко прекъсване и подхвърлени от страна на Б. обидни реплики, К. отново се разсърдил. Той взел едно дърво и започнал да удря опонента си по цялото тяло, докато не му потекла кръв от главата и лицето. След това го оставил да лежи на леглото и излязъл навън, за да вземе вода, с която напръскал лицето на пострадалия и измил кръвта. Завил го с одеяло и го оставил да спи.  \r\nНа сутринта, след като се събудил, Х.К. установил, че Б. починал. Той веднага напуснал къщата и отишъл до склада, където от телефона на свой познат се обадил на Ф. и съобщил за инцидента. Двамата отишли в полицията, където осъденият първоначално укрил факта, че той причинил смъртта на Б., но по-късно направил самопризнания.  \r\nОт изготвената съдебно-медицинска експертиза се установява, че по тялото на пострадалия има фрактури, травми и кръвонасядания, в това число черепно-мозъчна травма, кръвоизлив на главния мозък, отоци, счупване на носовите кости и ребра, разкъсно-контузни рани по устните и цялото лице, шийна травма с данни за притискане, контузия на ляв бял дроб.", "date": "2018.11.22", "title": "Перник: 27-годишен мъж е осъден на 4-години затвор за умишлено убийство"}
{"url": "http://www.focus-news.net/news/2018/11/22/2593575/veliko-tarnovo-obshtinata-poluchi-nagrada-az-garantiram-shtastlivo-detstvo.html", "text": "В Деня на християнското семейство, на официална церемония в Изложбена зала „Триъгълна кула на Сердика” - София, за първи път Държавната агенция за закрила на детето връчи отличителен знак „Аз гарантирам щастливо детство”. Наградите са форма на признание за гарантиране на правата на детето. Призът бе присъден в три категории: \"Устойчиво развитие\", \"Успешна промяна\" и \"Значима иновация\". Това съобщиха от пресцентъра на  Община Велико Търново .  \r\nОбщина Велико Търново бе удостоена с отличителен знак „Аз гарантирам щастливо детство“ в категория „Устойчиво развитие“, подкатегория за общини.  \r\nПоредното признание е в отговор на развитата широка мрежа от социални услуги за деца и младежи в старопрестолния град, която работи за развитието и просперитета на децата и повишаване на тяхното благосъстояние, както и за доброто сътрудничество с неправителствения сектор, образователни институции, органи на изпълнителната и местната власт. \r\nОтличителният знак „Аз гарантирам щастливо детство” бе връчен на Росица Димитрова - директор на дирекция „Социални дейности и здравеопазване“ при Община Велико Търново. Тя определи наградата като достойно признание за обединените усилия на всички институции и организации, имащи отношение и ангажимент към гарантиране правата на децата и осигуряване на условия за пълноценното им развитие.  \r\n„Поздравления! Ние сме екип и заедно гарантираме и работим за щастливо детство на децата в Република България“, коментира Росица Димитрова.", "date": "2018.11.22", "title": "Велико Търново: Общината получи награда „Аз гарантирам щастливо детство“"}
{"url": "http://www.focus-news.net/news/2018/11/22/2593563/aleksandar-stamboliyski-sayuz-na-balgarskite-transportni-rabotnitsi-blagoevgrad-v-ponedelnik-dokument-s-iskaniyata-na-protestirashtite-v-tsyalata-strana.html", "text": "В понеделник следващата седмица ще пуснем документ „Алтернатива за България“, посочващ исканията на протестиращите в цялата страна. Това обяви на пресконференция председателят на Синдикалната конфедерация „Съюз на българските транспортни работници“ в Благоевград Александър Стамболийски, предаде репортер на  Радио „Фокус“ – Пирин . Пред медиите в областния център той представи част от самия документ, който все още е в работен вариант. „На първо място ние искаме подаване на оставка на правителството на г-н Бойко Борисов. След което искаме президента да сформира служебно правителство, като не разпуска парламента. Това е най-важният елемент, тъй като трябва да бъдат взети важни решения и да бъдат направени определени промени в изборния кодекс по повод мажоритарния вот, разпределението на партийните листи и постоянното наслагване на точно определени фигури в различни многомандатни райони е недопустимо – или само в един или в николко“, каза още Стамболийски. Той добави, че второто нещо, което искат протестиращите, е промяна в квалифицираните състави в Наказателни кодекс по отношение престъпленията, свързани с купуването и продаването на гласове по време на избори.  \r\n„Искаме да имаме изборни длъжности на районни и общински прокурори, главен прокурор, областен управител, кметове, в това число и висшите представители на върховните съдилища, които да бъдат с четиригодишен мандат, както и на депутатите. Понижаваме броя на депутатите до абсолютния минимум, който е нужен за работата на законодателната власт. Нашите изчисления показват, че и 90 човека ще работят много добре“, подчерта Стамболийски. Други точки от исканията на протестиращите касаят незабавно спиране на партийните субсидии; промяна в начина на плащане в държавните администрации, както и намаляване броя на служителите в тях в случаите, където има дублиращи позиции. „И другото най-важно нещо е, че ще поискаме Конституцията да бъде променяна само и единствено чрез всенародно допитване с референдум. Велико народно събрание много трудно се свиква, трябва да има желание на всички управляващи и затова е почти невъзможно“, заяви той. Стамболийски отбеляза, че още подробности по документа ще бъдат обявени в понеделник, когато вече ще има окончателен вариант на текста. По време на пресконференцията той коментира също, че всички протести, които се организират от инициативата Национален протест срещу горивата са регламентирани и законни. \r\nЛивия НИНОВА", "date": "2018.11.22", "title": "Александър Стамболийски, „Съюз на българските транспортни работници“-Благоевград: В понеделник документ с исканията на протестиращите в цялата страна"}
{"url": "http://www.focus-news.net/news/2018/11/22/2593576/kmetat-na-sofiya-yordanka-fandakova-poiska-ot-sdvr-patna-politsiya-da-osiguri-politseyski-ekipi-za-regulirane-na-trafika-i-osiguryavane-na-reda-pri-golemite-targovski-tsentrove-v-stolitsata.html", "text": "Кметът на София Йорданка Фандъкова поиска от СДВР – Пътна полиция да осигури полицейски екипи за регулиране на трафика и осигуряване на реда при големите търговски центрове в столицата, съобщиха от пресцентъра на  Столична община . Повод е обявеният за утре ден за пазаруване т.н. \"Черен петък\". Призоваваме гражданите да ползват обществения транспорт при придвижването си в града.", "date": "2018.11.22", "title": "Кметът на София Йорданка Фандъкова поиска от СДВР – Пътна полиция да осигури полицейски екипи за регулиране на трафика и осигуряване на реда при големите търговски центрове в столицата"}
{"url": "http://www.focus-news.net/news/2018/11/22/2593577/pazardzhik-okrazhniyat-sad-opredeli-da-bade-izplateno-ot-prokuraturata-obezshtetenie-ot-60-000-leva-na-kmeta-na-obshtina-belovo-inzh-kostadin-varev-za-neimushtestveni-vredi.html", "text": "Със свое решение от 20 ноември Окръжен съд-Пазарджик присъжда 60 000 лева обезщетение за неимуществени вреди на кмета на Община Белово инж. Костадин Варев, става ясно от  съдебното решение . Обезщетението трябва да бъде заплатено от Прокуратурата на Република България, представлявана от Главния прокурор в едно със законовата лихва за незаконното обвинение в извършване на престъпления, за които образуваното производство, което е прекратено. В мотивите си съдът посочва, че наказателното производство срещу Костадин Варев е продължило 10 години, 5 месеца и 13 дни. За времето от повдигане на обвинението 15 юли 2003 г. и определяне на мярка за неотклонение,  и до окончателното приключване на наказателното производство, той  е бил призоваван многократно да се явява пред следовател от Окръжна следствена служба, пред първоинстанционния съд, въззивната инстанция и прокуратура. С постановление от 11 февруари 2002 г. на Окръжна прокуратура – Пазарджик е образувано наказателно производство срещу кмета на Община Белово за две длъжностни престъпления по чл. 282 ал. 2. С постановление по същото наказателно производство и на 15 юли 2003 г. в качеството на обвиняем е повдигнато обвинение за престъпление по чл. 282 ал. 2 срещу Костадин Варев, който е разпитан в това качество.  \r\nОпределена е мярка за неотклонение „ подписка“. На 29 септември 2003 г. Окръжна прокуратура - Пазарджик е образувала наказателно производство срещу Варев за престъпление по чл. 283 а т. 2 вр. чл. 283 от НК и по чл. 220 ал. 1 от НК. С Постановление от 27 ноември 2003 г. той е привлечен в качеството на обвиняем и за тези престъпления и му е определена отново мярка за неотклонение  „подписка“. На 12 юли 2004 г. това действие е извършено отново и Варев разпитан е в качеството на обвиняем. На 16 март 2005 г. наблюдаващият прокурор от Окръжна прокуратура – Пазарджик внася обвинителен акт в Окръжен съд – Пазарджик и е образувано наказателно дело от общ характер. Проведени са 7 съдебни заседания по делото и на 25 ноември 2005 г. е постановена оправдателна присъда по трите повдигнати и поддържани от прокуратурата обвинения. По подаден протест от прокуратурата, Апелативен съд – Пловдив през 2006 година е отменил присъдата и е върнал делото за ново разглеждане от друг съдебен състав. Окръжен съд-Пазарджик връща делото на прокуратура за изпълнение указанията на Апелативния съд, а след това връща делото на Окръжна следствена служба за доразследване. На 2 август 2006 г. ищецът е привлечен отново в качеството на обвиняем за същите престъпления, отново е разпитан като обвиняем. На 8 януари 2007 г. наблюдаващият прокурор е внесъл отново обвинителен акт в съда и по него е образувано наказателно дело от общ характер по описа на Окръжен съд -Пазарджик. Докладчикът е прекратил делото поради установени съществени нарушения на процесуалните правила и върнала делото на прокуратурата. Извършено е ново допълнително разследване, като на 4 юли 2007 г. е предявено обвинение на Костадин Варев за същите престъпления и е взета мярка за неотклонение „подписка“. На 1 ноември 2007г. Окръжна прокуратура-Пазарджик внася обвинителен акт в съда и е образувано наказателно дело. Проведени са 12 съдебни заседания и на 1 юли 2008 г., съдът осъжда Варев за престъпление като му определя общо наказание в размер на З години лишаване от свобода , глоба – 5000 лева и лишаване от право по чл. 37 от НК за срок от 3 години за престъпления по чл. 283а и по чл. 220 от НК. За престъплението по чл. 282 ал. 2 от НК е оправдан . По въззивна жалба на осъдения е образувано дело в Апелативен съд-Пловдив. С Решение въззивната инстанция отменя присъдата, поради допуснати съществени процесуални нарушения на досъдебното производство и връща делото на Окръжен съд-Пазарджик за ново разглеждане. Образувано е наказателно дело, но съдебното производство е прекратено и делото е върнато на Окръжна прокуратура-Пазарджик. Образувано е наказателно дело. Проведени са 14 съдебни заседания. С присъда от 26.04.2010 г. съдът постановява осъдителна присъда, с която признава Варев за виновен да е извършил престъпленията по чл. 283а от НК и по чл. 220 от НК като му определя наказание „лишаване от свобода“ за срок от 3 години при приложение на чл. 66 от НК , за срок от 5 години , глоба и „лишаване от право да заема държавна и обществена длъжност“ за срок от 5 години. Съдебен заседател е подписал присъдата с особено мнение . По въззивна жалба на Варев е образувано дело в Апелативен съд – Пловдив . С Решение от 1 октомври 2010 г. присъдата е отменена и делото е върнато за разглеждане, поради допуснати съществени нарушения на процесуалните правила. Образувано е наказателно дело. Поради отводи на всички съдии и на 25 октомври 2010 г. делото е изпратено на ВКС на Република България за определяне на съд ,който да разгледа обвинението. Делото е изпратено на Окръжен съд - Пазарджик. Проведени са 9 съдебни заседания. С Присъда от 14 май 2012 г. съдът е оправдал ищеца за повдигнатите му обвинения. По протест на прокуратурата е образувано наказателно дело пред на Апелативен съд -Пловдив. Заседанието е проведено в един ден – 12 октомври 2012 г. Съдът отменя присъдата и връща делото за ново разглеждане, поради допуснати съществени нарушения на процесуалните правила – непълноти в обвинителния акт. На 13 декември 2012 г. е внесен нов обвинителен акт от прокуратурата. Образувано е ново дело. Следват отводи на съдии и делото отново е изпратено на ВКС за определяне на съд, който да разгледа обвинението. Делото е изпратено на Окръжен съд-Благоевград. Там с Разпореждане на председателя на състава, съдебното производство е прекратено и делото е върнато на Окръжна прокуратура – Пазарджик за отстраняване на процесуални нарушения. Наблюдаващият прокурор е подал частен протест срещу прекратяването. Апелативен съд – София е потвърдил прекратяването на Окръжен съд – Благоевград. С Постановление от 16 май 2013 г. наблюдаващият прокурор е прекратил наказателното производство. Постановлението за прекратяване е връчено на Варев на 21 декември 2013 г. като срокът за обжалването му е 7-дневен, но жалба не е подадена. Прокуратурата трябва да заплати и 4010 лева разноски по делото. Присъдата на Окръжен съд – Пазарджик подлежи на обжалване в Апелативен съд - Пловдив в двуседмичен срок.", "date": "2018.11.22", "title": "Пазарджик: Окръжният съд определи да бъде изплатено от Прокуратурата обезщетение от 60 000 лева на кмета на Община Белово инж. Костадин Варев за неимуществени вреди"}
{"url": "http://www.focus-news.net/news/2018/11/22/2593578/sliven-trafikat-v-oblastta-e-intenziven-patnite-nastilki-sa-suhi.html", "text": "Нормално проходима за сезона са пътищата в Сливенска област. Трафикът е интензивен, пътните настилки са сухи,  съобщиха от  Областно пътно управление . Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.11.22", "title": "Сливен: Трафикът в областта е интензивен, пътните настилки са сухи"}
{"url": "http://www.focus-news.net/news/2018/11/22/2593565/blagoevgrad-poreden-protest-sreshtu-visokite-tseni-na-gorivata-i-sotsialnata-nespravedlivost-shte-se-provede-v-grada-na-25-noemvri-pod-formata-na-avtoshestvie.html", "text": "Пореден протест срещу високите цени на горивата и социалната несправедливост ще се проведе в Благоевград на 25 ноември под формата на автошествие. Това обяви на пресконференция председателят на Синдикалната конфедерация „Съюз на българските транспортни работници“ в Благоевград Александър Стамболийски, предаде репортер на  Радио „Фокус“ – Пирин . Той посочи, че се очаква много гражданин от областния център и региона да се включат в шествието, което ще започне в 11.30 часа, а сборен пункт ще бъде паркингът на Югозападен университет „Неофит Рилски“. Стамболийски каза още, че към момента все още се уточняват детайлите, свързани с начина, по който ще премине протестът, но до края на деня всичко ще бъде формулирано и ще бъде внесено уведомление в Община Благоевград. Той добави, че автошествието ще премине по централните улици на Благоевград, стигайки до Симитли. „Не сме предвидили затваряне на главен път Е-79 в неделя, но всичко може да се случи. Със сигурност ще има затруднение в движението заради колоните от автомобили, участващи в шествието, но няма как“, отбеляза председателят на Синдикалната конфедерация „Съюз на българските транспортни работници“ в Благоевград. Стамболийски подчерта, че за неделя се планират протести и на други места в областта, но към момента не може да даде повече яснота, тъй като все още се уточняват детайлите, свързани с тях. Той заяви, че зад протестите не стои нито една политическа партия или фигура, а само и единствено народа. \r\nЛивия НИНОВА", "date": "2018.11.22", "title": "Благоевград: Пореден протест срещу високите цени на горивата и социалната несправедливост ще се проведе в града на 25 ноември под формата на автошествие"}
{"url": "http://www.focus-news.net/news/2018/11/22/2593579/blagoevgrad-patnite-nastilki-sa-mokri-i-hlazgavi-dazhd-vali-v-pochti-tsyalata-oblast.html", "text": "Пътните настилки са мокри и хлъзгави, дъжд вали в почти цялата област Благоевград. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност се осъществява трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. В района на Кресненското дефиле и прохода Предел е повишена опасността от падащи камъни.  \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.11.22", "title": "Благоевград: Пътните настилки са мокри и хлъзгави, дъжд вали в почти цялата област"}
{"url": "http://www.focus-news.net/news/2018/11/22/2593583/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-oblastniya-grad-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ (АПИ) съветват водачите да карат с повишено внимание. От АПИ уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на октомври. Условията за пътуване в региона са нормални за сезона. Времето е предимно облачно, като на места превалява слаб дъжд. Трафикът  е интензивен, настилките – мокри и хлъзгави. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. Ремонтни дейности се извършват по пътя между Севлиево и село Драгановци. В отсечката от км 0+000 до км 14+600. се извършва преасфалтиране, до 22 юни 2019 година. Движението  в друга част на път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.22", "title": "Габрово: Пропаднал участък затруднява движението в отсечка от пътя между областния град и село Стоманеците"}
{"url": "http://www.focus-news.net/news/2018/11/22/2593582/kmetat-na-sofiya-yordanka-fandakova-shte-proveri-remontnite-deynosti-na-43-su-hristo-smirnenski-na-23-noemvri.html", "text": "Кметът на София Йорданка Фандъкова ще провери на 23 ноември в 11.00 часа ремонтните дейности на 43 СУ „Христо Смирненски“ в район „Илинден“ на бул. „Сливница“ 45. Това съобщиха от пресцентъра на  Столична община .", "date": "2018.11.22", "title": "Кметът на София Йорданка Фандъкова ще провери ремонтните дейности на 43 СУ \"Христо Смирненски\" на 23 ноември"}
{"url": "http://www.focus-news.net/news/2018/11/22/2593580/aktualna-patna-obstanovka-kam-1730-chasa.html", "text": "Актуална пътна обстановка, предоставена от пресцентъра на  Агенция \"Пътна инфраструктура\" . Температурите са в интервала от – 2° до +10°. Времето над страната е облачно. Слаб вятър духа в областите София, Търговище, Хасково и Ямбол. Дъжд вали в областите Кюстендил, Кърджали, Монтана, Перник, Пловдив,Ст. Загора, Търговище, Ямбол. Слаб сняг превалява в района на Суходол и Кула/обл. Видин/. Пътните настилки са мокри, по усойните и планински райони частично заледени, обработени и проходими при зимни условия. \r\nНамалена видимост поради мъгла: \r\n- до 50 м. в район на „Троянски“ проход, Оряхово/обл. Враца/; обл. Кърджали; Антоново/обл. Търговище/; проход Витиня; АМ Тракия от 10-ти км /Нови хан/ до 23-ти км /Вакарел/, от 43-ти км до 46-ти км в района на Ихтиман, от 51-ви км до 55-ти км в района на тунела  Траянови  врата; проход Обзорски; \r\n- до 100 м. в района на Рибарица и Шипково /обл.Ловеч/; Бистрица, Искърското  дефиле; АМ Хемус /обл. София/; проход Дюлински; \r\n- до 150 м.в района на Кърнола/обл. Видин/; Любеново/обл. Плевен/ \r\nОграничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; \r\nОбласт Сливен: \r\nДвижението по АМ Тракия в района на с. Езеро посока София при км 239+150 се осъществява в едната лента поради ремонт на дилатационна фуга. Срок от 09:00 до 12:00 на 23.11.2018г. \r\nДвижението по АМ Тракия в района на с. Езеро посока Бургас при км 239+150 се осъществява в едната лента поради ремонт на дилатационна фуга. Срок от 13:00 до16:00 на 23.11.2018г. \r\nАМ „Хемус“:  \r\nОбласт София: \r\nДвижението по АМ „Хемус“ в тунел „Правешки ханове“ посока София е ограничено от км 54+000 до км 56+000 поради техническо обследване на тунелната тръба. Движението се осъществява двупосочно в тунелната тръба посока Варна. Срок от 09:00 до 16:00 ч. на 23.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 25.11.2018 г. \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер“. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 23.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-19: Движението по път IІ-19 Симитли – Банско в участъка от гр. Симитли до гр. Банско от км 0+000 до км 38+500 се осъществява в една лента за движение поради полагане на хоризонтална маркировка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 24.11.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности. \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г; \r\nПът III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.22", "title": "Актуална пътна обстановка към 17.30 часа"}
{"url": "http://www.focus-news.net/news/2018/11/22/2593585/shumen-postoyanna-komisiya-prosveta-obrazovanie-i-nauka-v-obs-preporacha-obshtinata-da-satrudnichi-za-vavezhdaneto-na-programa-bez-svoboden-chas-v-detskite-gradini.html", "text": "Постоянна комисия „Просвета, образование и наука” в Общински съвет (ОбС) - Шумен препоръча общинската администрация да сътрудничи за въвеждането на програма „Без свободен час“ в детските градини в Шумен, предаде репортер на  Радио „Фокус“ - Шумен . Предложението направи председателят на комисията Валентина Тодорова, след като стана ясно, че тази година няма детски градини, които са кандидатствали по тази програма.„Програмата обхваща общински и държавни училища, важи и за детски градини. Чрез нея се предоставят допълнителни средства за заместване на отсъстващи от работа учители във връзка с ползване на отпуска за реално проведени часове и т.н. Има ги средствата в държавния бюджет, и ако детските градини отговарят на условията, за мен е недопустимо да не се използва тази възможност, а да се разчита на бюджета на общината“, заяви Валентина Тодорова. Членовете на комисията подкрепиха предложения от администрацията проект на Наредба за изменение и допълнение на Наредба за условията и реда за записване, отписване и преместване на децата в предучилищна възраст в детските градини и училищата на територията на община Шумен. Промяната в Наредбата е във връзка с електронния прием на децата в детските градини, който би трябвало да се въведе от учебната 2019/2020 година. Промените касаят електронния продукт и най-вече достъпът на директорите до електронния софтуер, обясниха от администрацията. Уточниха, че проектът е обсъден с директорите на детски градини, като не е имало предложения за други промени. Комисията даде съгласие и да бъдат утвърдени предложените промени по разхода в бюджета на Община Шумен за 2018 г., към ноември, по линия на направление „Образование“. От администрацията обясниха, че става въпрос за закупуване на дълготрайни активи от детски градини. „Това са средства по делегираните бюджети на градините, средства от реализирани икономии от издръжка в съответните заведения, с които те са предвидили да закупят изброените дълготрайни активи. Тъй като за тази година в решението на Общински съвет е заложено, че капиталовите разходи не са делегирана част и тъй като средствата идват от местния приход на общината, затова се предлага да бъдат гласувани от Общински съвет като сума. Има предложение и за текуща издръжка на Трето основно училище- финансово подпомагане на ремонта на оградата“, посочиха от администрацията. \r\nИвелина ИВАНОВА", "date": "2018.11.22", "title": "Шумен: Постоянна комисия „Просвета, образование и наука” в ОбС препоръча Общината да сътрудничи за въвеждането на програма „Без свободен час“ в детските градини"}
{"url": "http://www.focus-news.net/news/2018/11/22/2593567/ministar-neno-dimov-po-visokiyat-danak-za-stari-koli-e-krachka-kam-chistiya-vazduh.html", "text": "Противопоставянето на социалното и здравословното е недопустимо, защото здравето и живота на хората е нещо, което не може да бъде оценено, или поне трудно би могло да бъде оценено. Посоката, в която се тръгва с увеличаването на данъка върху по-старите автомобили е с много премерени стъпки, а целта е промяна в мисленето. Така коментира отхвърленото вето на президента върху Закона за корпоративното подоходно облагане министърът на околната среда и водите Нено Димов в рубриката след новините \"Плюс-минус\" по  Нова телевизия . Той подчерта, че увеличение с 20-30% на данъка върху старите автомобили се изразява в 10-15 лева, но това е само една от всички стъпки към решаването на проблема със замърсяването на въздуха. \r\nДвата основни източника на замърсяване на въздуха са битовото отопление и автомобилния транспорт. За да може да се подобри качеството на въздуха в градовете, трябва да се взимат мерки и в двете посоки. \r\n„При всички положения трябва да си даваме сметка, че чистият въздух е инвестиции. Естествено е, че от едната страна стои някакъв вид промяна. Основната посока, в която са насочени усилията, е битовото отопление, което е над 50% от замърсяването на въздуха в големите градове”, каза още министърът. Той посочи, че отражението на индустрията върху замърсяването на въздуха е между 3 и 5%, но това не означава, че няма определени градове, какъвто е случаят с Русе, в които има по-сериозно влияние.", "date": "2018.11.22", "title": "Министър Нено Димов: По-високият данък за стари коли е крачка към чистия въздух"}
{"url": "http://www.focus-news.net/news/2018/11/22/2593584/aktsenti-v-sutreshniya-blok-dobro-utro-balgariya-po-radio-fokus-na-23-noemvri.html", "text": "ГДБОП предупреждават за фалшиви сайтове, набиращи сила около празниците и дни като „черния петък“. Как да разпознаем опитите за злоупотреби и за какво да внимаваме? Отговорите търсим от началника на отдел „Киберпрестъпност“ при ГДБОП комисар Явор Колев. Намаляване на депутатската заплата, намаляване на субсидиите за партиите. Това са част от предложенията от последните няколко дни, които управляващи и опозиция си размениха. Популизъм или предложения в правилната посока? Ще станем ли по по-богати, ако депутатите станат по бедни? Предложенията, икономическите показатели и прогнозите за следващата години коментираме с икономиста проф. Боян Дуракнев. Община Тутракан ще търси изпълнители на голям воден проект- строителство на градска пречиствателна станция. Повече за него, както и за други приоритетни дейности на работа в общината ще научим от кмета на Тутракан Димитър Стефанов. В минутите след 9 часа Тони Михайлов от Радио „Фокус“-Пловдив ще разкрие част от планираните мероприятия за официалния старт на проекта Европейската столица на културата.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.11.22", "title": "Акценти в сутрешния блок „Добро утро, България“ по Радио „Фокус“ на 23 ноември"}
{"url": "http://www.focus-news.net/news/2018/11/22/2593588/pregled-na-mezhdunarodnite-novini-do-18-chasa-agentsiya-fokus.html", "text": "Русия и Европейският съюз са провели експертни консултации на тема Западни Балкани и разширяването на Съюза, съобщи в четвъртък постоянното представителство на Русия при ЕС. Консултациите са се състояли на 21 ноември в Брюксел, предава  ТАСС . \r\n„Руската делегация е била оглавена от директора на Четвъртия европейски департамент към Министерството на външните работи посланик Александър Боцан-Харченко. Европейският съюз е бил представен от началника на Директората за Западна Европа, Западните Балкани и Турция на Европейската външнополитическа служба Анджелина Ейкхорст и директора на департамента по въпросите за разширяване на ЕС и работите на Югоизточна Европа към Министерството на европейските, интеграционните и международните работи на Австрия (която до 31 декември председателства Съвета на ЕС) Клаус Вьолфер“, съобщиха от постоянното представителство на Русия при ЕС. \r\nОт там отбелязват още, че в хода на преговорите са „обсъдени подробно и конструктивно широк кръг от въпроси от балканския дневен ред, включително взаимодействието на Русия и ЕС със страните от региона“. Страните са се договорили да проведат следващия кръг на тези консултации през първата половина на 2019 година. \r\n*** Специализираната прокуратура на Македония внесе две нови обвинения по делото „Талир“. Едното е за незаконно финансиране на партия ВМРО-ДПМНЕ, а другото се отнася до строителството на партийната централа в центъра на Скопие, съобщава излъчващият на албански  скопски телевизионен канал „Алсат – М“ . \r\nСпециализираната прокуратура внесе обвинение срещу шест лица за незаконно попълване на партийната каса и това са бившият председател на ВМРО-ДПМНЕ Никола Груевски, Кирил Божиновски, Миле Янакиевски, Илия Димовски, Леко Ристовски и Елизабета Чингаровска. \r\nЗа незаконното построявване на белия дворец (централата на ВМРО-ДПМНЕ) са обвинени Никола Груевски и Кирил Божиновски. Още миналия месец съдът взе решение да запорира имотите на опозиционната партия заради съществуваща възможност новото ръководство да започне да разпродава части от тях. \r\n***  След решението на Прищина да увеличи митата за сръбските стоки до 100%, представители на косовските сърби пристигнаха в Белград при президента Александър Вучич, който им каза, че няма да бъдат оставени на произвола, съобщава  белградското радио „Б92“ . \r\n„Приготвили сме нещо за вас, да ви покажем какво можем да направим като държава при ограничените ни възможности, особено след установяването на граничните пунктове при Ярине и Ранилуг през 2011 година. Няма нужда да повтарям, че няма да бъдете оставени на нечия милост“, каза Вучич на косовските сърби. \r\n„Призоваваме за мир и компромис, което е единственото ни решение, но се страхувам, че те не разбраха това или осъзнаха, че това е нашата слабост“, обясни сръбският президент, визирайки Прищина. \r\nТой каза още, че очаква от Косово, което досега не реализира намеренията си да стане член на ЮНЕСКО и Интерпол, да се вразуми и да стане по-рационално, но вместо това „те изглежда полудяха и сега, на цената на ескалация на конфликта, те се опитват да постигнат резултати“. \r\n„Заради вас и нас, заради цялата Сърбия, ние трябва да запазим мира. Те ще се опитват да ни въвлекат в конфликти и провокации и затова вие трябва да бъдете внимателни. Трябва да се държим заедно и да се борим с всички мирни и споделени възможности срещу това“, подчерта сръбският президент и добави: „Вярвам, че дори няма да си помислят да започнат да използват насилие и да започнат да убиват хората ни, защото ние няма да им позволим да го направят“. \r\n„Имаме информация за придвижване на албански отряди от базата „Белведере“ и „Врело“ към Северно Косово“, заяви Вучич. „Възможно е те да се придвижват, за да поемат контрола над язовира (Газивода), да покажат мускули и да контролират зелените преходи на север, за да попречат на внасянето на всеки товар“. \r\n„Ще следим и тази ситуация и ще ви информираме ако има някаква промяна“, добави той. \r\nВ отговор на думите на косовския премиер Рамуш Харадинай, че митата няма да бъдат намалени, докато Сърбия не признае Косово“, Вучич отсече, че това няма да се случи. \r\nТази позиция на Харадинай ни поставя в ужасяваща позиция, констатира държавният глава, като отбеляза също, че тя говори за това, че „други големи сили стоят зад действията на Прищина и се правят на ударени – защото Харадинай не е измислил това сам“. \r\n„Някои от вас го знаят добре“, каза Вучич на косовските сърби „и вие знаете, че той не е измислил това сам – ‚или ще свалим правителствоо в Белград, или те ще трябва да ни признаят‘. Това не е излязло от неговата глава. Той го прочете“, уверен е Вучич. Той предупреди, че „Ние трябва да се приготвим за дълга и трудна битка, защото няма да признаем независимостта (на Косово) пред него“. \r\nВучич коментира и публичното горене на сръбски стоки в Косово: „Това е най-лошият вид нацизъм“. \r\n*** Вицепремиерът на Косово Фатмир Лимай заяви, че в добавка към увеличаването на вносните мита до 100% за сръбски стоки, властите в Прищина обмислят да въведат реципрочни мерки спрямо Белград за регистрационните номера на автомобилите, съобщава  онлайн изданието на вестник Gazeta Express . \r\nЛимай заяви пред телевизия T7, че правителството ще въведе тази мярка скоро и призова съответните служби да се подготвят за прилагането й. По неговите думи, реципрочни мерки означава замяната на номерата на всички превозни средства, когато влязат в Косово. \r\nИзданието припомня, че през 2016 година Белград и Прищина постигнаха споразумение по време на техническия диалог помежду си в Брюксел, за използване на стикери за покриване на регистрационните номера на автомобилите от Сърбия, влизащи в Косово и обратното. Но споразумението не бе приложено от сръбската страна, което принуди косовските шофьори да купуват временни табели на граничните пунктове, когато им се наложи да пътуват в Сърбия. \r\n***  Ветераните от „Армията за освобождение на Косово“ призоваха правителството на страната да не отменя наскоро въведените мита от 100% върху стоките от Сърбия и Босна и Херцеговина (БиХ) и да прилага реципрочност във всички сфери, съобщава  държавната „Радио и телевизия Косово“ (RTK) . \r\nВ съобщение до пресата, асоциациите на ветераните от АОК казват, че правителството в Прищина е трябвало да предприеме тази мярка много по-рано, предвид това, че Сърбия не спазва споразуменията и нейната „агресивна“ кампания срещу Косово. \r\n„Косовските ветерани ще стоят зад правителството до края и призовават целия политически спектър да не поставят борбата за власт над общите национални интереси“, се казва в изявлението. \r\n*** Европейският съюз е длъжен да повлияе на косовските власти и да ги накара незабавно да отменят митата върху стоките от Сърбия и Босна и Херцеговина (БиХ), се казва в разпространено в четвъртък изявление на Министерството на външните работи на Русия, предава  ТАСС . \r\n„Фактически става дума за започната от Прищина търговска война в руслото на политиката на етническо прочистване, тъй като сръбското население в Косово зависи от снабдяването от централната част на Сърбия“, посочиха от министерството. „Забележително е, че Прищина не крие, че става дума за отмъщение за поражението преди това на Общото събрание на Интерпол, когато бе отклонена косовската заявка за влизане в тази организация“. \r\n„Европейският съюз, в качеството си на посредник в диалога между Белград и Прищина е длъжен да повлияе на косовските власти и да получи незабавна отмяна на това противозаконно решение, което може да предизвика сериозно изостряне на обстановката на Балканите“, подчертават от руското дипломатическо ведомство. \r\nМосква обяви „провокацията“ от страна на Прищина за поредно доказателство за несъстоятелността на косовската държавност. „Вече десет страни оттеглиха своите решения да признаят независимостта“, обръщат внимание от министерството. „Отбелязваме сдържаната и отговорна реакция на Белград на случилото се и стремежът му за разсейване на напрежението“. \r\n***  Европейската комисия споделя позицията на европейския комисар по разширяването Йоханес Хан, че решението да се даде политическо убежище на Никола Груевски заслужава допълнителни обяснения от страна на унгарските власти“, пише  македонският „Фокус“ . \r\n„Не може да се избяга от върховенството на закона“, заяви говорителят на ЕК Маргаритис Шинас. \r\nТой обясни, че решението за предоставяне на политическо убежище на бившия македонски премиер е решение на съдията и че ЕК „не може да направи много тук“, но това не означава, че не са нужни допълнителни обяснения. \r\n„Такъв тип решения изискват допълнителни обяснения“, посочи Шинас. ЕК потвърди, че е получила писмото на евродепутата Бенедек Явор, в който той иска отговор от европейския комисар по миграцията Димитрис Аврамопулос за законосъобразността на решението за Груевски. \r\nСпоред Явор, това решение противоречи на директива на ЕС от 2011 година. \r\n***  Сърбите в Косово и Метохия не получиха мляко и ежедневна преса от Сърбия в четвъртък заради вдигнатите до 100% мита върху стоките от Сърбия и Босна и Херцеговина от косовските власти, предава  РИА Новости . \r\nПравителството в Прищина в сряда реши да увеличи ставките върху всички продукти от Сърбия, а освен това забрани вноса на стоките, които не са маркирани по правилата на Косово. \r\nПрезидентът на Сърбия Александър Вучич, след заседание на Съвета по национална сигурност в сряда, заяви, че Белград няма да отговаря с аналогични мерки и призова Прищина да отмени своето решение. По неговите думи, става дума за „фактическа забрана за търговия през XXI век“, което е „нецивилизована постъпка и нерационално неразумно решение“. Той посочи, че ще възникнат и проблеми с доставката на лекарства за косовските сърби и инвестиционните проекти на Белград в Косово. \r\n„От търговските обекти в Косовска Митровица съобщават, че все още може да се намери мляко на старите цени, но става въпрос за изчерпващи се запаси. От вчера на граничните пунктове са паркирани камиони с млечна продукция на сръбски фирми“, предава новинарският портал Kossev. \r\nОтбелязва се, че в будките за вестници са останали само стари печатни издания. \r\nПо данните на националната телевизия на Сърбия, хлябът в Косово е поскъпнал с 30%, заедно със съставките. \r\n***  Голямата ежегодна пресконференция на руския президент Владимир Путин може да се състои на 20 декември, съобщи говорителят му Дмитрий Песков, предава  ТАСС . \r\n„Не изключвам да е така“, заяви той. „Когато дойде време ще съобщим“. \r\nПо-рано за това, че голямата пресконференция на Путин може да се проведе на 20 декември съобщи „РБК“. \r\nВ четвъртък председателят на Държавната дума заяви по време на пленарно заседание, че съществува такава вероятност и във връзка с това трябва да се измести заключителната сесия на долната камара на руския парламент за 19 декември. \r\nТАСС отбелязва, че голямата ежегодна пресконференция на руския президент традиционно предизвиква голям интерес по света и в Русия, Като правило тя продължава няколко часа, през които Путин в директен ефир дава отговори на най-острите и актуални въпроси. \r\n***  В официален смъртен акт, издаден в Скопие за починалия баща на Горан Стефанович от село Забевац, намиращо се в близост до град Буяновац, се отбелязва, че населеното място се намира в Косово, съобщава  белградското радио „Б92“ . \r\nВ документа този град в Централна Сърбия, намиращ се недалеч от границата с Косово, се намира в „Република Косово“. \r\n„Малко е да се каже, че съм объркан. След като платих около 300 денара, ми казаха учтиво да се върна след половин час, което и направих. Когато взех документа имаше изненада за мен. Бях объркан и ядосан“, заяви Стефанович пред белградски ежедневник. \r\nКогато се върнал ядосан да иска обяснение за грешката, от регистъра посочили, че „това е така в нашата система“ и „нищо не може да бъде поправено“. \r\n„Не беше все едно за мен, но взех документа и си тръгнах“, заяви Стефанович, който сега е загрижен дали смъртния акт изобщо ще е валиден в Сърбия. \r\n***  Жители на косовското село Качаник в сряда вечерта са запалили сръбски стоки и са заснели акцията си, след което са я качили в социалните мрежи, съобщава „КоССев“, предава  скопският телевизионен „Канал 5“ . \r\nНа снимките може да се види как горят кутии с различни сръбски продукти, сред които шоколади и почистващи препарати. \r\nСпоред думите на самите инициатори на акцията, това се е случило заради апела за бойкот на сръбските стоки. \r\n„След апела да бойкотираме сръбските стоки, някои жители на Качаник решиха да ги запалят. Акцията започна и в момента е в ход“, се обяснява под публикуваните клипчета на албанския сайт „Albeu.com”. \r\nСлед като пропадна опитът на Косово да стане член на Интерпол, официална Прищина вдигна митата върху стоките от Сърбия и Босна и Херцеговина до 100%. Това предизвика остра реакция от Белград, а заради действията на косоварите бе проведено и заседание на Съвета за национална сигурност на Сърбия. След нея президентът Александър Вучич заяви, че всички служби в Сърбия ще бъдат поставени в повишена бойна готовност. \r\nВучич посочи още, че са видени косовски министри, които се снимат в магазините и се хвалят, че няма нито една сръбска стока. \r\n***  Премиерът на Великобритания Тереза Мей ще направи изявление за Брекзит в парламента в 15:00 часа (17:00 българско време) в четвъртък, съобщиха от Камарата на представителите на Великобритания в „Туитър“, предава  Reuters . \r\nБританската агенция отбелязва, че Лондон и Брюксел се споразумяха за проектодекларация, която предвижда близки икономически отношения между Съюза и Обединеното кралство след Брекзит в навечерието на срещата на върха на ЕС в неделя. \r\n***  Основната опозиционна партия „Нова Демокрация“ е увеличила чувствително преднината си пред управляващата „Коалиция на радикалната левица (СИРИЗА), според последната анкета на Public Issue, публикувана в четвъртък, пише  онлайн изданието на вестник Kathimerini . \r\nКонсерваторите са с 16,5% преднина пред СИРИЗА, стабилизирайки електоралното си влияние малко под 40% (в момента 38,5%). \r\nУправляващата партия, след краткосрочното възстановяване на позициите си през втората половина на 2017 година, се стабилизира на нива малко над 20% (в момента 22). \r\nЛявоцентристкото „Движение за промяна“ за момента изглежда единно и се ползва с предпочитанията на 9,5% от респондентите, следвано от Комунистическата партия на Гърция (ККЕ) със 7,5% и екстремно-дясната „Златна зора“ със 7%. \r\nДругите опозиционни партии – „То Потами“ (Реката), младшият коалиционен партньор „Независимите гърци“ (АНЕЛ) и „Съюзът на центристите“, които на миналите парламентарни избори през септември 2015 година събраха общо 11,2%, най-вероятно, изобщо няма да бъдат представени в новия парламент. \r\nВсяка от тях има подкрепа от около 2%, според данните от изследването и са под бариерата от 3%, нужна за влизане в народното събрание. \r\nСъгласно резултатите от анкетата, следващият парламент ще бъде съставен от пет партии, като СИРИЗА ще имат 56-74 места (22%), „Нова Демокрация“ – 154 – 174 места (38,5%), „Движение за промяна“ – 22-34 депутати (9,5%), ККЕ – 18 – 26 места (7,5%) и „Златна зора“ с 16-25 места (7%). Общият брой на народните представители в гръцкия парламент е 300. \r\n***  Европейският съюз и Великобритания се разбраха в четвъртък за проектодекларация, засягаща отношнията им след Брекзит и установяваща „амбициозно, широко, дълбоко и гъвкаво партньорство“, предава  AFP . \r\nДвете страни са се споразумели също за проектоспоразумение, което удължава транзитния период с една до две години след края на 2020 година, отбелязва агенцията. \r\nПредседателят на Европейския съвет Доналд Туск заяви, че Европейската комисия го е информирала , че се е споразумяла за политическа декларация за бъдещите отношения с Великобритания.", "date": "2018.11.22", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/22/2593581/kosovo-nanese-tezhak-otveten-udar-na-sarbiya-za-interpol-obzor.html", "text": "Правителството на Косово взе решение за увеличаване на митата за внос на стоки от Сърбия и Босна и Херцеговина на 100%, като обяви, че скоро ще бъдат наложени допълнителни мерки. \r\nМинистър-председателят на Косово Рамуш Харадинай публикува съобщение в социалната мрежа „Фейсбук“, от което стана ясно, че решението на Прищина влиза в сила незабавно. „На днешното заседание правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението. Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай. \r\nВсичко това се случи, след като във вторник, на Общото събрание на Интерпол в Дубай, Прищина не успя да стане членка на международната полицейска организация, до голяма степен благодарение на дипломатическите усилия на Белград, който отпразнува решението като „победа“, а Александър Вучич дори призова страната да не „изпада в еуфория“ от своя триумф. Настроението в Белград се смени бързо в сряда, когато се разбра за тежкия ответен удар на Косово. \r\nСръбският президент свика спешно Съвета за извънредна сигурност и осъществи срещи с дипломатическите представители на западните страни (които призова да повлияят на Косово да отмени решението) и Китай и Русия (които е предупредил, че решението може да доведе до ескалация). Едновременно с това Вучич даде множество интервюта и изявления пред медиите, а в четвъртък дори се опита да успокои представителите на косовските сърби, които се явиха в Белград, за да координират действията си със сръбското правителство. \r\nВсичко това обаче се оказа напразно. Решението на правителство в Прищина на свой ред предизвика еуфория в Косово. Всички политически сили, с изключение на „Сръбска листа“, изразиха подкрепата си за мярката, а Хашим Тачи, който води широка агитационна кампания за компромис със Сърбия и „корекция на границите“ остана безмълвен.  \r\nВицепремиерът на Косово Фатмир Лимай заяви, че в добавка към увеличаването на вносните мита до 100% за сръбски стоки, властите в Прищина обмислят да въведат реципрочни мерки спрямо Белград за регистрационните номера на автомобилите. \r\nЖители на косовското село Качаник в сряда вечерта са запалили сръбски стоки и са заснели акцията си, след което са я качили в социалните мрежи. \r\nВетераните от „Армията за освобождение на Косово“ призоваха правителството на страната да не отменя наскоро въведените мита от 100%. В съобщение до пресата, асоциациите на ветераните от АОК казват, че правителството в Прищина е трябвало да предприеме тази мярка много по-рано, предвид това, че Сърбия не спазва споразуменията и нейната „агресивна“ кампания срещу Косово. \r\n„Косовските ветерани ще стоят зад правителството до края и призовават целия политически спектър да не поставят борбата за власт над общите национални интереси“, се казва в изявлението. \r\nСлед всичко това Рамуш Харадинай заяви пред парламента в Прищина, че наложените мита ще останат в сила, докато Белград не признае Косово. \r\n„В рамките на нашите правомощия, ние ще използваме всички права, които имаме, ще уважаваме себе си и тези, които ни уважават. Утвърдените мерки ще са перманентни, докато Сърбия не ни признае. Не е добре за Косово да страда, докато не бъде призната независимостта му“, заяви Харадинай. По неговите думи е невъзможно да бъде постигнато международно споразумение за взаимно признаване със сегашното отношение на Сърбия. \r\nМинистър-председателят поиска от бизнеса да не увеличава цените, защото такива решения ще доведат до много проблеми за него и Косово. \r\nВ отговор на думите на косовския премиер, че митата няма да бъдат намалени, докато Сърбия не признае Косово“, Вучич отсече, че това няма да се случи. \r\nТази позиция на Харадинай ни поставя в ужасяваща позиция, констатира държавният глава, като отбеляза също, че тя говори за това, че „други големи сили стоят зад действията на Прищина и се правят на ударени – защото Харадинай не е измислил това сам“. \r\n„Призоваваме за мир и компромис, което е единственото ни решение, но се страхувам, че те не разбраха това или осъзнаха, че това е нашата слабост“, обясни сръбският президент. \r\n„Заради вас и нас, заради цялата Сърбия, ние трябва да запазим мира. Те ще се опитват да ни въвлекат в конфликти и провокации и затова вие трябва да бъдете внимателни. Трябва да се държим заедно и да се борим с всички мирни и споделени възможности срещу това“, подчерта сръбският президент и добави: „Вярвам, че дори няма да си помислят да започнат да използват насилие и да започнат да убиват хората ни, защото ние няма да им позволим да го направят“. \r\nРедакция:", "date": "2018.11.22", "title": "Косово нанесе тежък ответен удар на Сърбия за Интерпол (ОБЗОР)"}
{"url": "http://www.focus-news.net/news/2018/11/22/2593586/ministar-temenuzhka-petkova-gotovi-sme-za-turski-potok-no-tryabva-da-izchakame-ofitsialnata-informatsiya-ot-strana-na-gazprom.html", "text": "Готови сме за „Турски поток“, но трябва да изчакаме официалната информация от страна на „Газпром“. Това заяви пред журналисти министърът на енергетиката Теменужка Петкова по повод публикацията в руския вестник „Коммерсанть“, в която се казва, че „Газпром\" е определил окончателно трасето на втората тръба от „Турски поток“ през България, Сърбия, Унгария и Словакия, предаде репортер на  Агенция „Фокус“ . „Ние сме готови за реализацията на такъв един проект, разбира се, при стриктно спазване на европейското законодателство“, коментира Петкова.  „Още повече, че разговори по този въпрос бяха водени на най-високо ниво при посещението на премиера Бойко Борисов и срещата му с президента Владимир Путин. Всички вие знаете, още тогава се коментираше тази тема“, припомни енергийният министър. „Ние сме готови реализацията на  такъв проект, но разбира се трябва да изчакаме официалната информация от страна на „Газпром““, каза още тя. Министър Петкова уточни, че  за България е изключително важно да запази своето стратегическо място на газовата карта на Европа.", "date": "2018.11.22", "title": "Министър Теменужка Петкова: Готови сме за „Турски поток“, но трябва да изчакаме официалната информация от страна на „Газпром“"}
{"url": "http://www.focus-news.net/news/2018/11/22/2593571/komisiyata-po-otbrana-glasuva-edinodushno-slivnitsa-da-stane-grad-na-balgarskata-boyna-slava.html", "text": "Комисията по отбрана гласува единодушно Сливница да стане \"Град на Българската бойна слава\". Това съобщиха от парламентарната Комисия по отбрана.  \r\n\"Гласувахме това предложение не само, защото жителите на Сливница предопределят изхода по време на Сръбско-българската война и имат заслуги за каузата на националното Съединение, а защото това е стъпка за повдигане на патриотичния дух, начин да си припомняме историята, да не я забравяме и да се поучаваме\", каза ген. Константин Попов - председател на Комисията по отбрана, по повод взетото решение. \r\nВсички народни представители гласува единодушно \"за\" проекта на Решение. След Добрич и Тутракан това е третият град в България, на който 44-тото Народно събрание дава такъв статут.", "date": "2018.11.22", "title": "Комисията по отбрана гласува единодушно Сливница да стане \"Град на Българската бойна слава\""}
{"url": "http://www.focus-news.net/news/2018/11/22/2593591/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът не е интензивен. Няма образували се колони от чакащи автомобили. Пътят към граничния пункт е мокър. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.22", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/22/2593589/obreshko-nechev-byuro-po-truda-veliko-tarnovo-prez-poslednite-mesetsi-se-nablyudava-tendentsiya-za-po-golyamo-tarsene-na-kvalifitsirani-rabotnitsi.html", "text": "Тенденция за по-голямо търсене на хора с работническа професия се наблюдава през последните месеци в района, обслужван от Дирекция „Бюро по труда“ – Велико Търново. Това съобщи на пресконференция нейният директор Обрешко Нечев, предаде репортер на  Радио „Фокус“ – Велико Търново . По думите му се търсят специалисти във всички области. „Не мога да ги назова конкретно, те са динамични, постоянно се променят, ежедневно  обновяваме страницата в сайта на Агенция по заетостта, там са  обявени конкретните позиции. Но ниските нива на безработица предполагат голямо търсене на работници и специалисти в нашия регион, равнището на безработица за община Велико Търново е два пъти по-ниско от средното за страната“, посочи Обрешко Нечев. Той допълни, че през есенния сезон е нормално да се увеличава входящия поток на регистрирани безработни, като те постепенно ще бъдат насочени и ще бъдат устроени на подходящи работни места. \r\nОбрешко Нечев съобщи също, че 151 души са работили по програми и мерки за заетост през октомври в района на Дирекция „Бюро по труда“ – Велико Търново. През месеца трима души са включени в програми и още 3  в мерки за заетост. В заетост по проект „Работа” са наети двама безработни, по проект „Нова възможност за младежка заетост” са наети 4 безработни младежи, по схема „Обучения и заетост” са наети на работа 5 безработни, а по схема „Обучения и заетост за младите хора” са наети на работа 3 младежи до 29 годишна възраст. Общо 24 младежи са работили по програма „Старт на кариерата”. \r\n11 души са работили по Национална програма „Асистенти на хора с увреждания”. \r\nПо Национална програма за заетост и професионално обучение на хора с трайни увреждания са работили 13 души, като един е е включен през октомври. \r\nМария НЕДЕВА", "date": "2018.11.22", "title": "Обрешко Нечев, „Бюро по труда“ – Велико Търново: През последните месеци се наблюдава тенденция за по-голямо търсене на квалифицирани работници"}
{"url": "http://www.focus-news.net/news/2018/11/22/2593594/prezidentat-rumen-radev-daryavaneto-e-osaznat-akt-na-angazhiranost-kam-obshtestvoto.html", "text": "Даряването е осъзнат акт на ангажираност към развитието на обществото ни, който се възпитава. Затова е важно примерите, които вие давате в ежедневието да бъдат добър образец за подражание и за поведение на младите хора в България. Това заяви президентът Румен Радев при откриването на церемонията по връчването на тринадесетите годишни награди \"Най-голям корпоративен дарител\" за 2018 г., на която беше домакин днес, съобщиха от  прессекретариата на държавния глава .   \r\nДържавният глава припомни делото на родолюбивите благодетели от времето на Възраждането и след Освобождението. „Неслучайно един от най-големите дарители от онова време Евлоги Георгиев пише в своето завещание - „И аз, давайки нещо за величието и развитието на своята страна, живея с надеждата днес, че ще мога спокойно да умра“. Ето това е примерът, това е веруюто на тези хора и аз много се радвам, че техните идеали и философия са живи и днес, подчерта президентът.  \r\nПо думите на Румен Радев не е достатъчно просто да даряваш средства, а следва да влагаш сърцето си и да носиш надежда, да споделяш време, идеи, труд и да правиш обществото  по-съпричастно към идеята за по-хуманна, цивилизована и модерна България. Президентът благодари на всички, които са направили своя избор да развиват културата на корпоративната социална отговорност у нас и им пожела да отстояват тези ценности и да продължат да работят за формирането на дарителската среда. \r\nПрезидентът връчи наградата в категория „Личност, допринесла за развитие на дарителството в България“. Носител на приза е Игнат Канев, управител на благотворителна фондация, носеща неговото име – фондация „Канев“, в която главна роля имат съпругата му Димитрина и двете им дъщери Анна-Мария и Кристина. Наградата беше връчена на представител на неговото семейство. \r\n„Игнат Канев е не само носител на философията на дарителството. Той е носител на възрожденския дарителски дух и на духа на строителите на нова България. Когато заедно със съпругата му основават фондация „Канев“ знаят, че го правят не само да даряват, но и да стимулират дарителството и да помагат на България от далечна Канада. Защото както и самият той казва  - „Който иска да помага, намира начин“. Тези кратки думи обясняват много за философията на самото дарителство“, заяви Румен Радев. \r\nТази година на церемонията беше обявена и нова категория „Най-добра програма на местен дарител“, която поставя акцент върху благотворителната подкрепа в местните общности, за да се даде публичност на малките по обем, но със значим принос за местните общности дарителски инвестиции. \r\nВ приветствието си държавният глава подчерта, че дарителството има ефект, когато хората на място се убедят, че бизнесът, общината и гражданите работят заедно за общественозначими цели. „Там, където има силна, отговорна и отворена към интересите на гражданите работа, тогава ще видим и тази България, в която искаме да живеем, в която да остават да учат и да работят нашите деца“, категоричен беше президентът. \r\nКонкурсът на Българския дарителски форум отличава компаниите в страната, които реализират обществено значими каузи и инвестират средства, време и доброволен труд на служителите си. Наградите “Най-голям корпоративен дарител“ се връчват в още четири страни от Централна и Източна Европа и насърчават налагането на стандарти за отговорно, ефективно и прозрачно корпоративно дарителство.", "date": "2018.11.22", "title": "Президентът Румен Радев: Даряването е осъзнат акт на ангажираност към обществото"}
{"url": "http://www.focus-news.net/news/2018/11/22/2593592/prezidentat-rumen-radev-shte-prisastva-na-predstavyaneto-na-vseslavyanska-antologiya-na-poeziyata-na-23-noemvri.html", "text": "На 23 ноември, от 16.00 часа в зала „Тържествена“ на Централния военен клуб президентът Румен Радев ще присъства на представянето на Всеславянска антология на поезията. Това съобщиха от  прессекретариата на държавния глава .", "date": "2018.11.22", "title": "Президентът Румен Радев ще присъства на представянето на Всеславянска антология на поезията на 23 ноември"}
{"url": "http://www.focus-news.net/news/2018/11/22/2593593/smolyan-mokri-sa-patishtata-v-oblastta-povishena-e-opasnostta-ot-padashti-kamani-po-vsichki-napravleniya.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян.  Пътните настилки навсякъде са мокри и хлъзгави и затова водачите трябва да шофират внимателно и със съобразена скорост. Заради преовлажняването на почвите вследствие на дъждовете от изминалите дни, е повишена опасността от падащи камъни и свличане на земни маси по всички направления в региона. През деня не са получавани сигнали за инциденти по републиканските направления в областта. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ град Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.22", "title": "Смолян: Мокри са пътищата в областта, повишена е опасността от падащи камъни по всички направления"}
{"url": "http://www.focus-news.net/news/2018/11/22/2593590/stara-zagora-obnovenata-sgrada-na-obshtinska-biblioteka-iskra-v-kazanlak-be-otkrita-sas-spetsialna-tseremoniya-sled-dvumesechen-remont.html", "text": "Обновената сграда на Общинска библиотека „Искра” в Казанлък бе открита със специална церемония, след двумесечен ремонт, предаде кореспондент на  Радио „Фокус” . В рамките на ремонта, със средства гласувани от Общинския съвет в размер на 55 000 лв. е подменена дограмата, направена е изолация на стените на сградата и пребоядисване на фасадата. Сградата на библиотеката не е ремонтирана повече от 30 години, правени са само малки частични промени, ежегодно, със средства от бюджета на културния институт.  \r\n„За втори път Община Казанлък доказа в много кратък срок, че е загрижена за състоянието на библиотеката”, каза по време на събитието директорът на библиотеката Анна Кожухарова. „Първият път, отново със средства от Инвестиционната програма, е направена хидроизолация на едно от основните хранилища, където се съхраняват редки и ценни издания. Централната сграда на Общинска библиотека „Искра” ще възобнови редовната си работа с читатели на 23 ноември. От 24 ноември библиотеката възстановява и съботните си дежурства”, поясни още тя.   \r\nСлавяна ГАЙДАРОВА", "date": "2018.11.22", "title": "Стара Загора: Обновената сграда на Общинска библиотека „Искра” в Казанлък бе открита със специална церемония, след двумесечен ремонт"}
{"url": "http://www.focus-news.net/news/2018/11/22/2593596/veliko-tarnovo-izsichane-na-hrasti-zatrudnyava-dvizhenieto-v-uchastak-ot-patya-mezhdu-oblastniya-grad-i-sevlievo.html", "text": "Изсичане на храсти затруднява движението в участък от пътя между Севлиево и старата столица. Дейностите текат в отсечката от км 101+550 до км 125+000, където шофьорите трябва да карат внимателно и със съобразена скорост, съобщиха за  Радио „Фокус“ – Велико Търново  от Областно пътно управление. Дейностите ще продължат до 30 ноември, а участъка е сигнализиран с пътни знаци. Условията за пътуване в областта са нормални за сезона. Настилките са предимно мокри и обработени. На места има заледени участъци и шофьорите трябва да са внимателни. Всички пътища са проходими при зимни условия. Времето е облачно, със слаби превалявания, предимно от дъжд. Движението по главните и второстепенни пътища в региона е интензивно.  \r\nВ едната лента се осъществява трафика в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до края на октомври. Колите в района се пропускат последователно в двете посоки от регулировчици. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. \r\nЛуиза ТРАНЧЕВА", "date": "2018.11.22", "title": "Велико Търново: Изсичане на храсти затруднява движението в участък от пътя между областния град и Севлиево"}
{"url": "http://www.focus-news.net/news/2018/11/22/2593595/bdzh-chovek-se-e-hvarlil-pred-vlak-na-garata-v-stara-zagora-nyama-prekasvane-na-dvizhenieto.html", "text": "В 16.35 часа, при спиране на първи коловоз в гара Стара Загора бърз влак №8612 е ударил човек, който се е хвърлил пред локомотива. Незабавно са уведомени спешна помощ и следствените органи. Това съобщиха от пресцентъра на  БДЖ . Всички пътници от бързия влак, който пътува по направлението Бургас–София, ще бъдат обслужени с друг влак от Стара Загора до Пловдив. За пътуващите до София ще бъде осигурен превоз с автобуси. \r\nНяма прекъсване на влаковото движение през гара Стара Загора вследствие на инцидента.", "date": "2018.11.22", "title": "БДЖ: Човек се е хвърлил пред влак на гарата в Стара Загора, няма прекъсване на движението"}
{"url": "http://www.focus-news.net/news/2018/11/22/2593597/tereza-mey-pregovorite-za-brekzit-sa-v-kritichen-moment.html", "text": "Премиерът на Великобритания Тереза Мей заяви пред парламента на страната, че преговорите за Брекзит са в „критичен момент“ преди срещата на върха на Европейския съюз, предава  AFP . \r\n„В момента преговорите са в критичен момент“, заяви тя, като добави, че британският суверенитет над Гибралтар - един от ключовите въпроси преди форума на Съюза – ще бъде „защитен“. \r\nПревод и редакция:", "date": "2018.11.22", "title": "Тереза Мей: Преговорите за Брекзит са в критичен момент"}
{"url": "http://www.focus-news.net/news/2018/11/22/2593574/alsat-m-makedoniya-spetsializiranata-prokuratura-s-novi-obvineniya-sreshtu-funktsioneri-na-vmro-dpmne-vklyuchitelno-nikola-gruevski.html", "text": "Специализираната прокуратура на Македония внесе две нови обвинения по делото „Талир“. Едното е за незаконно финансиране на партия ВМРО-ДПМНЕ, а другото се отнася до строителството на партийната централа в центъра на Скопие, съобщава излъчващият на албански  скопски телевизионен канал „Алсат – М“ . \r\nСпециализираната прокуратура внесе обвинение срещу шест лица за незаконно попълване на партийната каса и това са бившият председател на ВМРО-ДПМНЕ Никола Груевски, Кирил Божиновски, Миле Янакиевски, Илия Димовски, Леко Ристовски и Елизабета Чингаровска. \r\nЗа незаконното построявване на белия дворец (централата на ВМРО-ДПМНЕ) са обвинени Никола Груевски и Кирил Божиновски. Още миналия месец съдът взе решение да запорира имотите на опозиционната партия заради съществуваща възможност новото ръководство да започне да разпродава части от тях. \r\nПревод и редакция:", "date": "2018.11.22", "title": "„Алсат – М“ (Македония): Специализираната прокуратура с нови обвинения срещу функционери на ВМРО-ДПМНЕ, включително Никола Груевски"}
{"url": "http://www.focus-news.net/news/2018/11/22/2593600/kyustendil-patishtata-v-oblastta-sa-prohodimi-pri-zimni-usloviya-na-mesta-nastilkite-sa-mokri.html", "text": "Пътищата в област Кюстендил са проходими при зимни условия, на места настилките са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма наложени ограничения за движението по републиканската пътна мрежа заради влошена метеорологична обстановка. С нормална интензивност е трафикът по автомагистрала „Струма”, главен път Е-79 и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.11.22", "title": "Кюстендил: Пътищата в областта са проходими при зимни условия, на места настилките са мокри"}
{"url": "http://www.focus-news.net/news/2018/11/22/2593587/tass-rusiya-i-es-sa-proveli-ekspertni-konsultatsii-za-balkanite-i-razshiryavaneto-na-satrudnichestvoto-v-tozi-region.html", "text": "Русия и Европейският съюз са провели експертни консултации на тема Западни Балкани и разширяването на Съюза, съобщи в четвъртък постоянното представителство на Русия при ЕС. Консултациите са се състояли на 21 ноември в Брюксел, предава  ТАСС . \r\n„Руската делегация е била оглавена от директора на Четвъртия европейски департамент към Министерството на външните работи посланик Александър Боцан-Харченко. Европейският съюз е бил представен от началника на Директората за Западна Европа, Западните Балкани и Турция на Европейската външнополитическа служба Анджелина Ейкхорст и директора на департамента по въпросите за разширяване на ЕС и работите на Югоизточна Европа към Министерството на европейските, интеграционните и международните работи на Австрия (която до 31 декември председателства Съвета на ЕС) Клаус Вьолфер“, съобщиха от постоянното представителство на Русия при ЕС. \r\nОт там отбелязват още, че в хода на преговорите са „обсъдени подробно и конструктивно широк кръг от въпроси от балканския дневен ред, включително взаимодействието на Русия и ЕС със страните от региона“. Страните са се договорили да проведат следващия кръг на тези консултации през първата половина на 2019 година. \r\nПревод и редакция:", "date": "2018.11.22", "title": "ТАСС: Русия и ЕС са провели експертни консултации за Балканите и разширяването на сътрудничеството в този регион"}
{"url": "http://www.focus-news.net/news/2018/11/22/2593599/ek-predstavyane-na-godishniya-obzor-na-obrazovanieto-i-obuchenieto-prez-2018g-na-evropeyskata-komisiya-na-forum-v-sofiya.html", "text": "На 23 и 24 ноември в Националния дворец на културата ще се проведе форумът  \"Образование за бъдеще\", който се организира съвместно от водещи организации от сферата на образованието, Представителството на Европейската комисия в България в партньорство с Министерството на образованието и науката, съобщава  пресслужбата на Европейската комисия . \r\nЕдин от основните акценти в програмата на 23 ноември ще бъде представянето на доклада на Европейската комисия, който прави обзор на образованието и обучението през 2018 г. В него се анализират основните предизвикателства пред европейските образователни системи и се представят политики, благодарение на които тези системи могат да отговорят по-добре на обществените нужди и нуждите на пазара на труда. Докладът включва сравнение между различните държави, 28 подробни доклада за отделните държави и специален уебсайт с допълнителни данни и информация.  \r\nВ рамките на форума ще се обсъждат текущата образователна система и бъдещето на образованието, уменията, които бизнесът търси, работата на учителите, дигиталното образование, STEAM специалностите и професионалните направления. Ще бъдат представени нови образователни модели, бизнес решения и публично-частни партньорства.", "date": "2018.11.22", "title": "ЕК: Представяне на Годишния обзор на образованието и обучението през 2018г. на Европейската комисия на форум в София"}
{"url": "http://www.focus-news.net/news/2018/11/22/2593598/predstoyashti-sabitiya-v-stranata-za-23-noemvri-agentsiya-fokus.html", "text": "***   \r\nОт 16.00 часа в зала „Тържествена“ на Централния военен клуб президентът Румен Радев ще присъства на представянето на Всеславянска антология на поезията. \r\n*** \r\nОт 18.00 часа в сградата на НЧ „Пробуда – 1928“ вицепрезидентът Илияна Йотова ще участва в тържественото отбелязване на 90-ата годишнина от създаването му.  \r\n*** \r\nОт 09.00 часа ще започне пленарното заседание на Народното събрание.  \r\n*** \r\nОт 09.00 часа в зала „Триадица“ на Гранд хотел „София“ продължава втория ден от Научната конференция с международно участие на тема „Психологията с лице към социалните проблеми“.  \r\n*** \r\nОт 09.00 часа в зала 3 на НДК ще бъде открит двудневен форум „Образование за бъдеще“. Един от основните акценти в програмата ще бъде представянето на доклада на Европейската комисия, който прави обзор на образованието и обучението през 2018 г.   \r\n*** \r\nОт 09.00 часа 9 състав на Специализирания наказателен съд ще гледа делото срещу Илиян О., Емил М., Даниел Г., Костадин Ц. и др. за образуване и ръководене на организирана престъпна група.  \r\n*** \r\nОт 09.00 часа в зала „Плиска“ на хотел „Грами“ (жк. „Младост 4“, бул. „Александър Малинов“ 79) ще се проведе заключителната пресконференция по проект „Сили за бърза намеса при химически, биологически, радиационни и ядрени (ХБРЯ) извънредни ситуации по поречието на река Дунав“. \r\n*** \r\nОт 10.00 часа 12 състав на Специализирания наказателен съд ще гледа делото срещу Камен Б., Ивайло Б. Димитър З. и др. за организиране и ръководене на организирана престъпна група.  \r\n*** \r\nОт 10.00 часа в зала „Пресцентър“ на Министерството на труда и социалната политика ще се проведе информационен ден по процедура „Социално включване в общността“ на ОПРЧР.  \r\n*** \r\nОт 10.00 часа в зала 310, 1 корпус в Нов български университет ще се проведе национална научна конференция, посветена на книгите „Портретът на моя двойник” (1966) и „Жените на Варшава“ (1968) на българския журналист, сценарист и публицист Георги Марков. \r\n*** \r\nОт 10.00 часа 3 състав на Специализирания наказателен съд ще гледа делото срещу Георги Г., Цено Ф. и Борис Р. за образуване и ръководене на организирана престъпна група.  \r\n*** \r\nОт 10.00 до 18.00 часа в зала „Джон Атанасов“ в „София Тех Парк“ , в рамките на два дни ще се проведе четвъртото издание на Базар на професиите.  \r\n*** \r\nОт 10.30 часа 17 състав на Специализирания наказателен съд ще гледа делото срещу Бисер Х. и Ивайло И. за организиране и ръководене на организирана престъпна група.  \r\n***   \r\nОт 11.00 часа кметът на София Йорданка Фандъкова ще проведи ремонтните дейности на 43 СУ „Христо Смирненски“ в район „Илинден“, бул. „Сливница“ 45.  \r\n*** \r\nОт 11.00 часа в „Дома на Европа“ ще бъде представено социологическото проучване „Изследване на състоянието и потребностите от умения и кадри в Силистренска област за периода 2018 - 2028 г.“. Събитието се организира от българския евродепутат Момчил Неков, в партньорство с Черноморски институт и Агенция за социални проучвания и анализи АССА-М.  \r\n*** \r\nОт 11.00 часа на бул. „Витоша“ 18 ще се проведе пресконференция на „Демократична България“, на която обединението ще представи своите коментари относно предложените от управляващите промени в Изборния кодекс за отмяна на електронното гласуване и ограничаване на машинното гласуване.  \r\n*** \r\nОт 12.30 часа 3 състав на Специализирания наказателен съд ще гледа делото срещу Габриел Б., Георги М., Милен В., Акрам О. и др. за организиране и ръководене на организирана престъпна група.  \r\n*** \r\nОт 13.00 часа 9 състав на Специализирания наказателен съд ще гледа делото срещу Радослав Б., Денис Б., Мариян К., Павел В. и Иван И., обвинени в организиране и ръководене на организирана престъпна група. \r\n*** \r\nОт 13.30 часа в 5 състав на Специализирания наказателен съд ще се гледа делото срещу Николай М., Николай Д., Андрей Я., Георги Т., Иван П. и др., обвинени в организиране и ръководене на организирана престъпна група.  \r\n*** \r\nОт 13.30 часа в 18 състав на Специализирания наказателен съд ще се гледа делото срещу Васил Д., Паскалис Д., Юксел Х., обвинени в образуване и ръководене на организирана престъпна група.  \r\n*** \r\nОт 14.00 часа в зала „Джон Атанасов“ в София Тех Парк ще се проведе среща на тема „Полезният родител. Как да сме добър кариерен консултант на децата си“.  \r\n*** \r\nОт 16.00 часа в Интер Експо Център ще бъде открито Осмото издание на DiVino.Taste. \r\n*** \r\nОт 17.00 часа в Заседателна зала на Регионална библиотека „Стилиян Чилингиров” ще се проведе среща-разговор с Жанет Орфану – аюрведа-йога, рейки и рефлексотерапевт.  \r\n*** \r\nОт 19.00 часа в зала 1 на НДК ще се състои прожекция на филма „Рудолф Нуреев: Бялата врана”. \r\n*** \r\nОт 21.00 часа в Първо студио на БНР „Аларма Пънк Джаз“ и ню джаз квартетът Eyot ще отбележат общ юбилей. \r\n*** \r\nВ 12.00 часа в Центъра за личностно и творческо развитие на децата, сградата на бившия Младежки дом ще бъде обявени победителите в петото издание на конкурса „Национален парк „Рила” – познат и непознат“. \r\n*** \r\nОт 16.30 часа в Тържествена зала на читалище „Никола Вапцаров“ ще се проведе брифинг след работна среща на министъра на туризма Николина Ангелкова с контролните органи във връзка с готовността за зимния сезон. \r\n*** \r\nОт 12.00 часа в Експозиционен център \"Флора\" ще се проведе Второто национално състезание по дебати  \"Въй Оупън 2018\". \r\n*** \r\nОт 14.00 часа в двора на СУ „Иван Вазов” Поморие (начален етап на обучение) ще бъде открита новата комбинирана спортна площадка. \r\n*** \r\nОт 17.45 часа в Експозиционен център „Флора“ ще се бъде открито Второто национално състезание по дебати „Въй Оупън 2018\". Събитието ще продължи до 25 ноември.  \r\n*** \r\nОт 17.30 часа в кафе „Банката“  зам.-председателят на ПГ на БСП Христо Проданов и народните представители Станислав Владимиров, Любомир Бонев и Иван Ченчев ще представят „Визия за България”.  \r\n*** \r\nОт 9.30 часа в хотел \"Черно море\" ще се проведе дискусионен форум на тема “Ролята на неправителствения сектор в провеждането на общинскaта политика за превенция на рисковото поведение сред деца и млади хора”. Организатор на събитието e дирекция “Превенции” в партньорство с Общинския съвет по наркотичните вещества, Общинската комисия за борба срещу противообществените прояви на малолетните и непълнолетните, Местната комисия за борба с трафика на хора и Консултативния съвет по превенция на ХИВ/СПИН. \r\n*** \r\nОт 10.00 часа на строевия плац на Пункт за базиране Варна тържествено ще бъдат отбелязани 121-та годишнина от създаването на военноморска база Варна и празникът на Пункт за базиране Варна. \r\n*** \r\nОт 10.00 часа в 128-а аудитория на Варненския икономически университет ще се проведе дискусия с млади хора под надслов „Накъде отива Европа?“.  \r\n*** \r\nОт 10.30 часа в конферентната зала на хотел-галерия „Графит“, бул. „Княз Борис I“ №65, ще се състои журналистически семинар, организиран от Европейския парламент в България. Семинарът ще запознае представителите на регионалните медии с приоритетни теми от дневния ред на Европейския парламент, както и практически насоки при отразяването на неговата работа, включително практически насоки за медиите за отразяване на предстоящите европейски избори през май 2019 г.  \r\n*** \r\nОт 13.30 часа в Аула Максима на Варненския свободен университет „Черноризец Храбър“ ще се проведе публична лекция на проф. Алексей Громико „Политическата трансформация на евроатлантическото пространство“. \r\n*** \r\nОт 14.00 часа в 128-а аудитория на Икономически университет – Варна ще се проведе дискусия с млади хора под надслов „Накъде отива Европа?“, организирана в партньорство от Бюрото на Европейския парламент в България и Икономическия университет във Варна.  \r\n*** \r\nОт 18.30 часа в хотел „Аресто Гардън“ ще се проведе среща между доайени на курорта „Св. Св. Константин и Елена“ и студенти от варненски университети.  \r\n*** \r\nОт 09.00 до 17.00 часа в Аулата на Великотърновския университет ще се проведе конференция „Стойността на комуникациите в дигиталната ера“.  Събитието ще бъде открито от вицепремиера на Република България Томислав Дончев и кмета на Община Велико Търново Даниел Панов.  \r\n***  \r\nОт 11.00 часа в 4 корпус на ВТУ „Св. св. Кирил и Методий“ министър-председателят на Република България Томислав Дончев и ректора проф. д-р Христо Бонджолов ще открият новия кабинет по мениджмънт в Стопанския факултет. \r\n***  \r\nОт 13.00 часа в музей „Възраждане и Учредително събрание“ще бъдат раздадени дипломите на абсолвентите от випуск 2018, професионално направление 3.7 „Администрация и управление“ на Стопанския факултет на  Великотърновския университет „Св. св. Кирил и Методий“. Вероятно ще присъства министър-председателят на Република България Томислав Дончев.  \r\n***  \r\nОт 19.00 часа  в  МДТ „Константин Кисимов“ ще бъде представен „Музикантът“ – постановка на МДТ „Константин Кисимов“. \r\n*** \r\nОт 18.00 часа в залата на Симфониета – Видин ще бъде открито ХVII Национално състезание по природни науки и екология. Състезанието ще продължи до 25 ноември.  \r\n*** \r\nОт 10.00 часа в заседателната зала на Община Враца ще бъдат отворени офертите в открита процедура за възлагане на обществена поръчка с предмет: „Доставка на три броя моторни превозни средства за нуждите на ОП БКС“.  \r\n*** \r\nОт 09.30 часа в ДГ № 8 „Бодра смяна“ ще се играе кукления спектакъл „Тайнството речно конче“.  \r\n*** \r\nОт 18.00 часа в огледална зала „Нели Божкова“ ще бъде представена книгата „Пред пепелището на нестаналото българско общество“ на проф. Иво Христов. \r\n*** \r\nОт 18.00 часа в Младежкия център ще се проведе инициативата „Да общуваме реално, а не виртуално“ – настолни игри.  \r\n*** \r\nОт 13.30 часа в града ще се проведе спортен маратон „По стъпките на Делю войвода“. \r\n*** \r\nОт 12.00 часа в Професионалната гимназия по селско и горско стопанство зам.-министърът на регионалното развитие и благоустройството Деница Николова ще участва в церемонията по откриването на учебното заведение. В 13.30 часа заместник-регионалният министър ще открие информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020. Форумът ще се проведе в хотел „Кърджали“, зала „Кърджали.  \r\n*** \r\nОт 11.00 часа в пресклуба на БТА в Кюстендил ще бъде представена кюстендилската песен, която ще участва в конкурса „Детска мелодия на годината“.  \r\n*** \r\nОт 10.00 часа в Комплекса за социални услуги на деца и семейства ще се проведе Информационен ден.  \r\n*** \r\nОт 11.00 часа в пресклуба на БТА в Пазарджик ще се състои благотворителен бал „Изгряваща надежда“ в подкрепа на деца с увреждания от града.  \r\n*** \r\nОт 14.00 часа в пресклуба на БТА в Пазарджик ще бъдат представени резултатите от кампанията „Да спасим книга“. \r\n*** \r\nОт 10.00 часа в офиса на Синдкален регионален съюз „Подкрепа“ ще се проведе пресконференция  на тема „29 години от създаването на  СРС „Подкрепа\"-  Пловдив и протестите в страната“. \r\n*** \r\nОт 10.30 часа в аудитория 17 на Пловдивския университет „Паисий Хилендарски“ ще се проведе кръгла маса на тема „Трансформиращото (се) село“.  \r\n*** \r\nВ 10.30 часа в детска ясла „Детски смях“ ще се даде старт на строително-ремонтните дейности в детското заведение. \r\n*** \r\nВ 10.30 часа на ул. „Костаки Пеев“, в аудитория 17 на Пловдивския университет „Паисий Хилендарски“ ще се състои кръгла маса на тема \"Трансформиращото (се) село\". \r\n*** \r\nВ 13.00 часа от площада пред Общината ще тръгне Дионисиево шествие, с което ще се даде началото на Десетото издание на „Дефиле на младото вино“. В 14.00 часа в Стария град ще се състои официалното откриване на фестивала. \r\n*** \r\nОт 14.00 часа в двора на СУ „Иван Вазов“ ще бъде открита нова комбинирана спортна площадка.  \r\n*** \r\nОт 12.30 до 14.30 часа  на бул. „Цар Освободител” до банката ще се състоят безплатни изследвания за ХИВ и хепатит.  \r\n*** \r\nОт 18.00 часа в  зала \"Сливен\" ще се състои благотворителен концерт по повод годишнината от откриване на паметника на Шести артилерийски полк и за набиране на средства за възстановяването му. Предвиден е и Ден на отворените врати за посещение на паметника от 10.00 до 17.00 часа. \r\n*** \r\nМинистърът на образованието и науката Красимир Вълчев ще посети училища и детски градини в област Смолян. Той ще се срещне с учители в ОУ „Христо Ботев“ в село Късак, ще посети Професионалната гимназия по електротехника и СУ „Христо Ботев“ в Девин.  \r\n*** \r\nОт 17.30 часа в Момчиловци ще бъде отбелязан Денят на християнското семейство. По време на празника шест семейства ще отпразнуват своите златни и сребърни сватби.  \r\n*** \r\nОт 10.00 часа в НЧ „Св. Климент Охридски“ ще се проведе регионална работна среща – семинар на читалищата в областта.  \r\n*** \r\nОт 18.00 часа в зала „Дружба“ 21 формации ще се включат в благотворителния концерт „Ангели за надежда“. \r\n***   \r\nОт 10.00 часа в Корпус 2 на Педагогическия факултет ще започне вторият пленарен ден от Научната конференция „Музикалната дейност на енциклопедиста Добри Войников“.  \r\n***   \r\nОт 10.00 часа в зала 309 на корпус 1 на Шуменския университет ще се проведе уъркшоп в рамките на провеждащия се 10 Международен есенен турнир по информатика.  \r\n*** \r\nОт 11.00 часа в сградата на Съдебната палата ще бъде открит Център за спогодби и медиация. \r\n***   \r\nОт 14.00 часа в зала 203 на общината ще заседава Постоянната комисия „Младежки дейности и спорт”, а от 16.00 часа- Постоянната комисия „Бюджет и финанси”.  \r\n***   \r\nОт  17.00 часа в Заседателна зала на Регионална библиотека „Стилиян Чилингиров” ще се състои среща разговор с Жанет Орфану – аюрведа-йога, рейки и рефлексотерапевт.", "date": "2018.11.22", "title": "Предстоящи събития в страната за 23 ноември (Агенция „Фокус“)"}
{"url": "http://www.focus-news.net/news/2018/11/22/2593602/dzheyms-matis-sasht-ustanovyava-nablyudatelni-postove-po-granitsata-mezhdu-turtsiya-i-siriya.html", "text": "САЩ установява наблюдателни постове по границата между Турция и Сирия, заяви американският министър на Отбраната Джеймс Матис, цитиран от  онлайн изданието на турския вестник Hurryiet . \r\nТурция има „легитимни“ опасения относно терористичнте заплахи в Сирия и САЩ не отхвърля нито едно от тях, заяви Матис пред журналистите в Пентагона. \r\n„Установяваме наблюдателни постове в Северна Сирия, това е сериозна промяна. Установяваме наблюдателни постове на няколко места по сирийската граница“, обясни той. \r\n„Искаме да сме хората, които се обаждат на турците и ги предупреждават, ако нещо идва от този район, в който оперираме“, добави военният министър на САЩ, като обясни ,че Вашингтон е в „тесни консултации“ с турските военни и Държавния департамент. \r\n„Ще засечем всяка заплаха, която видим, че отива към Турция. Това означава, че ще говорим с турските военни от другата страна на границата“, поясни Матис и посочи, че наблюдателните постове няма да изискат изпращането на допълнителни американски военни части в Сирия, за които Пентагонът твърди, че наброяват две хиляди души. \r\nПревод и редакция:", "date": "2018.11.22", "title": "Джеймс Матис: САЩ установява наблюдателни постове по границата между Турция и Сирия"}
{"url": "http://www.focus-news.net/news/2018/11/22/2593604/kyustendil-v-dupnitsa-zapochna-postavyaneto-na-kolednata-ukrasa.html", "text": "В Дупница започна поставянето на коледната украса. Това съобщи за  Радио „Фокус” – Кюстендил  Христо Апостолов, пресаташе на Община Дупница. 19-метрова елха вече е поставена и се украсява на централния площад „Свобода“ в Дупница. Тя е транспортирана от горското стопанство в Сапарева баня. „И тази година по традиция елхата ни ще бъде уникална. Официално ще запалим светлините на 3 декември, за когато е предвидена и богата музикална програма от местни състави. Както всяка година и тази жителите на града ще започнат обратно броене до пускането на светлините“, каза Христо Апостолов.Кметовете по села също ще получат коледни елхи до няколко дни, за да може да бъде усетено празничното настроение във всяко едно населено място. \r\nВенцеслав ИЛЧЕВ", "date": "2018.11.22", "title": "Кюстендил: В Дупница започна поставянето на коледната украса"}
{"url": "http://www.focus-news.net/news/2018/11/22/2593603/blagoevgrad-mazhka-folklorna-grupa-ograzhdenska-chetvorka-i-ansambal-gaytan-shte-iznesat-kontsert-v-gotse-delchev.html", "text": "Мъжка фолклорна група „Огражденска четворка“ и Ансамбъл „Гайтан“ ще изнесат концерт в Гоце Делчев. Това каза за  Радио „Фокус“-Пирин  Даниела Крантева, експерт „Връзки с обществеността“ към Община Гоце Делчев. Тя уточни, че концертът ще се проведе от 18.00 часа на 23 ноември в Дома на културата. По думите й в програмата ще се включат също Танцова формация „Палави ножинки“ и Неврокопският ансамбъл за народни песни и танци. Крантева посочи, че Ансамбъл „Гайтан“ е от село Първомай, община Петрич, и успява да пресъздаде не само образци на българския музикален и танцов фолклор, но и танци на други народи – Италия, Русия, Гърция, Унгария и други. Тя уточни, че Мъжка фолклорна група „Огражденска четворка“ е фолклорен квартет, състоящ се от четирима мъже. По думите й групата също е от село Първомай и ръководителят на ансамбъла участва в певческата група. \r\nНатали СТЕФАНОВА", "date": "2018.11.22", "title": "Благоевград: Мъжка фолклорна група „Огражденска четворка“ и Ансамбъл „Гайтан“ ще изнесат концерт в Гоце Делчев"}
{"url": "http://www.focus-news.net/news/2018/11/22/2593605/blagoevgrad-tsentrovete-za-nastanyavane-ot-semeen-tip-teritoriyata-na-obshtinata-sa-otlicheni-s-plaket-az-garantiram-shtastlivo-detstvo-ot-darzhavnata-agentsiya-za-zakrila-na-deteto.html", "text": "Държавна агенция закрила на детето отличи центровете за настаняване от семеен тип  за деца и младежи с увреждания на територията на община Благоевград с почетни плакети, с отличителен знак „Аз гарантирам щастливо детство“, съобщиха от пресцентъра на  Общината . На официалната церемония, в София,  присъстваха социалният министър Бисер Петков, представителят на УНИЦЕФ за България Джейн Муита и бившият социален министър Христина Христова,  ръководители на социални услуги в община Благоевград и ръководителят на комплекса за Социални услуги- Милена Донева. По време на церемонията бяха раздадени 73 плакета на общини,  неправителствени организации, граждански организации , юридически лица, доставчици на социални и универсални услуги за деца. Отличията бяха в три категории - за устойчиво развитие, успешна промяна и значима иновация. Държавната агенция за закрила на детето (ДАЗД) за първи път  връчва отличителния знак „Аз гарантирам щастливо детство“ като признание за гарантиране на правата на детето.", "date": "2018.11.22", "title": "Благоевград: Центровете за настаняване от семеен тип територията на общината са отличени с плакет „Аз гарантирам щастливо детство“ от Държавната агенция за закрила на детето"}
{"url": "http://www.focus-news.net/news/2018/11/22/2593607/sliven-oblastniyat-upravitel-chavdar-bozhurski-shte-predstavi-dobri-praktiki-po-mehanizma-za-vrashtane-na-detsa-v-uchilishte.html", "text": "Областният управител на Сливен Чавдар Божурски бе поканен да представи пред колегите си от страната практиката на сливенската администрация, свързана с изпълнението на механизма за обхват в образованието на децата и учениците в задължителната предучилищна и училищна възраст. Това съобщиха от  Областната администрация . Поканата бе отправена от зам.-министъра на науката и образованието Деница Сачева, която при посещението си в Сливен се срещна с Чавдар Божурски. Зам. министърът даде висока оценка за наложения от областния управител модел за синхрон в действията на институциите, ангажирани с механизма. Тя посочи още, че Сливенска област е водеща в координацията между екипите и в полаганите усилия да бъдат издирени и задържани в училище незаписаните деца. По тази причина натрупаният опит ще бъде споделен като добра практика с останалите областни администрации. \r\nВ срещата участва и управителят на „ОРАК“ Красимир Стоянов. Фирмата е автор на Информационната система за реализация на механизма (ИСРМ), която отразява работата на екипите за обхват, наложените мерки, статута на всяко дете. Областният управител ги информира, че всички проблеми с използването на ИСРМ, за които е сезирал министъра на образованието и науката Красимир Вълчев, към момента са отстранени. Премахнати са затрудненията с достъпа до системата, които изпитваха Областната дирекция на МВР и Регионалната дирекция „Социално подпомагане“. Бяха обсъдени и конкретни казуси, свързани с използването на софтуерния продукт и командировките на екипите за обхват.", "date": "2018.11.22", "title": "Сливен: Областният управител Чавдар Божурски ще представи добри практики по механизма за връщане на деца в училище"}
{"url": "http://www.focus-news.net/news/2018/11/22/2593608/blagoevgrad-potrebitelite-ot-zashtiteni-zhilishta-bansko-provedoha-rabotna-sreshta-s-kmeta-georgi-ikonomov.html", "text": "Хората с интелектуални затруднения, които ползват социалните услуги в „Защитени жилища” и Дневен център – седмична грижа, гр. Банско проведоха „работна” среща с кмета Георги Икономов. Това съобщиха от пресцентъра на  Община Банско . С помощта на своите ръководители, както и председателя на Сдружение „Избор”, Райна Глушкова, те представиха резултата от работата си по проект „Активни потребителски съвети”. С помощта на проекта, хората с интелектуални затруднения получават възможността да правят избор, да имат власт,  за да подобрят своята пълноценност. \r\nОсвен да покажат своите нови умения, потребителите поставиха на градоначалника своите конкретни и много мили искания: да им се предостави терен за обработване на собствена зеленчукова градина, да им се окаже подкрепа за обособяване на арт работилница, както и съдействие за практикуване на спортни дисциплини. \r\nИкономов откликна на техните желания, като им обеща съдействие напролет да имат свое „опитно поле”, а дотогава – да се спускат по белите писти в Пирин.", "date": "2018.11.22", "title": "Благоевград: Потребителите от „Защитени жилища” – Банско проведоха работна среща с кмета Георги Икономов"}
{"url": "http://www.focus-news.net/news/2018/11/22/2593610/obshtina-burgas-vklyuchete-se-sas-snimka-v-konkursa-nikuldenburgas2018.html", "text": "Включете се със снимка в конкурса #НИКУЛДЕНБУРГАС2018. Снимайте емоционални мигове от празника на Бургас и се включете в надпреварата за най-добра снимка. За това призоваха от  Община Бургас , която стартира конкурс #НикулденБургас2018, целящ да покаже най-любопитните моменти от празничната програма, различните събития и емоциите на празнуващите бургазлии. Всеки, който иска да се включи в кампанията, трябва да публикува снимка или кратък видео клип от участието си в някое от празничните събития на 6 декември в Бургас, които да са придружени от името на автора, кратко описание и хаштаг #НикулденБургас2018. \"Може да публикувате в собствения си профил или на официалната \"Фейсбук\" страница на Община Бургас на следния адрес - https://www.facebook.com/Burgas.Municipality/, а задължителното условие е да включите хаштаг #НикулденБургас2018 в публикацията\", посочиха още от общината. В празничната кампания може да участва всеки, който желае, стига да има собствен фейсбук профил. Всеки участник има право да се включи с до 3 изображения. Трите най-атрактивни и впечатляващи снимки и клипове, показващи вълнението, емоциите и духа на празника и събрали най-много харесвания на \"Фейсбук\" страницата на Община Бургас, ще бъдат отличени и ще получат награди. Повече подробности за условията на конкурса #НикулденБургас2018 са публикувани на \"Фейсбук\" страницата и на официалния сайт на Община Бургас: www.burgas.bg.", "date": "2018.11.22", "title": "Община Бургас: Включете се със снимка в конкурса #НИКУЛДЕНБУРГАС2018"}
{"url": "http://www.focus-news.net/news/2018/11/22/2593609/washington-times-naprezhenieto-mezhdu-kosovo-i-sarbiya-eskalira-zaradi-uvelicheni-mita.html", "text": "Напрежението между Сърбия и Косово ескалира в четвъртък, след като Косово наложи мито от 100% върху вноса на сръбски стоки, пише  електронното издание на Washington Times . \r\nВестникът посочва, че президентът на Сърбия Александър Вучич е хвърлил вината върху Европейския съюз и Запада за това, че не са успели да предотвратят действията на Прищина. Той също така заяви, че косовски специални части са готови да нападнат населените със сърби региони на страната, но Прищина категорично опроверга тези твърдения, отбелязва изданието. \r\nWashington Times пише, че „бившият ултранационалист Вучич, който сега иска членство в ЕС“ е заявил, че Запада винаги обвинява „и двете страни“ за напрежението в Косово, докато, по неговите думи, „всъщност подкрепят само едната и тя не е Сърбия“. \r\n„Те нямат край“, е заявил сръбският президент за предполагаемите двойни стандарти на Запада. „Трябва ли да позволим сръбските деца да нямат да пият сръбско мляко? Ще се борим и няма да позволим това да се случи толкова лесно“, предупреди той. \r\nИзданието припомня, че „след кървава война през 1998-1999 година, спряна чак след интервенцията на НАТО, оглавявана от САЩ, Косово обяви независимост от Сърбия през 2008 година. Сърбия и нейният съюзник Русия не признават независимостта на Косово, докато САЩ и повечето западни страни я признават“. Washington Times отбелязва също, че „ЕС, който е посредник в диалога Белград – Прищина, каза на двете страни да нормализират отношенията си, за да влязат в Съюза“. \r\nПо-нататък авторът забелязва, че независимо от дипломатическото напрежение между Сърбия и Косово, „бизнес отношенията се увеличават и вноса на Сърбия в Косово съставя около 400 милиона евро годишно, докато този на Косово към Сърбия е много по-малък. Наложените мита, най-вероятно, ще навредят най-много на сърбите, които живеят в Северно Косово“. \r\nКосовският премиер Рамуш Харадинай заяви, че е изпратил писмо до върховният представител на ЕС по въпросите на външната политика Федерика Могерини и всички посланици в Косово, за да изясни повишаването на тарифите. \r\n\"Смятам, че подобни стъпки (данъци) върху продуктите, идващи от Сърбия, трябва да бъдат постоянни до признаването\", каза той на сесия на косовския парламент. \r\nВучич, от своя страна, счита, че изявлението на Харадинай е резултат от \"големите (западните) сили, които стоят зад това\". \r\n\"Трябва да се подготвим за дълга и трудна битка, защото няма да признаем (независимостта на Косово)\", отсече той. \r\nМайя Кочиянчич, говорителката на Могерни, каза, че Косово е нарушило регионалното търговско споразумение, но потвърди общата позиция на ЕС, че двете страни трябва да се въздържат от провокации и да се обърнат към диалога, медииран от ЕС, посочва още вестникът. \r\n\"Призоваваме двете ръководства да прекратят незабавно тези провокации и да се съсредоточат върху завършването на нормализирането на отношенията без допълнителни предварителни условия\", каза тя. \r\nМакар че се стреми към членство в ЕС, Сърбия напоследък се отклонява към Русия, отбелязва в края на материала авторът. \r\nПревод и редакция:", "date": "2018.11.22", "title": "Washington Times: Напрежението между Косово и Сърбия ескалира заради увеличени мита"}
{"url": "http://www.focus-news.net/news/2018/11/22/2593614/veliko-tarnovo-vazmozhnosti-za-finansirane-po-operativna-programa-inovatsii-i-konkurentosposobnost-2014-2020-shte-badat-predstaveni-v-svishtov.html", "text": "Възможности за финансиране по Оперативна програма „Иновации и конкурентоспособност“ (ОПИК) 2014-2020 г. ще бъдат представени в Свищов. Срещата се организира от Управляващия орган и ще се води от експерти от Министерство на икономиката, съобщиха за  Радио „Фокус“ – Велико Търново  от пресцентъра на Община Свищов. Фокусът на събитието ще е върху предстоящите за обявяване процедури за предоставяне на безвъзмездна финансова помощ до края на 2018 година, както и тези, които се очаква да бъдат обявени през 2019 година. \r\nУспоредно с това, ще бъде представена и концепцията за използване на средствата от Оперативна програма „Наука и образование за интелигентен растеж“ 2014-2020 за процедура по ОПИК за подкрепа на Регионални иновационни центрове. \r\nОчаква се на срещата да присъстват Християн Султанов, главен директор на Главна дирекция „Европейски фондове за конкурентоспособност“, представители на Изпълнителна агенция за насърчаване на малките и средни предприятия, на Българска агенция за инвестиции към Министерство на икономиката и др. \r\nСрещата ще се проведе в зала 1 на местната администрация на 26 ноември (понеделник) и ще започне в 11.00 часа. Регистрацията стартира в 10.30 часа. \r\nЛуиза ТРАНЧЕВА", "date": "2018.11.22", "title": "Велико Търново: Възможности за финансиране по Оперативна програма „Иновации и конкурентоспособност“ 2014 -2020 ще бъдат представени в Свищов"}
{"url": "http://www.focus-news.net/news/2018/11/22/2593612/predstoyashti-mezhdunarodni-sabitiya-za-23-noemvri-agentsiya-fokus.html", "text": "*** Ще се гласува вот на доверие към министър-председателя на Чехия Андрей Бабиш \r\n*** Специалният представител на ООН за Йемен Мартин Грифитс пристига в Ходейда, където до скоро се водиха кръвопролитни боеве \r\n*** Очаква се решение на Лондон по проектоспоразумението за Брекзит \r\n*** Премиерът на Испания Педро Санчес пристига на първата си визита в Куба \r\n*** Представители на латиноамериканските правителства се срещат, за да обсъдят миграцията от Венецуела \r\n***", "date": "2018.11.22", "title": "Предстоящи международни събития за 23 ноември ( Агенция „Фокус“ )"}
{"url": "http://www.focus-news.net/news/2018/11/22/2593611/tsvetan-tsvetanov-pred-stareyshini-gerb-bsp-s-lider-korneliya-ninova-e-slab-oponent.html", "text": "За ГЕРБ представлява интерес лидер на БСП да бъде Корнелия Нинова, защото с нея те са слаб опонент. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на Старейшини ГЕРБ-София, която се проведе тази вечер в Централата на ГЕРБ в София, съобщиха от пресцентъра на  партията .  \r\n„Напоследък БСП паднаха много ниско в опитите си да клатят властта. Днес популизмът им взе нов връх. Корнелия Нинова твърди, че е била следена от органите на реда по време на партийните ѝ мероприятия. Тя явно не си дава сметка, че такава е практиката и всичко се прави с цел нейната сигурност да бъде гарантирана“, коментира Цветанов. По думите му е абсурдно да се твърди, че годишно се крадат по 10 млрд. лв. от обществени поръчки при положение, че за година в България за обществени поръчки се разпределят 4.5 млрд. лв. Зам.-председателят на ГЕРБ призова актива на СГЕРБ-София редовно да правят срещи с хората, за да им казват истината за състоянието на България и за политиките на правителството. \r\nПо темата с отхвърленото днес президентско вето върху текстове от Закона за корпоративното подоходно облагане, Цветан Цветанов призна, че проведената разяснителна кампания по този закон може би не е била достатъчно добра. „В големите градове преобладават автомобили на 14 или по-малко години. За тях няма да има увеличение, напротив – ще има намаление на данъка. Това обаче политическите ни опоненти не го казват“, обясни председателят на ПГ на ГЕРБ. \r\nНа свой ред старейшините от ГЕРБ-София поздравиха Цветанов за избирането му за постоянен представител на Съвместната група за парламентарен контрол на Европол в УС на Агенцията и му благодариха за активната партийна дейност.", "date": "2018.11.22", "title": "Цветан Цветанов пред Старейшини ГЕРБ: БСП с лидер Корнелия Нинова е слаб опонент"}
{"url": "http://www.focus-news.net/news/2018/11/22/2593613/deny-ukrayna-varhovnata-rada-prie-na-parvo-chetene-zakona-za-izmenenie-na-konstitutsiyata-za-neobratimostta-na-kursa-kam-evroatlanticheska-integratsiya.html", "text": "Върховната рада на Украйна прие на първо четене законопроект за внасяне на изменения в Конституцията на страната относно необратимостта на курса на Украйна към европейска и евроатлантическа интеграция, пише  онлайн изданието на киевския ежедневник „День“ . \r\nТова съобщи на своята страница в „Туитър“ президентът на Украйна Петро Порошенко. \r\n„Депутатите подкрепиха на първо четене законопроекта ми, който закрепя стратегическия курс на Украйна към членство в НАТО и ЕС в Конституцията“, се казва в съобщението. \r\n311 народни представители са гласували за приемането на документа, отбелязва още държавният глава. \r\nКонкретно, законопроекта предвижда в пети абзац от преамбюла, след думите „гражданско съгласие на украинската земя“ да се допълнят словата „и потвърждава европейската идентичност на украинския народ и необратимостта на европейския и евроатлантическия курс на Украйна“. \r\nПроектът планира да придаде към правомощията на парламента определямето на основите на вътрешната и външната политика и изпълнението на стратегическия курс на държавата за придобиване на пълноправно членство на Украйна в ЕС и НАТО. \r\nСъщо така с него се предлага президентът на Украйна да е гарант за изпълнението на стратегическия курс на държавата за придобиване на пълноправното членство на Украйна в ЕС и НАТО, а кабинетът на министрите да осигурява изпълнението на този стратегически курс. \r\nПревод и редакция:", "date": "2018.11.22", "title": "„День“ (Украйна): Върховната рада прие на първо четене закона за изменение на Конституцията за необратимостта на курса към евроатлантическа интеграция"}
{"url": "http://www.focus-news.net/news/2018/11/22/2593615/galina-stoyanova-kmet-na-kazanlak-obrazovanieto-na-detsata-ni-i-bazata-v-koyato-uchat-e-prioritet-i-prez-2018-godina.html", "text": "Кметът Галина Стоянова отчете пред жителите на община Казанлък изпълнението на Програмата за управление на общината за третата година на мандат 2015 – 2019 година, предаде кореспондент на  Радио „Фокус” . В отчета си Стоянова подчерта, че 2018-а за Казанлък е годината с най-много и мащабни реализирани проекти. Основен ангажимент и през тази година е образователната инфраструктура – в града и в населените места на общината, в която са вложени над 9 млн. 500 хил. лв. „Приоритет е и образованието на децата ни, да имат те подходящата база, а онези, които не учат в града, да се чувстват с равни права и възможности като връстниците си от Казанлък. Ремонтирахме и модернизирахме училищата в Крън, Шипка, Хаджидимитрово, Ръжена, Овощник. Обновена за първия учебен ден беше и сградата на най-голямото учебно заведение на територията на общината- Средно училище „Екзарх Антим I”. Така всички училища в града и още 5 в населените места са изцяло обновени с приложени мерки за енергийна ефективност”, каза Стоянова. \r\nКметът на Казанлък поясни също, че освен реновирани сгради и добра среда на обучение, важно е и качество на образованието, приемственост и развитие. От 2017 година Казанлък е един от първите в страната, където е въведено дуалното обучение по проект Домино в Професионална гимназия „Иван Хаджиенов”. Предоставена е възможност на завършващите да останат в Казанлък и да продължат висшето си образование в новооткрития само преди година Технически колеж към Технически университет – София. Тази година бе открита и реновираната сграда на колежа, зад която инициатива застана целият бизнес в сферата на машиностроенето.  \r\nПо отношение на подобряване на образователната инфраструктура в общината, кметът Стоянова подчерта още, че през 2018 година са вложени не малко средства за модернизацията и на пет детски заведения.  \r\nСлавяна ГАЙДАРОВА", "date": "2018.11.22", "title": "Галина Стоянова, кмет на Казанлък: Образованието на децата ни и базата, в която учат е приоритет и през 2018 година"}
{"url": "http://www.focus-news.net/news/2018/11/22/2593616/nimh-prez-noshtta-nad-po-golyamata-chast-ot-stranata-shte-ima-slabi-valezhi-ot-dazhd-i-snyag-minimalnite-temperaturi-shte-sa-mezhdu-minus-3-i-2.html", "text": "Атмосферното налягане е по-високо от средното за месеца и още малко ще се повиши. През нощта на места в Западна България ще има слаби валежи – в северозападните райони и планините от сняг, над югозападните – предимно от дъжд. Над останалата част от страната ще е почти без валежи със значителна облачност. Минималните температури ще са предимно между минус 3° и 2°. През деня облачността над Западна България ще остане по-често значителна, докато над централните и източните райони ще се разкъсва и намалява и до предимно слънчево. В низините и котловините преди обяд ще има ниска облачност или мъгла. Вятърът ще е слаб в Източна България до умерен със северна компонента. Максималните температури ще са 3°-5° в Северна България, в Южна - от 6° до 11°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.  \r\nПо Черноморието облачността ще се разкъсва и намалява след обяд и до предимно слънчево. По-значителна, предимно ниска, ще е облачността през по-голямата част от деня на юг. Ще духа до умерен вятър със северна компонента. Максималните температури ще бъдат между 5° и 8°. Температурата на морската вода е 12-13°. Вълнението на морето ще бъде 3 бала. \r\nНад планините сутринта облачността ще е предимно значителна. По-късно през деня ще се разкъсва и намалява, след обяд над планините в източната половина на страната - по-често до слънчево. Валежи не се очакват. Ще духа до умерен вятър от север-североизток, който в по-ниските планински части на Западна България ще се ориентира от юг. Максималната температура на височина 1200 метра ще около 5°, на 2000 метра – около минус 1°. \r\nВ събота сутринта ще е по-студено, но през деня вятърът ще се ориентира от югозапад и бързо ще се затопля. Ще има временни увеличения на облачността, висока и средна. В северозападните райони и в западния и централния участък от поречието на Дунав ще бъде почти тихо, със значителна ниска облачност, на места видимостта ще е намалена; в тези райони и температурите ще остават чувствително по-ниски. В неделя ще бъде още малко по-топло, но с повече облачност през втората половина от деня над западната половина от страната. През нощта срещу понеделник от запад ще започнат валежи от дъжд. В източната половина от страната вятърът от юг-югозапад ще се усили. Ще се повишат минималните температури, дневните ще останат високи. Валежите ще обхванат цялата страна, има повишена вероятност на места да са значителни.", "date": "2018.11.22", "title": "НИМХ: През нощта над по-голямата част от страната ще има слаби валежи от дъжд и сняг, минималните температури ще са между минус 3° и 2°"}
{"url": "http://www.focus-news.net/news/2018/11/22/2593618/kmetat-galina-stoyanova-edin-ot-prioritetite-za-obshtina-kazanlak-prez-2018-godina-be-predostavyaneto-na-uslugi-za-detsa-i-hora-v-neravnostoyno-polozhenie.html", "text": "Един от приоритетите за Община Казанлък през 2018 година бе предоставянето на услуги за деца и хора в неравностойно положение. Това каза кметът Галина Стоянова по време на отчета си пред гражданите за изпълнението на Програмата за управление за третата година на мандат 2015 – 2019, предаде кореспондент на  Радио „Фокус” . Тя поясни, че е започната реконструкция на две сгради, в които ще бъде осъществявана нова услуга. Едната е свързана с оборудването на „Дневен център за подкрепа на децата с тежки множествени увреждания и техните семейства” в неизползваемия корпус на детска ясла „Надежда” и разкриване на социална услуга за 30 деца за дневна грижа и 60 деца за консултативни услуги. Другата социална услуга, по която работи Община Казанлък, е разширяване на услугата за младежите от „Защитеното жилище за лица с умствена изостаналост” в село Овощник, като е реконструирана бившата сграда на Здравната служба в село Дунавци с цел да бъде ползвана тя от децата от защитеното жилище. Освен това, за да бъде разширена дейността на Центъра за обществена подкрепа е извършен цялостен ремонт на сградата и е доставено нужното оборудване. \r\nВъведени са мерки за достъпна среда в административната сграда на Община Казанлък. Изграден е външен асансьор. Монтирана е повдигаща платформа на партерното ниво за преодоляване на стълбите. Изградени са рампи с минимален наклон и предпазни парапети.  \r\nСлавяна ГАЙДАРОВА", "date": "2018.11.22", "title": "Кметът Галина Стоянова: Един от приоритетите за Община Казанлък през 2018 година бе предоставянето на услуги за деца и хора в неравностойно положение"}
{"url": "http://www.focus-news.net/news/2018/11/22/2593620/veliko-tarnovo-apelativniyat-sad-uvelichi-nakazaniyata-na-trima-podsadimi-po-delo-za-grabezh-i-ubiystvo-v-selo-balgarski-izvor.html", "text": "Със свое решение  Апелативен съд – Велико Търново измени присъда на Окръжен съд – Ловеч по дело за грабеж в село Български извор, придружен с убийство, като увеличи наложените на подсъдимите наказания. Това съобщиха от пресцентъра на  Апелативния съд . \r\nСъс своя присъда от 27 април 2018 година по  Окръжен съд – Ловеч е признал подсъдимите Радко Д. Б. от Златица, Мирослав И. Е. от  София и Божидар Г. Г. от София за виновни в това, че на 19 декември 2016 година в село Български извор, област Ловеч, в съучастие помежду си като извършители, чрез взломяване на метална каса отнели от владението на Иван И. М. (р. 1936г.) от село Български извор сумата от 25 000 лева, златни монети и златни бижута, всичко на обща стойност 33 440 лева, без неговото съгласие, с намерение противозаконно да ги присвоят, като грабежът е придружен с убийството на Иван И. М., и по отношение на Радко Д. Б. е извършен в условията на опасен рецидив. \r\nНа основание чл. 199, ал. 2, т. 2, предл. 1, вр. чл. 198, ал. 1, (по отношение на Радко Д. Б. и във вр. с чл. 199 ал. 1, т. 4), вр. с чл. 20, ал. 2 от НК и чл. 58а от НК (съкратено съдебно следствие), Окръжен съд – Ловеч е определил наказания за подсъдимите, както следва: \r\n– За Радко Д. Б. – наказание „доживотен затвор“, заменено по реда на чл. 58а от НК с  25 години лишаване от свобода при първоначален строг режим. \r\n– За Мирослав И. Е. и Божидар Г. Г.  – 19 години и 6 месеца лишаване от свобода за всеки от тях, редуцирани по реда на чл. 58а от НК до 13 години лишаване от свобода които да изтърпят при първоначален строг режим \r\nСъс същата присъда, тримата са осъдени да заплатят солидарно помежду си на гражданските ищци Т. М. М. и А. И. К. сумата от 33 440 лева като обезщетение за претърпените от гражданските ищци имуществени вреди и по 150 000 лева за всяка от двете, като обезщетение за претърпените от тях неимуществени вреди в резултат от престъплението. \r\nНа основание подадени въззивни жалби от подсъдимите и от частните обвинители и граждански ищци, в Апелативен съд – Велико Търново е било образувано ВНОХД 296/2018 година, насрочено и разгледано в открито съдебно заседание на 29 октомври 2018 година, когато е обявено и за решаване. \r\nСъставът на Великотърновския апелативен съд намира за правилни изводите на Окръжен съд – Ловеч по отношение фактическата обстановка и правната квалификация на деянията, както и тяхното авторство. Въззивният съд обаче намира, че първоинстанционният съд не е обсъдил в достатъчна степен обстоятелствата, имащи отношение към наказателната отговорност на подсъдимите и приема жалбите на частните обвинители, с които се иска увеличение на размера на наказанията за частично основателни. Според състава, в рамките на общата много висока степен на обществена опасност на деянията от този тип, настоящото разкрива още по- висока такава, характеризираща се с изключителност, тъй като подсъдимите са били трима, с изключителна лекота са посегнали на човешкия живот, за да придобият пари и вещи, чиито размер предварително не са знаели. Посегателството е било осъществено над човек, в напреднала възраст и след една значителна предварителна подготовка. Съдът намира, че е завишена обществената опасност и на всеки от тримата подсъдими и след преценка на смекчаващите и отегчаващите вината обстоятелства по отношение на всеки един от тях, счита, че наказанието на Радко Д. Б. следва да се измени, като след замяната на наказанието „доживотен затвор“ по реда на чл. 58а от НК се увеличи от 25 години лишаване от свобода на 27 години лишаване от свобода. По отношение на подсъдимите  Мирослав И. Е. и Божидар Г. Г. , съдът намира, че следва да им се наложи наказание „доживотен затвор“, което след замяната по реда на чл. 58а от НК да се редуцира до 23 години лишаване от свобода. \r\nВъззивният съд намира  жалбите, както на подсъдимите, така и на гражданските ищци срещу уваженията размер на гражданските искове за неимуществени вреди за неоснователни и като такива следва да бъдат оставени без уважение, а присъдата на Окръжен съд – Ловеч да бъде потвърдена в тази част. \r\nРешението на Апелативен съд – Велико Търново подлежи на обжалване пред Върховния касационен съд.", "date": "2018.11.22", "title": "Велико Търново: Апелативният съд увеличи наказанията на трима подсъдими по дело за грабеж и убийство в село Български извор"}
{"url": "http://www.focus-news.net/news/2018/11/22/2593617/21-tv-makedoniya-gruevski-e-izpraznil-35-smetki-predi-da-izbyaga-shte-go-sadyat-zadochno-po-drugo-delo.html", "text": "Никола Груевски е успял да изтегли около 230 хиляди евро, без да срещне пречки от правозащитните органи. Преди да избяга от Македония той е изпразнил 35-те банкови сметки, които е имал в страната. От финансовата полиция заявиха пред  скопския телевизионен канал „ТВ 21“ , че те не отговарят за следенето на банковите транзакции на обвиняемите, както и че разследването трябва да бъде поето от Специализираната прокуратура. \r\nЧе Груевски няма пари в банковите сметки, или имоти на свое име в Македония, потвърдиха и от Специализираната прокуратура, отбелязва медията, като посочва, че, „докато бившият премиер Груевски е приготвял куфарите си и сега се радва на статута си на политическо убежище в Унгария, днес (22 ноември) специалният прокурор Лиле Стефанова поиска затвор за него и всички други, обвинени по случая „Траектория“. \r\nЗащитата поиска отделна процедура за Груевски, а Съдебният съвет прие предложението на обвинителя - Груевски да бъде съден задочно. \r\nНа заседанието присъства и бившият министър на транспорта и съобщенията Миле Янакиевски, който с белезници на ръце бе доставен от затвора \"Шутка\" (Шуто Оризари), където излежава 30-дневен арест, като превантивна мярка да не избяга като бившият си началник Груевски. Иначе, бившият вицепремиер Владимир Пешевски, който също е обвиняем по делото \"Траектория\" не пожела да коментира - дали той ще бъде следващият, на когото ще му бъде определена мярка за задържане. Той каза в телевизионното предаване миналата седмица, че Груевски трябва да се върне в Македония. \r\nВ случая \"Траектория\" обвинени Никола Груевски, Владимир Пешевски Миле Янакиевски и бившият директор на предприятие \"Държавни пътища\", Любчо Георгиевски. Според обвинителния акт на Специализираната прокуратура, те, през втората половина на 2012 г. и през 2013 г., са предприели няколко действия, с които в процедурата за избор на фирма за изграждане на магистрали Миладиновци - Щип и Кичево - Охрид, са използвали и превишили правомощията си. Според прокуратурата, обвиняемите са ощетили бюджета с 155 милиона евро. \r\nПревод и редакция:", "date": "2018.11.22", "title": "„21 ТВ“ (Македония): Груевски е изпразнил 35 сметки преди да избяга, ще го съдят задочно по друго дело"}
{"url": "http://www.focus-news.net/news/2018/11/22/2593606/washington-examiner-donald-tramp-zaplashva-da-zatvori-yuzhnata-granitsa-na-sasht-zaradi-migrantite.html", "text": "В четвъртък президентът на САЩ Доналд Тръмп заплаши да спре имиграцията и търговията през южната граница на САЩ, ако мигрантите нахлуят в страната и създадат неконтролируема ситуация, пише  онлайн изданието на Washington Examiner . \r\n„Ако се окаже, че е неконтролируемо... ако се стигне до ситуация, в която ние загубим контрол, или хората започнат да бъдат наранявани, ние ще затворим всеки вход към страната за определен времеви период, докато поставим ситуацията под контрол“, заяви държавният глава на САЩ пред журналистите. \r\nТръмп констатира, че затварянето на границата ще навреди и на Мексико, тъй като търговията ще бъде прекъсната, докато ситуацията не се нормализира. \r\n„Цялата граница, имам предвид цялата граница“, каза американският президент. „И Мексико няма да може да продава колите си в САЩ, а те правят толкова много коли и това носи толкова голяма печалба за тях, а не за нас, между другото“. \r\n„Или ще имаме граница, или изобщо няма да имаме“, предупреди Тръмп. \r\nАмериканският лидер изпрати хиляди военнослужещи на границата, за да пресрещнат няколко мигрантски каравани, които заплашват да прекосят в САЩ от Мексико, припомня изданието. \r\nТръмп неколкократно подчерта, че САЩ ще се опитат да спрат опитващите се да влязат в страната, но калифорнийски съдия блокира разпорежданията му, след като отсъди, че това противоречи на американската политика да пуска хора, които искат убежище, отбелязва още Washington Examiner. \r\nПревод и редакция:", "date": "2018.11.22", "title": "Washington Examiner: Доналд Тръмп заплашва да затвори южната граница на САЩ заради мигрантите"}
{"url": "http://www.focus-news.net/news/2018/11/22/2593621/dzhumhuriet-napregnat-dialog-mezhdu-turskiya-vanshen-ministar-i-visshi-predstaviteli-na-es-za-parite-za-siriyskite-bezhantsi.html", "text": "В рамите на днешния политическия диалог на високо равнище във формат ЕС-Турция възникна остър диалог между Мевлют Чавушоглу – от една страна, и Федерика Могерини и Йоханес Хан – от друга, пише  вестник „Джумхуриет” . Поводът са парите от ЕС за обгрижване на сирийските бежанци в Турция. На съвместната пресконференция в Анкара турският външен министър Мевлют Чавушоглу, Федерика Могерини - върховен представител на Съюза по въпросите на външните работи и политиката на сигурност и заместник-председател на ЕК и Йоханес Хан - комисар по въпросите на европейската политика за съседство и преговорите за разширяване, изразиха следните категорични позиции: \r\n- Мевлют Чавушоглу: Засега от ЕС са дошли само 1.7 млрд. евро. … Поради двойните стандарти и своето двуличие, в нашите очи ЕС вече не е един сигурен източник. \r\n- Йоханес Хан: Преди два дни беше взето едно решение. Искаме да видим извършените разходи (за сирийските бежанци – бел. на „Фокус”). Необходимо е да видим къде и как са използвани. Говори се, че тези пари са били изхарчени много бързо. Сметната палата на ЕС ни критикува именно по някои подобни въпроси. \r\n- Фредерика Могерини: Ако искате харесвайте; ако искате – не харесвайте двойните стандарти. Не е възможно обаче да намерите по-сигурен партньор от ЕС. …", "date": "2018.11.22", "title": "„Джумхуриет”: Напрегнат диалог между турския външен министър и висши представители на ЕС за парите за сирийските бежанци"}
{"url": "http://www.focus-news.net/news/2018/11/22/2593601/bivshiyat-prezident-na-albaniya-opitite-za-vazobnovyavane-na-srabskata-hegemoniya-na-balkanite-sa-sramni-tirana-tryabva-da-initsiira-politicheska-i-ikonomicheska-izolatsiya-na-belgrad.html", "text": "Бившият президент на Албания Буяр Нишани коментира във „Фейсбук“ решението Косово да не бъде прието в Интерпол, предава  тиранският телевизионен канал Top Channel . \r\n„Вотът срещу Косово само поддържа враждебността жива и действа срещу помирението, като насърчава омразата, а не взаимното разбирателство. Това означава защита на организираната престъпност, а не прилагане на върховенството на закона“, пише Нишани. \r\n„Съюзът срещу Косово, чиято цел е да възобнови сръбската хегемония над останалите балкански държави е просто срамен. \r\nАлбания трябва да инициира процес на икономическа и политическа изолация срещу деструктивната платформа на Сърбия, която продължава, заедно със своите съюзници, да влага в подкопаването на мира и стабилността на Балканите“, обясни бившият албански държавен глава. \r\nПревод и редакция:", "date": "2018.11.22", "title": "Бившият президент на Албания: Опитите за възобновяване на сръбската хегемония на Балканите са срамни, Тирана трябва да инициира политическа и икономическа изолация на Белград"}
{"url": "http://www.focus-news.net/news/2018/11/22/2593623/sliven-seminar-za-dobrovolnite-formirovaniya-se-provede-v-oblastnata-administratsiya.html", "text": "Националната стратегия за намаляване на риска от бедствия (2018-2030 г.) и нормативните промени бяха сред основните теми на семинар за дейността на доброволните формирования, чийто домакин бе Областната администрация в Сливен. Това съобщиха от пресцентъра на  институцията . \r\nСеминарът се проведе под методическото ръководство на Регионалната дирекция „Пожарна безопасност и защита на населението” (РДПБЗН). Зам. областният управител Камен Костов откри събитието. В него участваха комисар Георги Гатев, началник на отдел в Главна дирекция „Пожарна безопасност и защита на населението”, под чието ръководство са доброволните формирования в страната, гл. инспектор Андрей Алексиев, началник на сектор „Пожарогасителна и спасителна дейност” в Регионалната дирекция „Пожарна безопасност и защита на населението”, главният експерт в направление „Отбранително-мобилизационна подготовка” в Областната администрация Веселин Вълчев, представители на общините, кметовете на селата Глушник и Стара река Димитър Петков и Стефан Стефанов. Инспектор Мариян Йоргов от РДПБЗН направи мултимедийна презентация за нормативната уредба и дейността на доброволните формирования в страната и в Сливенска област. По време на дискусията стана ясно, че от 2019 г. средствата за обучение на доброволците, както и за участието им в прекратяването на произшествия, ще бъдат превеждани авансово на общините. От догодина се създава и възможност за организирането на т.нар. поддържащо обучение на формированията. \r\nКъм момента в Сливенска област действат 5 доброволни формирования: по едно в общините Нова Загора, Котел и Твърдица, две са в община Сливен, като се обмисля създаването на трето. \r\nОбластният семинар се състоя в изпълнение на Националната стратегия за развитие на доброволните формирования за защита при бедствия, пожари и други извънредни ситуации.", "date": "2018.11.22", "title": "Сливен: Семинар за доброволните формирования се проведе в Областната администрация"}
{"url": "http://www.focus-news.net/news/2018/11/22/2593625/kmetat-galina-stoyanova-i-prez-2018-godina-za-obshtina-kazanlak-aktsent-pri-asfaltiraneto-be-i-paralelnata-podmyana-na-podzemnata-infrastruktura.html", "text": "И тази година за Община Казанлък акцент при асфалтирането бе и паралелната подмяна на подземната инфраструктура. Това каза кметът Галина Стоянова, която отчете през казанлъчани изпълнението на Програмата  управление на общината за третата година на мандат 2015 – 2019, предаде кореспондент на  Радио „Фокус” . В тази връзка Стоянова поясни, че Общината има добро съдействие и партньорство с: ВиК, мобилните оператори, електроразпределителното дружество и газоразпределителното дружество. През 2018 година са реконструирани множество тротоари и междублокови пространства, изградени са нови паркинги, като в централната градска част повечето са безплатни.  \r\nСтоянова подчерта, че и през 2018 година грижа на Общината е подобряване състоянието на пътната настилка в града и в населените места на пропорционален принцип: „Това е политиката, която следваме вече седма година. От общинския бюджет с помощта на държавата по Постановленията на Министерски съвет, целево се реконструират улици, тротоари във всички населени места, поддържа се четвъртокласна пътна мрежа. Редом с облагородяването на населените места се откроява цялостното обновяване на централата част на Шипка. Изцяло със средства от държавният бюджет цялостно бе обновено пространството около монумента на площад „Иван Георгиев“, изградени са амфитеатрално разположени тераси и нова сцена, озеленено, монтирано е ново парково осветление, а наоколо са организирани паркоместа”. Стоянова поясни, че за реконструкцията на улици в града и населените места и общинската пътна мрежа през годината са вложени 2 млн.лв. и са асфалтирани 57 000 квадратни метра площ: „За нас беше важно градската среда да се доближи все повече до европейската. Един забравен от създаването си жилищен квартал на града – „Изток“ – придоби своя европейски облик. Така изпълнихме още едно свое обещание и сбъднахме мечтата на голяма част казанлъчани. Мечта от половин век насам”. Реконструирани и рехабилитирани са улиците „Капитан Петко Войвода“, „Сент Ерблен“, „Верия“, „Кремона“ и са обновени междублоковите пространства в зоните на блокове № 19, 20, 21, 22, 23 и 26. В момента се благоустрояват пространства между блокове 60, 51, 52, 53 и 46 с алеи, озеленяване и поставяне на детски съоръжения. Асфалтирана алеята северно от блок 14, както и част от тротоарното пространство там. Облагородено е междублоковото пространство южно от бл. 47. \r\nВ квартал „Васил Левски” е подобрено състоянието на пътната настилка и пешеходните пътеки с цел осигуряване безопасността при кръстовища, изградени са паркинги, направена е зона за отдих, асфалтирани са междублокови пространства, реконструирана е и сградата на детска ясла „Надежда” в квартала. \r\nПрез 2018 година са обновени и обекти в централната градска зона са: околоблокови пространства, настилки, асфалтирани са улици, изградени са паркинги.  \r\nВ момента Община Казанлък работи по изграждането на нова светофарна уредба на кръстовището между булевард “Александър Батенберг“ и улица “Чаталджа“, която ще регулира и облекчи трафика на движението в пиковите часове към кв. “Изток“. Направена е рехабилитация на част от булевард „Розова долина” от кръстовището с булевард „Александър Батенберг” и булевард „23-ти Пехотен Шипченски полк” и кръговото кръстовище при улица „Христо Ботев”. Положен е асфалт по редица улици, които са в близост до детски ясли и градини.  \r\nСлавяна ГАЙДАРОВА", "date": "2018.11.22", "title": "Кметът Галина Стоянова: И през 2018 година за Община Казанлък акцент при асфалтирането бе и паралелната подмяна на подземната инфраструктура"}
{"url": "http://www.focus-news.net/news/2018/11/22/2593622/parlamentat-othvarli-prezidentskoto-veto-varhu-danaka-za-starite-avtomobili-obzor.html", "text": "Парламентът прие повторно промените в Закона за корпоративното подоходно облагане с 130 гласа „за“ и 46 „против“. Така депутатите преодоляха ветото на президента Румен Радев. То бе подкрепено от БСП и ДПС. „За“ приемането на измененията в закона гласуваха ГЕРБ, „Обединени патриоти“ и „Воля“. Според ГЕРБ фактът, че в парламента се гледа вето на президент, който не е от управляващото мнозинство, показва, че демокрацията функционира. От „Обединени патриоти“ определиха мотивите на президента за ветото като изцяло политически. „Веднага ще подкрепя ветото на президента, ако някой каже, че от утре българските граждани ще живеят по-добре“, коментира лидерът на „Воля“ Веселин Марешки. От БСП апелираха, че екологичната цел, която си поставят управляващите с данъка върху старите автомобили, няма как да бъде постигната заради положението на 3 млн. българи, собственици на такива. От ДПС обявиха, че подкрепят ветото, но с ясното съзнание, че данъкът за стари коли не е справедлив.  \r\nДържавният глава върна закона за ново обсъждане на 13 ноември. Решението на президента дойде на фона на вълна от протести срещу поскъпването на цените на горивата и данъците. През Закона за корпоративното подоходно облагане парламентът изменя и редица данъчни закони. Президентът изрази несъгласие с това по-старите автомобили да плащат по-висок данък, което според него няма да стимулира замяната на старите автомобили с по-нови и няма да доведе до екологичен ефект. Румен Радев отбеляза, че с мярката данъчната тежест ще се стовари върху гражданите с ниски и средни доходи, както и върху малкия и средния бизнес. На 7 ноември народните представители решиха данъкът за старите автомобили да се определя по екологичен и имуществен компонент. Така собствениците на автомобили, които са по-стари и замърсяват повече въздуха, ще плащат с до 30% по-висок данък. Повече ще се плаща и за по-мощните автомобили. Промените влизат в сила от 1 януари 2019 година. Държавният глава е против удължаването от 2 на 4 години на срока, в който общините трябва да се подготвят за реформата за таксата върху битовите отпадъци. Той не е съгласен и с въвеждането на по-високи данъчни ставки за имоти в населени места от Списъка на курортите в България. Румен Радев не споделя виждането за преобразуване на митниците в териториални дирекции.  \r\nВетото върху Закона за корпоративното и подоходно облагане е единадесето за президента Радев. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, както и на Закона за държавната собственост. До момента парламентът е подкрепил само ветото върху Закона за приватизация и следприватизационен контрол.", "date": "2018.11.22", "title": "Парламентът отхвърли президентското вето върху данъка за старите автомобили (ОБЗОР)"}
{"url": "http://www.focus-news.net/news/2018/11/22/2593628/sliven-vremenno-e-ogranicheno-dvizhenieto-v-aktivnata-i-avariynata-lenta-pri-km-250-na-am-trakiya-v-posoka-burgas-poradi-ptp.html", "text": "Временно е ограничено движението в активната и аварийната лента при км 250 на АМ \"Тракия\" в посока Бургас поради ПТП. Това съобщиха от пресцентъра на  Агенция \"Пътна инфраструктура\" .   \r\nТрафикът се осъществява само в изпреварващата лента и се регулира от Пътна полиция.  \r\nШофьорите да се движат с повишено внимание и съобразена скорост.", "date": "2018.11.22", "title": "Сливен: Временно е ограничено движението в активната и аварийната лента при км 250 на АМ \"Тракия\" в посока Бургас поради ПТП"}
{"url": "http://www.focus-news.net/news/2018/11/22/2593630/kaloyan-metodiev-politolog-balgariya-ya-ochakva-politicheski-goreshta-zima-s-mnogo-neizvestni.html", "text": "България я очаква политически гореща зима с много неизвестни. Това каза за обзорното предаване „Това е България“ на  Радио „Фокус“  политологът Калоян Методиев. Според него парламентът има нужда от радикална промяна, за да могат хората да се припознават в него, защото институция, която има едноцифрено в проценти доверие от гражданите, не би могла да се определи като стабилна. “Ние сме държава в криза. Да си на последно място и то по множество трагични показатели – значи имаш системен проблем. Същевременно управляващите говорят за успехи, за нещо положително, което ще се случи в живота на обществото „ей сега зад ъгъла“, но протестите и всичко, което става в държавата, говорят че това не е така. Имаме два прочита, които се разминават диаметрално. От такава ситуация се излиза чрез нещо форсмажорно – дали ще са избори или още по-големи протести. Нещо трябва да се случи, за да се развърже този възел и тези две реалности, които са несъвместими“, каза още политологът. Калоян Методиев обясни, че макар и протестите да са утихнали, това е временно и допълни, че подобна енергия не се губи. Според неговата прогноза вероятните предсрочни парламентарни избори ще бъдат през април или май, но не изключи обстоятелствата да ги изтеглят в някой от предишните месеци.", "date": "2018.11.22", "title": "Калоян Методиев, политолог: България я очаква политически гореща зима с много неизвестни"}
{"url": "http://www.focus-news.net/news/2018/11/22/2593629/reuters-donald-tramp-e-zayavil-che-vazmozhno-sklyuchvane-na-targovsko-sporazumenie-s-kitay-po-vreme-na-sreshtata-na-g-20.html", "text": "Американският президент Доналд Тръмп е заявил, че е възможно сключване на търговско споразумение с Китай по време на срещата на Г-20  в Буенос Айрес на 30 ноември и 1 декември, предава  Reuters . \r\n\"Мога да кажа, че Китай много иска да сключи сделка  - заради тарифите\", са думите на Тръмп пред репортери в Палм Бийч, Флорида. \"Китай иска да сключи сделка, ако можем да сключим сделка, ще го направим. \" \r\nКитайските медии също са потвърдили, че са възможни преговори между китайския президент Си Дзинпин и американския му колега Доналд Тръмп на 1 декември в Буенос Айрес.  Юлиян Марков", "date": "2018.11.22", "title": "Reuters: Доналд Тръмп е заявил, че възможно сключване на търговско споразумение с Китай по време на срещата на Г-20"}
{"url": "http://www.focus-news.net/news/2018/11/22/2593624/nkzhi-vazstanoveno-e-dvizhenieto-na-vlakovete-v-mezhdugarieto-petrich-blagoevgrad.html", "text": "В 19.15 ч. бе възстановено движението на влаковете през Кресненското дефиле. Това съобщиха от пресцентъра на  НКЖИ .   \r\nСлед откриване на габарит, извършени възстановителни мероприятия по железния път - смяна на релси, траверси и баластиране, и укрепване на железния път с тежка пътна механизация след паднала скална маса и дерайлиране на влак от сблъсък с нея в междугарието Черниче - Пейо Яворов по пета жп линия е възстановено движението на влакове и жп возила в същото междугарие. \r\nРаботата в участъка ще продължи с огледи, обрушване и премахване на паднали скални откоси покрай линията.", "date": "2018.11.22", "title": "НКЖИ: Възстановено е движението на влаковете в междугарието Петрич - Благоевград"}
{"url": "http://www.focus-news.net/news/2018/11/22/2593632/voenniyat-istorik-dots-d-r-petar-nenkov-na-17-noemvri-1908-godina-umira-edin-ot-slavnite-obrazi-po-vreme-na-aprilsko-vastanie-pop-gruyu.html", "text": "На 17 ноември 1908 г. умира Грую Тренчов, по-известен като Поп Грую Бански – български революционери и национален герой. Това каза за  Радио „Фокус“ - Пловдив  военният историк доц. д-р Петър Ненков. Грую Тренчов е един от славните образи по време на Априлско въстание, IV Революционен окръг, войвода на чета и заклинател на участниците в Оборищенското събрание. По време на въстанието се сражава като войвода на чета. \r\nРоден е в семейство на мутафчия и учи в местното килийно училище. По късно, с помощта на чичо си, заминава да учи за свещеник в мъжкия метох в Самоков. Връща се в село Баня през 1854 г. и става учител в килийното училище. Учителства и в селата Овчеполци и Тополи дол. През 1858г. е ръкоположен за свещеник в горните села, а през 1863 г. се връща като свещеник в родното си село. \r\nСлед посещение на Васил Левски в селото, поп Грую става пламенен обществен деец и революционер. След пристигането на Георги Бенковски в Панагюрско, двамата стават много близки съратници. На 8 февруари 1876 г., заедно със Стоян Каролеев и други банчани, образуват местен революционен комитет. \r\nПоп Грую участва като представител на селото си на събранието в местността Оборище и подвежда под тържествена клетва останалите участници. \r\nСлед потушаване на въстанието се укрива, но – за да спаси съселяните си от репресии – се предава доброволно. След общата амнистия бива освободен, но по време на Руско-турската освободителна война отново бива арестуван и хвърлен в Цариградската тъмница, а оттам – и в Мала Азия – Коня. След Освобождението бива амнистиран и се завръща в селото си с тържествено посрещане. \r\nДо смъртта си през 1908 г., продължава да служи като свещеник и общественик в родното си село Баня. \r\nЦветана ТОНЧЕВА", "date": "2018.11.22", "title": "Военният историк доц. д-р Петър Ненков: На 17 ноември 1908 година умира един от славните образи по време на Априлско въстание – поп Грую"}
{"url": "http://www.focus-news.net/news/2018/11/22/2593635/plovdiv-obshtina-asenovgrad-realizira-proekt-za-podobryavane-na-leglovata-baza-v-doma-za-litsa-s-fizicheski-uvrezhdaniya.html", "text": "Община Асеновград реализира проект за подобряване на легловата база в Дома за лица с физически увреждания, в резултат на който са закупени 36 броя нови специализирани легла за нуждите на потребителите в социалното заведение. Това съобщиха за  Радио „Фокус“ – Пловдив  от отдел „Връзки с обществеността“ на Общината. \r\nПреди реализирането на проекта, основният проблем в социалното заведение беше легловата база, състояща се основно от стари русенски легла и втора употреба болнични метални легла, без табли и прегради. Именно поради това Община Асеновград разработи и кандидатства пред Фонд „Социална закрила” с проект „Доставка и монтаж на специализирани легла за Дом за пълнолетни лица с физически увреждания-гр. Асеновград”, съобщиха от още от пресцентъра на Общината. \r\nРеализацията на проекта има изключително положителен ефект на първо място върху потребителите на социалните услуги. Поради спецификата на уврежданията си голям част от тях прекарват много време в стаите и на леглата си, има и постоянно лежащи. През нощните часове, с цел безопасност, е необходимо поставянето на прегради и табли, с които старите легла не са разполагали. При рехабилитация, хранене и други процедури е важно леглата да имат повдигащи механизми и определени аксесоари, с които старите легла също не разполагаха. \r\nСтойността на проекта е 25 920 лв. От тях 23 328 лв. са средства от Фонд „Социална закрила” и 2 592 лв. е съфинансирането от Община Асеновград. С тези средства се закупиха 36 броя специализирани болнични легла и 36 броя болнични матраци. \r\n„Доставката на новите специализирани легла с допълнителни принадлежности, осигурява на потребителите много по-голямо удобство и безопасност. В същото време служителите, обгрижващи настанените лица, могат по-качествено и професионално да извършват своята работа. Осъществяването на проекта подобри значително качеството предоставяните услуги в дома за хора с увреждания в Асеновград“, посочиха от Община Асеновград. \r\nДомът за пълнолетни лица с физически увреждания в град Асеновград съществува от 1958 година. Той предоставя социални услуги за хора с физически увреждания. От 1996 година домът се помещава в новопостроена монолитна сграда с капацитет 40 места.", "date": "2018.11.22", "title": "Пловдив: Община Асеновград реализира проект за подобряване на легловата база в Дома за лица с физически увреждания"}
{"url": "http://www.focus-news.net/news/2018/11/22/2593634/ria-novosti-sadat-e-obyavil-za-mezhdunarodno-izdirvani-devet-siriyski-grazhdani-obvineni-za-smartta-na-ruskiya-pilot-oleg-peshkov.html", "text": "Съдът е обявил за международно издирвани девет сирийски граждани обвинени за смъртта на руския пилот Олег Пешков, убит след като самолетът му бе свален през ноември 2015 над Сирия от турски самолет, предава  РИА Новости . \r\nСъдът е разпоредил задочно да бъдат арестувани девет лица, сирийски граждани, чиито имена са изброени в обвинителния акт, като те са обявени за международно издирване.  Юлиян Марков", "date": "2018.11.22", "title": "РИА Новости: Съдът е обявил за международно издирвани девет сирийски граждани обвинени за смъртта на руския пилот Олег Пешков"}
{"url": "http://www.focus-news.net/news/2018/11/22/2593619/tass-donald-tramp-e-razreshil-na-voennite-da-otkrivat-ogan-na-porazhenie-na-granitsata-s-meksiko-razkrivat-amerikanski-medii.html", "text": "Авторитетни американски медии твърдят, че президентът на САЩ е заявил по време на брифинг, че е дал разрешение на военните на границата с Мексико при необходимост да открият огън на поражение, предава  ТАСС . \r\n„Надявам се, че това няма да им се наложи, но аз нямам избор, защото те си имат работа с груби хора“, е заявил Тръмп. Президентът е отбелязал още, че САЩ могат да затворят границата с Мексико за неопределен срок, в случай, че администрацията реши, че Мексико е загубило контрол над ситуацията с мигрантските каравани. „Ще затворим входовете към страната по цялата граница с Мексико, ако решим, че ситуацията е излязла извън контрол“, е заявил американският лидер. \r\nПревод и редакция:", "date": "2018.11.22", "title": "ТАСС: Доналд Тръмп е разрешил на военните да откриват огън на поражение на границата с Мексико, разкриват американски медии"}
{"url": "http://www.focus-news.net/news/2018/11/22/2593633/parlamentat-vavede-5000-lv-tavan-na-obezshtetenieto-za-emotsionalni-vredi-na-blizki-na-zaginali-pri-katastrofi-obzor.html", "text": "Парламентът одобри на второ четене промени в Кодекса за застраховането, с които се въвежда 5000 лв. таван на обезщетението за емоционални вреди на близки на загинали при катастрофи. Сумата ще се изплаща през застраховката \"Гражданска отговорност\". До измененията се стигна след решение на Върховния касационен съд, с което се разшири кръгът на хората, които могат да претендират за материално обезщетение вследствие смърт на пътя. В обезщетението вече се включват братя, сестри, роднини от втора степен, баби, внуци и всеки, който може да докаже трайна емоционална връзка със загиналия.  \r\nПървоначално ГЕРБ предложи да се въведе таван от 20 хил. лв. за обезщетенията на всички роднини, включително най-близките - съпруг, съпруга, деца, родители. След обществено недоволство обаче се стигна до компромиса горна граница да има само за широкия кръг близки. Според вносителя на законодателните промени – народният представител от ГЕРБ Менда Стоянова, такава методика има в повече от половината европейски държави. „Тя е необходима, за да има справедливост при присъждането на обезщетенията“, каза още Стоянова.  \r\nСрещу въвеждането на таван за обезщетения се обявиха от БСП, според които промените са противоконституционни. Депутатът от левицата Пенчо Милков коментира, че в случая единствено интересът на застрахователите е защитен и така се нарушава балансът. \r\nОт „Атака“ също се обявиха срещу поправката. \"Цялата неяснота, която се внася с тези текстове, създава усещането за неспокойство и за евентуално несправедливо разрешаване на отношенията, които се развиват на плоскостта на застрахователното право\", заяви Явор Нотев. \r\nНародният представител от ДПС Йордан Цонев защити поправката. \"Целта на този законопроект е да се въведе някакъв ред и да се създадат условия, така че да не се покачва застраховката „Гражданска отговорност“, коментира той. Цонев обаче изрази недоволство от мълчанието на Комисията за финансов надзор, която според него е прехвърлила своите отговорности върху Народното събрание. \r\nТаванът на обезщетенията ще бъде в сила до приемане на наредба за методиката за обезщетението за претърпените неимуществени вреди на тези лица.", "date": "2018.11.22", "title": "Парламентът въведе 5000 лв. таван на обезщетението за емоционални вреди на близки на загинали при катастрофи (ОБЗОР)"}
{"url": "http://www.focus-news.net/news/2018/11/22/2593626/krasen-stanchev-ikonomist-v-hod-e-skrito-pridobivane-na-kompaniite-bulgartranzgaz-i-bulgargaz-ot-gazprom.html", "text": "В ход е скрито придобиване на компаниите „Булгартранзгаз“ и „Булгаргаз“ от „Газпром“. Това каза в предаването „Това е България“ на  Радио „Фокус“  основателят на Института за пазарна икономика и преподавател в Софийския университет „Свети Климент Охридски“ Красен Станчев по повод информацията на руското издание „Комерсант“, че „Газпром“ ще доставя газ в България, Сърбия, Унгария и Словакия в рамките на проекта „Турски поток“. Според него това се прави с цел руската компания да си върне част от инвестираните средства по предишния проект за „Южен поток“.„Двете български компании нямат да имат никакъв начин да уредят отношенията си с „Газпром“ – нито да дадат пари за продължението на „Турски поток“, нито да върнат кредитите за това. И онова, което не е направено до момента, включително приватизация на тези компании, означава, че е имало замисъл за обслужване на руската държавна компания „Газпром“. Най-вероятно става дума за онези средства, които по стария проект „Южен поток“ не са били върнати на „Газпром“. Става дума за около 680 млн. евро. Отклонението през България на „Турски поток“ може да попадне под санкции така, както вероятно ще попадне и „Северен поток“.“ Красен Станчев каза още, че от 2006-та година в договора между БЕХ и „Газпром“ има клауза, според която всички спорове се решават в арбитражния съд на Руската търговско-промишлена палата в Москва. Той добави, че няма основания ЕК да вземе негативно становище за продължението на газопровода „Турски поток“ през България, но е възможно комисията да излезе с мнение по повод скритото господстващо положение на „Газпром“ в сделката с БЕХ.", "date": "2018.11.22", "title": "Красен Станчев, икономист: В ход е скрито придобиване на компаниите „Булгартранзгаз“ и „Булгаргаз“ от „Газпром“"}
{"url": "http://www.focus-news.net/news/2018/11/22/2593636/sliven-mazh-e-zaginal-sled-kato-e-bil-blasnat-ot-tovaren-avtomobil-pri-km-251-na-avtomagistrala-trakiya.html", "text": "Тежък пътен инцидент е затруднил временно движението по автомагистрала „Тракия” в района на 251 километър, в посока Бургас. Това съобщиха от  ОДМВР - Сливен . В 17.16 часа в дежурната част на Районно управление на МВР - Сливен е получен сигнал за забелязано тяло, лежащо на пътното платно, в близост до лек автомобил, паркиран в аварийната лента. Пристигналите на място екипи установяват, че тялото е на мъж, загинал, след като е бил блъснат от друг автомобил. След проведените издирвателни действия полицейските служители са установили  автомобила, причинил пътното произшествие -  товарен автомобил „Скания”, управляван от водач на 45 години от град Карнобат.  Загиналият мъж е на 50 години, пътувал е сам. Управлявал е лек автомобил „Рено”. Работата по случая продължава. Образувано е досъдебно производство.  \r\nПроцесуално-следствените действия на мястото на инцидента са приключили. Движението е възстановено.", "date": "2018.11.22", "title": "Сливен: Мъж е загинал, след като е бил блъснат от товарен автомобил при км 251 на автомагистрала „Тракия”"}
{"url": "http://www.focus-news.net/news/2018/11/22/2593641/sliven-vazstanoveno-e-dvizhenieto-pri-km-250-na-am-trakiya-v-posoka-burgas.html", "text": "Възстановено е движението при км 250 на АМ \"Тракия\", в посока Бургас. Това съобщиха от пресцентъра на  Агенция \"Пътна инфраструктура\" . Трафикът временно се осъществяваше в една лента поради ПТП.", "date": "2018.11.22", "title": "Сливен: Възстановено е движението при км 250 на АМ \"Тракия\", в посока Бургас"}
{"url": "http://www.focus-news.net/news/2018/11/22/2593639/oliver-spasovski-vsichki-gkpp-v-makedoniya-sa-bili-uvedomeni-che-nikola-grueski-nyama-pravo-da-napuska-stranata.html", "text": "Всички ГКПП в Македония са били уведомени, че Никола Груевски няма право да напуска страната, заяви министърът на вътрешните работи на Македония на армейския полигон „Криволак“, цитирани от македонското електронно издание “МКД“  \r\nТой е завил, че всички гранични пунктове са били информирани, че осъденият бивш премиер Никола Груевски не може да пресича границата, дори с лична карта. \"От 2017 г. от юли месец след отнемане на паспорта му въз основа на съдебното решение, е изпратено уведомление до всички гранични пунктове,  че Никола Груевски не може да напусне Република Македония, включително с лична карта \"каза днес вътрешният министър Оливер Спасовски. \r\nТой заяви пред медиите в \"Криволак\", че това е информацията, която на този етап може да бъде споделена с обществеността. \r\nСпасовски добави, че Министерството на вътрешните работи ще бъде готово да предприеме определени действия по започналото наказателно производство и обществеността ще бъде информирана.  Юлиян Марков", "date": "2018.11.22", "title": "Оливер Спасовски: Всички ГКПП в Македония са били уведомени, че Никола Груески няма право да напуска страната"}
{"url": "http://www.focus-news.net/news/2018/11/22/2593631/makfaks-ramush-hradinay-v-pismo-do-federika-mogerini-obyasnyava-prichinite-za-vavedenite-stoprotsentovi-mita-varhu-srabskite-stoki.html", "text": "Рамуш Храдинай  в писмо до Федерика Могерини обяснява причините за въведените стопроцентови мита върху сръбските стоки, предава  Макфакс . \r\nКосовският премиер Рамуш Харадинай е изпратил писмо до ръководителя на европейската дипломация, Федерика Могерини, по отношение на увеличаването на митата на 100 процента за стоки от Сърбия и Босна и Херцеговина, в което той казва, че Прищина цени  принципите за свободна търговия и че това изисква взаимно уважение, истинско сътрудничество и реципрочност. \r\nВ отговор на нейното искане Прищина незабавно да се откаже от увеличаването на митата за 100 процента на продукти от Сърбия и Босна и Херцеговина, Харадинай заявява в писмото: \r\n\"Република Косово показа много търпение в лицето на нарастващата враждебност през годините. Митата, наложени на 18 ноември са неизбежен резултат на тези действия \", пише косовският премиер в писмото до Могерини, изпратено чрез ръководителя на Службата на ЕС в Прищина, Наталия Апостолова. \r\nАгенцията \"Танюг\", позовавайки се на информация от медиите в Прищина, съобщава, че Харадинай в писмо призовава международната общност да подкрепи спазването на международните споразумения. \r\nРешението за увеличаване на митническата ставка на  100 процента е, както казва Харадинай отговор на „сегашните разрушителни действия  на Сърбия и Босна и Херцеговина, които се опитват да подкопаят суверенитета на Косово“. \r\nПисма със същото съдържание Харадинай е изпратил до всички акредитирани посланици в Прищина.  Юлиян Марков", "date": "2018.11.22", "title": "Макфакс: Рамуш Храдинай  в писмо до Федерика Могерини обяснява причините за въведените стопроцентови мита върху сръбските стоки"}
{"url": "http://www.focus-news.net/news/2018/11/22/2593638/kyustendil-okonchatelniyat-godishen-plan-na-byudzheta-na-obshtinata-za-2018-godina-shte-bade-glasuvan-na-predstoyashtoto-zasedanie-na-obshtinskiya-savet.html", "text": "Окончателният годишен план на бюджета на Община Кюстендил за 2018 година ще бъде гласуван на предстоящото заседание на Общинския съвет. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Заседанието ще се проведе от 14.00 часа на 29 ноември в залата на парк-хотел „Кюстендил”.  \r\nВ предварително изготвения дневен ред са включени 20 точки. Съветниците ще разгледат и гласуват Окончателният годишен план на бюджета на Община Кюстендил за 2018 година, както и окончателната план-сметка за чистота за настоящата година. Внесена е докладна записка, с която се предлага професор Кирил Гогов да бъде удостоен със званието „Почетен гражданин на Кюстендил”. Съветниците трябва да гласуват предложението за участие на Община Кюстендил в учредяването и устройството на управление на Организация за управление на Софийски туристически район. Ще бъде разширен и съставът на Обществения съвет за контрол върху дейностите по социално подпомагане в Община Кюстендил. В дневния ред са включени докладни записки, касаещи провеждане на извънредно заседание на Общо събрание на Асоциация по ВиК, утвърждаване на ценоразписи за продажба на дървесина, както и подпомагане на жители на общината. \r\nВенцеслав ИЛЧЕВ", "date": "2018.11.22", "title": "Кюстендил: Окончателният годишен план на бюджета на Общината за 2018 година ще бъде гласуван на предстоящото заседание на Общинския съвет"}
{"url": "http://www.focus-news.net/news/2018/11/22/2593644/tass-iran-othvarli-tvardenieto-che-otnosheniyata-mu-s-rusiya-sa-ohladneli-v-posledno-vreme.html", "text": "Иранският външен министър Мохамад Джавад Зариф отхвърли предположението, че отношенията между Техеран и Руската федерация наскоро са се охладили по време на международната конференция \"Средиземноморски диалози\" в Рим, предава  TACC . \r\n\"Последният път, когато измервах температурата, не спадаше, нямаше охлаждане\", отговори той на италиански журналист с шега. \r\nТой обясни, че Иран, Турция и Русия са поели ангажимент да насърчават сигурността в Сирия. Зариф също така посочи, че много от проблемите в региона, за които някои страни обвиняват Иран, са последица от грешния избор на други държави. \"Посочването на враг в лицето на Иран води до опустошителни последици\", каза иранският министър.  Юлиян Марков", "date": "2018.11.22", "title": "ТАСС: Иран отхвърли твърдението, че отношенията му с Русия са охладнели в последно време"}
{"url": "http://www.focus-news.net/news/2018/11/22/2593643/ognyan-tsenkov-kmet-na-vidin-s-dve-sedmitsi-zakasnyava-remontat-na-tsentralniya-ploshtad-bdintsi.html", "text": "С две седмици закъснява ремонтът на централния видински площад „Бдинци”, каза за  Радио „Фокус“ – Видин  Огнян Ценков, кмет на Община Видин. Той посочи, че са доставени гранитните плочи за площада, но тяхното полагане е спряно заради некачествени инертни материали.  \r\n„Цитирам изпълнителя, строителя – разговаряно е с Росица Кирова, представител на „Драгажен флот“, преди две седмици, която е поела ангажимента да сменят сита и технологии и т. н., и да доставят качествен пясък, за да може да се направи замазката на гранита съгласно изискванията и съгласно технологията. До 20 ноември нямаше отговор и в крайна сметка ми се обадиха, че се обадил служител на фирмата, който им е казал, че те не могат да осигурят това качество на необходимия инертен материал“, отбеляза Огнян Ценков. Той заяви, че е разпоредил на изпълнителя да бъде сменен доставчикът. „При изпълнението на общински поръчки винаги настоявам изпълнителят да работи с видинския бизнес, но компромиси с качеството на строителните работи не може да има“, добави кметът на Община Видин. \r\nРемонтът по обновяването на централната пешеходна зона започна през юли и първият етап на проекта трябва да приключи в края на месец декември. Цялостното обновяване на площад „Бдинци“ е предвидено да завърши през май 2019 г. \r\nАнна ЛОЗАНОВА", "date": "2018.11.22", "title": "Огнян Ценков, кмет на Видин: С две седмици закъснява ремонтът на централния площад „Бдинци“"}
{"url": "http://www.focus-news.net/news/2018/11/22/2593637/tass-balgariya-e-zayavila-gotovnost-za-realizatsiya-na-proekta-turski-potok.html", "text": "Министърът на енергетиката на България Теменужка Петкова съобщи, че страната е готова да реализира проекта на газопровода \"Турски поток\" на своята територия, предава  TACC \r\n\"Ние сме готови да реализираме такъв проект. Разбира се, при стриктно спазване на европейското законодателство и разбира се, първо трябва да изчакаме официалната информация от\" Газпром \", заяви министърът в интервю за национални телевизионни канали в четвъртък. \r\n\"За България е изключително важно да запазим нашата стратегическа позиция на газовата карта на Европа.Това е нашият основен приоритет.Също толкова важно е да гарантираме сигурността на доставките на газ и затова продължаваме да работим върху концепцията за изграждане на газоразпределителния център\", подчерта Петкова. \r\nБългарските медии отбелязват, че изграждането на газопровод в България с дължина 496 км и две компресорни станции, необходими за нейното функциониране, според \"Булгартрансгаз\", ще струват около 2,8 млрд. лева (около 1,4 млрд. евро). Газовата компания възнамерява да получи необходимите средства на търг, насрочен за декември, в който потенциалните купувачи ще бъдат задължени да резервират обеми от необходимото количество газ. България възнамерява също да изгради газоразпределителен център за продажба на газ за Гърция и Македония и да стане основен доставчик на газ за балканските държави, съобщава ТАСС.  Юлиян Марков", "date": "2018.11.22", "title": "ТАСС: България е заявила готовност за реализация на проекта „Турски Поток“"}
{"url": "http://www.focus-news.net/news/2018/11/22/2593645/knigata-posoka-yug-patuvane-kam-antarktida-shte-bade-predstavena-na-29-noemvri.html", "text": "Книгата „Посока юг – пътуване към Антарктида“ ще бъде представена на 29 ноември. Това съобщиха от  Българския антарктически институт . \r\nТази книга проследява пътя, който изминават българските полярници, преминавайки през Аржентина и Чили, Патагония и Огнена земя, Магелановия проход и пролива на Дрейк, за да достигнат до о-в Ливингстън, където се намира антарктическата ни база „Св. Климент Охридски”.  \r\nСледвайки посока юг, по следите на велики мореплаватели като Магелан, Кук, Амундсен, Шакълтън и др., откриваме очарованието на Южния континент, привличал в миналото мореплаватели, авантюристи и търсачи на съкровища, ловци на китове и тюлени, а днес учени, изследователи и все повече туристи. Данните за географското местоположение на описаните обекти са преплетени с исторически факти за плаванията до Ледения континент, за да може читателят изцяло да се потопи в атмосферата на едно такова пътуване. \r\nМестата, хората и събитията са действителни и са сбор от седем последователни експедиции до Антарктида. \r\nПремиерата ще се състои на 29 ноември (четвъртък) 2018 г. в книжен център \"Гринуич\" от 18.00 ч.", "date": "2018.11.22", "title": "Книгата „Посока юг – пътуване към Антарктида“ ще бъде представена на 29 ноември"}
{"url": "http://www.focus-news.net/news/2018/11/22/2593640/turski-potok-minava-prez-balgariyai-obzor.html", "text": "Руският вестник „Комерсант“ съобщи, че „Газпром“ ще доставя газ в България, Сърбия, Унгария и Словакия в рамките на проекта „Турски поток“. Според вестника компанията вече участва в процедура за резервиране на нови тръбопроводни мощности в тези страни. По данните на изданието „Булгартрансгаз“ има намерение да проведе търг за бъдещи мощности на газопроводите на входа към България от Турция и на изхода към Сърбия през декември. Съобщава се, че операторите на Унгария и Словакия вече са провели аукцион за запазване на нови мощности в края на октомври. Според руското издание, „Газпром“ планира да започне доставките в България и Сърбия през „Турски поток“ през 2020 година, в Унгария – през 2021 година, а в Словакия – през втората половина на 2022 година. От Министерството на икономиката съобщиха, че все още няма официална информация от руската страна за проекта.  \r\nВъпросът ще преминава ли „Турски поток“ през България стана водещ в кулоарите на парламента. От ГЕРБ заявиха, че ако проектът премине през наша територия, страната ни ще запази водещата си роля като транзитна. Депутатът от ГЕРБ Александър Ненков обясни, че ако „Турски поток“ премине през България се очакват приходи в пъти над това, което държавата и \"Булгартрансгаз\" могат да инвестират. Той обърна внимание, че трябва да се положат максимални усилия да се спазят изключително кратките срокове по процедурата. От „Обединени патриоти“ коментираха, че голямата „заплаха“, че „Турски поток“ ще ни заобиколи не се е случила. Зам.-председателят на парламентарната група Искрен Веселинов обясни, че с преминаването на „Турски поток“ България става една от сериозните транзитиращи страни. От БСП посочиха, че решението „Турски поток“ да мине през България е по-добро, отколкото да ни заобиколи. Депутатът Таско Ерменков поясни, че в случая има по-ниска сигурност на доставките, защото газопроводът минава през страна, която не е членка на ЕС. Според ДПС не бива да пропускаме възможността „Турски поток“ да мине през България, за да преодолеем част от загубите, които ще ни сполетят. Загубите ще дойдат, защото Русия спира газа през Украйна, както и транзитът през България за Турция. Депутатът Рамадан Аталай посочи, че в случая стои и въпросът защо не участваме в строителството на газовото хранилище в Александруполис. \r\nПред журналисти енергийният министър Теменужка Петкова коментира, че страната ни е готова да участва в проекта, но при стриктно спазване на европейското законодателство. Петкова припомни, че разговори по този въпрос са били водени на най-високо ниво при посещението на премиера Бойко Борисов на срещата му с президента на Русия Владимир Путин. „Трябва да изчакаме официалната информация от страна на „Газпром\", поясни тя и уточни, че  за България е изключително важно да запази своето стратегическо място на газовата карта на Европа.", "date": "2018.11.22", "title": "„Турски поток“ минава през България? (ОБЗОР)"}
{"url": "http://www.focus-news.net/news/2018/11/22/2593646/sport-dzhani-infantino-ochakva-mondial-2022-da-e-nay-dobriyat-v-istoriyata-na-futbola.html", "text": "Президентът на Световната федерация по футбол (ФИФА) Джани Инфантино очаква Мондиал 2022 в Катар да бъде най-доброто в историята на футбола, разказа швейцарецът впечатленията си в интервю. \r\n\"Ще бъде много вълнуващо Световно първенство, просто невероятно и фантастично, - казва Инфантино пред телевизия beIN Sports. - Ние сме ФИФА, хората управляващи световния футбол, и искаме най-доброто за тази игра. Което означава, че всяко следващо Световно първенство трябва да бъде по-добро от предишното. И като знаете какво беше в Русия, то това ни кара да направим първенството в Катар след 4 години просто незабравимо\". \r\nМалкото петролно емирство в Персийския залив, което има най-голямо разстояние от едната граница до другата от 180 км, няма нищо общо с предишните домакини на Световни първенства и с населението си от едва 2,5 милиона души. \r\n\"Ще бъде едно много компактно първенство. Разстоянието между стадионите ще бъде максимум на един час път един от друг. А и инфраструктурата вече е готова да посрещне целия свят. Турнирът ще започне на 21 ноември 2022  година, като ще бъде преместен от традиционните месеци за провеждане през юни и юли, за да бъдат избегнати високите температури в региона през лятото. Климатът ще бъде страхотна предпоставка за игра. По това време в Доха е между 15 и 25 градуса Целзий, идеални условия за провеждане на мачовете\", добавя още шефът на световния футбол. \r\nБясното строителство на стадиони, тренировъчни бази и инфраструктура доведе до поредица от информации в медиите относно нарушаването на човешките права на работниците, които идват от бедни страни - основно от Източна Азия. Но президентът на ФИФА подчерта, че проблемът всъщност е станал известен и се дискутира благодарение на Световното първенство, което Катар получава. \r\n\"Това Световно първенство ще остави огромно наследство. От гледна точка на социалното развитие, ще има много важна роля върху развитието на региона като цяло. Смятате ли, че ако нямаше Световно първенство в Катар тука щяха да се коментират проблемите с човешките права, с правата на работниците и условията за труд? Така че без Мондиал 2022 никой нямаше да пише толкова много за тези проблеми\", допълни бившият президент на УЕФА. \r\n\"Това е и първото Световно първенство, след което 170 хиляди седалки ще бъдат демонтирани от стадионите в Катар и ще се изпратят до страните, които имат нужда от тях, в бедните региони на Африка и Азия. Ще бъде едно Световно първенство, каквото досега не е било виждано\", завърши Джани Инфантино", "date": "2018.11.22", "title": "Спорт: Джани Инфантино очаква Мондиал 2022 да е най-добрият в историята на футбола"}
{"url": "http://www.focus-news.net/news/2018/11/22/2593627/kanal-5-makedoniya-spetsializiranata-prokuratura-na-makedoniya-predyavi-dve-novi-obvineniya-po-sluchaya-talir.html", "text": "Специализираната прокуратура на Македония предяви две нови обвинения по случая „Талир“, съобщава македонския телевизионен  “Канал 5“ . \r\nВъв връзка с разследването, започнало през юни за делото \"Талир\" на Специалната прокуратура днес представи два обвинителни акта. Единият е за незаконното финансиране на партията ВМРО-ДПМНЕ. По него са обвинени  Никола Груевски, Кирил Божиновски, Миле Янакиевски, Леко Ристовски и Елизабета Чангаровска. Прокуратурата ги обвинява в злоупотреба със служебно положение и пране на пари. Като юридическо лице партията ВМРО-ДПМНЕ е обвинена в пране на пари. Никола Груевски според обвинителния акт от 2009 до 2015 е нарушил законите за финансиране политическите партии и борбата с корупцията, като е осигурявал пари от анонимни източници за финансиране на ВМРО-ДПМНЕ. Помагали са му Божиновски и Янакиевски, които са оказвали натиск върху представители на фирми, които са имали договори за обществени поръчки с държавни органи и предприятия, да предоставят пари в брой за нуждите на тогавашната управляваща партия. \r\nВторото обвинение срещу Груевски и Божиновски е за злоупотреба със служебно положение – двамата са решили  АД „Бетон“ да изгради централата на партията, въпреки че по това време фирмата е ималa активни договори с държавни органи. АД „Бетон“ през 2011-2012 е била в зависимост от ВМРО-ДПМНЕ и нейните функционери, които са били начело на държавни органи и предприятия, от които е получавала най-голямата си част от приходите. \r\nПо този начин обвиняемите според прокуратурата са изпрали над 8 милиона евро. И по двете обвинения прокуратурата изисква задържането на бившия премиер Груевски, , който е получил убежище в Унгария. Собствеността на партията е запорирана именно поради подозрение, че по тези две обвинения са извършени престъпни действия.  Юлиян Марков", "date": "2018.11.22", "title": "„Канал 5“ (Македония): Специализираната прокуратура на Македония предяви две нови обвинения по случая „Талир“"}
{"url": "http://www.focus-news.net/news/2018/11/22/2593649/", "text": "Протестиращ гражданин е ударил с бастун автомобил пред македонския парламент, съобщава македонското електронно издание  “Плюс Инфо“ , като се позовава на репортаж на скопската телевизия  „1ТВ“. \r\nИнцидентът е станал, когато малка група граждани блокираха улицата пред  парламента  и е възникнал спор с шофьорите, блокирани в  колите си. \r\nПолицията, която присъстваше пред парламента успокои  протестиращите, които без никаква причина нападаха и обиждаха шофьорите, според телевизионния канал.  Юлиян Марков", "date": "2018.11.22", "title": "„Плюс Инфо“ (Македония): Протестиращ гражданин е ударил с бастун автомобил пред македонския парламент"}
{"url": "http://www.focus-news.net/news/2018/11/22/2593648/vidin-s-6-tezhki-traktora-i-2-po-malki-verizhni-mashini-se-izvarshva-zimnoto-pochistvane-na-patishtata-v-obshtina-kula.html", "text": "С 6 тежки трактора и 2 по-малки верижни машини се извършва зимното почистване на пътищата в община Кула, каза за  Радио „Фокус“ – Видин  д-р Владимир Владимиров, кмет на Община Кула. Той посочи, че зимното почистване на територията на общината се извършва от Общинското предприятие „БКС“-Кула. Д-р Владимиров заяви, че общинското предприятие е сключило договор със земеделски производители от Кула и село Тополовец, които са подсигурили техниката.  \r\n„Предприятието работи с тези земеделски производители от 3 години. Всеки от тях си знае района, който поддържа. С по-малките верижни машини се разчистват улиците в Кула и в други населени места“, обясни д-р Владимиров. Той допълни, че общинската пътна мрежа се пресича с републиканската и, ако се затвори републиканската пътна мрежа, няма достъп и до селата в общината. „Поддържа се пътят до граничен пункт „Връшка чука“ . Винаги този път се почиства, за да не се спира трафикът през граничния пункт“, обясни д-р Владимиров. \r\nАнна ЛОЗАНОВА", "date": "2018.11.22", "title": "Видин: С 6 тежки трактора и 2 по-малки верижни машини се извършва зимното почистване на пътищата в община Кула"}
{"url": "http://www.focus-news.net/news/2018/11/22/2593653/vergil-aleksiev-sobstvenik-na-patnicheska-agentsiya-vav-vidin-patnitsite-otkazvat-da-slagat-kolani-v-avtobusite.html", "text": "Оборудвахме всички седалки в пътническите автобуси за София с колани, но пътниците отказват да си слагат, каза за  Радио „Фокус“ – Видин  Вергил Алексиев, собственик на пътническа агенция във Видин. Той посочи, че има случаи когато шофьорът напомня на пътниците да сложат коланите в отговор да получава грубо отношение. \r\n„Ние предупреждавахме, че така ще стане. Единици са тези, които си слагат коланите“, заяви Вергил Алексиев. Според него автобусите са подготвени за зимния сезон – оборудвани са със зимни гуми, имат антифриз и зимна течност за чистачките. „Проблем са ремонтите, които се извършват по главен път Е 79, налага се да минаваме по обиколни маршрути, с по-тесни пътища, по които преминава и тежкотоварният трафик за Дунав мост 2“, заяви Вергил Алексиев. Той допълни, че при сняг много от тежкотоварните камиони не спазват ограниченията, обръщат се на завоите и затварят  пътя.  \r\n„Тогава се търси обиколен маршрут, като на места няма път – толкова е изровена асфалтовата настилка“, отбеляза Алексиев. Той заяви, че в неговата агенция няма текучество на шофьорите. „Младите хора не идват при нас на работа. Търсят по-голямо заплащане като шофьори на тежкотоварни камиони, но нямат необходимата подготовка. Това личи по-много катастрофи с камиони по пътищата“, каза Вергил Алексиев. \r\nАнна ЛОЗАНОВА", "date": "2018.11.22", "title": "Вергил Алексиев, собственик на пътническа агенция във Видин: Пътниците отказват да слагат колани в автобусите"}
{"url": "http://www.focus-news.net/news/2018/11/22/2593651/sport-rakovodstvoto-na-visshata-liga-e-protiv-namalyavane-na-kvotite-za-chuzhdentsi-sled-brekzit.html", "text": "Ръководството на английската футболна Висша лига не одобрява предложението за намаляване на разрешения за картотекиране от клубовете брой на родените извън Великобритания играчи след Брекзит. От Футболната асоциация на страната наскоро заявиха, че биха желали квотата да бъде коригирана от 17 на 13 в съставите на всеки отбор от елита след предстоящото излизане на Великобритания от Европейския съюз. \r\n\"Нашият шампионат се гледа в 189 страни по света...в клубовете са наети 12 хиляди души персонал, а Висшата лига генерира 3,3 милиарди лири в данъци на година. Досега сме имали позитивни работни отношения с Футболната асоциация и ще продължим конструктивните дискусии с тях и другите акционери. Брекзит не трябва по никакъв начин да отслабва клубовете в британския футбол и не трябва да ограничава възможностите им да привличат водещи играчи от чужбина. Още повече, че няма никакви доказателства, че намаляването на квотата ще има положително влияние върху националните отбори на Англия\", се казва в съобщение на Висшата лига.", "date": "2018.11.22", "title": "Спорт: Ръководството на Висшата лига е против намаляване на квотите за чужденци след Брекзит"}
{"url": "http://www.focus-news.net/news/2018/11/22/2593652/gl-prokuror-sotir-tsatsarov-bezkontrolnostta-na-glavniya-prokuror-e-udobna-mantra-no-ne-e-realnost.html", "text": "Безконтролността на главния прокурор е удобна мантра, но не е реалност. Това каза главният прокурор Сотир Цацаров в предаването „Шоуто на Слави“ по  бТВ  във връзка с това смята ли за нормално главният прокурор да бъде безконтролен и кой държавен орган може да му повдигне обвинение. „Главният прокурор не е абсолютно  безконтролен. За главния прокурор и статута му има всякакви легенди – за личността и за конституционното му положение“, обясни Цацаров. Той уточни, че го контролира парламентът, ВСС, както и съдът. „Няма нито едно действие на прокуратурата, което да не подлежи на съдебен контрол. Безконтролността на главния прокурор е удобна мантра, но не е реалност. Всеки прокурор може да повдигне обвинение на главния прокурор. Това не ми изглежда логично. Моята теза и на последния мониторингов доклад на ЕК е, че трябва да се работи за механизъм, който да доведе до независим работещ начин за повдигане на обвинения на така наречените трима големи - на главния прокурор и на двамата ми колеги, председатели на върховни съдилища. Има такъв механизъм, но не съдържа необходимите гаранции“, обясни той", "date": "2018.11.22", "title": "Гл. прокурор Сотир Цацаров: Безконтролността на главния прокурор е удобна мантра, но не е реалност"}
{"url": "http://www.focus-news.net/news/2018/11/22/2593650/tass-polozhenieto-v-azovsko-more-mozhe-da-stane-pretekst-za-novi-sanktsii-sreshtu-rusiya.html", "text": "Положението в Азовско море представлява интерес за Запада единствено като причина за засилване на санкциите срещу Русия. Това заяви заместник-министърът на външните работи на Руската федерация, държавният секретар на министерството Григорий Карасин в интервю за вестник \"Коммерсантъ\", публикувано в четвъртък, предава  TACC . \r\n\"Всъщност ситуацията в този регион не е особено интересна за нашите така наречени западни партньори. За тях е важна само новата причина за нападки срещу Русия и претекстът за затягане на антируските санкции\", каза той. \r\nНа 19 ноември след срещата на Съвета на ЕС в Брюксел ръководителят на дипломацията на ЕС Федерика Могерини съобщи, че външните министри на 28-те държави от ЕС са изразили загриженост за положението в Азовско море и са обсъдили приемането на подходящи \"целенасочени мерки\".  Юлиян Марков", "date": "2018.11.22", "title": "ТАСС: Положението в Азовско море може да стане претекст за нови санкции срещу Русия"}
{"url": "http://www.focus-news.net/news/2018/11/22/2593657/glavniyat-prokuror-sotir-tsatsarov-prokuraturata-shte-startira-proverka-na-ministar-vladislav-goranov-vav-vrazka-s-zhilishteto-v-koeto-zhivee.html", "text": "Прокуратурата ще стартира проверка на министъра на финансите Владислав Горанов във връзка с жилището, в което живее. Това каза главният прокурор Сотир Цацаров в интервю за предаването \"Шоуто на Слави\" по  бТВ . \r\nВодещият представи информация, според която министърът на финансите Владислав Горанов живее в апартамент 180 кв. м. в луксозен жилищен комплекс, предоставен му безвъзмездно от български бизнесмен, като цената на наема за шест години е над 250 хил. евро. На въпрос защо прокуратурата не разследва това, Цацаров отговори, че съобщените факти заслужават съответната проверка. \"Не съм слушал интервютата на министъра на финансите, но на базата на това, което прочетохте току-що, такава проверка ще стартира\", заяви той. \r\nВъв връзка с темата за бившия кмет на кв. \"Младост\" Десислава Иванчева, Цацаров обясни, че условията, в които тя е пребивавала в следствения арест, а след това и в затвора в Сливен не се различават от условията, в които пребивава всеки друг, задържан под стража. \"Условията в следствения арест се определят от Министерството на правосъдието, а нашата задача е те да бъдат равни. В конкретния случай е налице и не малка доза преекспониране - преекспониране на начина, по който е задържана, и преекспониране на самата обвиняема. Каквото съм имал да кажа за белезниците на краката на министъра на правосъдието, съм го казал - според мен те са съвсем излишни\", заяви Цацаров. \r\nПо повод разследването на \"Джи Пи Груп\", главният прокурор посочи, че то е в начална фаза. \"И едва ли ще се изчерпи с двамата обвиняеми. Ако проблемът е кои са те, още утре прокуратурата ще ги съобщи поименно\", заяви Цацаров.", "date": "2018.11.22", "title": "Главният прокурор Сотир Цацаров: Прокуратурата ще стартира проверка на министър Владислав Горанов във връзка с жилището, в което живее"}
{"url": "http://www.focus-news.net/news/2018/11/22/2593655/gl-prokuror-sotir-tsatsarov-shte-ima-oshte-obvineni-polititsi-no-postanovyavaneto-na-prisadite-ne-e-pravomoshtie-na-prokuraturata.html", "text": "Има обвинени висши политици, ще има още обвинени висши политици, но постановяването на присъдите не е правомощие на прокуратурата. Това каза главният прокурор Сотир Цацаров в интервю за предаването „Шоуто на Слави“ по  бТВ . \"По време на моя мандат са обвинени министри, зам.-министри и други висши фигури от политическия живот. Не мисля, че мандатът на главния прокурор трябва да се мери с това кои или колко висши фигури са били обвинени, а колко от тях били обвинени на базата на истински, стабилни доказателства и естествено за колко от тях обвинението е издържало в съда. Което също е критерий за нашата работа“, коментира главният прокурор. По думите му всеки е вярно, че министър-председател прехвърля отговорността назад и това е много удобна политически позиция. „Но в същото време, за да говорим за отговорност, трябва да говорим за събрани наистина доказателства, които да могат да издържат в един наказателен процес“, подчерта Цацаров. „Така че ако за всеки е удобно да прехвърля отговорността назад, може би за мен ще е най-добре да я прехвърля още по-назад, във времето на моите предшественици. Но това не бих го направил никога, защото няма никаква логика и разум“, отбеляза той.  \r\n„В много от случите аз считам, че работата на моите колеги е повече от добра и професионална и дава своите резултати“, заяви Цацаров. „Едни ги възприемат като пиар, други като услуга на властта, аз ги приемам за нормални разследвания“, посочи още той.  \r\n„Главният прокурор не е главният войни. Възприемането по този начин води до личностни изменения, които са вредни за цялата система“, коментира Цацаров. По думите му прокуратурата не разкрива престъпления, а осъществява обвинения, затова е необходимо службите да й представят точни, ясни и неспирани от нивото на разследваните лица оперативни данни.", "date": "2018.11.22", "title": "Гл. прокурор Сотир Цацаров: Ще има още обвинени политици, но постановяването на присъдите не е правомощие на прокуратурата"}
{"url": "http://www.focus-news.net/news/2018/11/22/2593656/kyustendil-za-vtori-poreden-pat-v-grada-se-organizira-izlozhba-bazar-na-ptitsi.html", "text": "За втори пореден път в Кюстендил се организира изложба-базар на птици. Това съобщи за  Радио „Фокус” – Кюстендил  Милен Андонов, представител на гълъбовъдно дружество „Руен”. Изложбата ще бъде на открито. Тя ще се състои на 24 ноември, от 9.00 часа, на обособения животински пазар в града. Инициативата е подкрепена от Община Кюстендил и читалище „Братство”. В изложбата ще бъдат представени гълъби, екзотични птици, ще бъдат включени и различни породи зайци.   \r\n„Нашето дружество има дългогодишна дейност, то е основано през 1984 година. Тази година организираме изложба за втори път. Първата бе на 21  март. Очакваме да дойдат любители на екзотични птици от региона – Дупница, Перник, Благоевград”, каза Милен Андонов. \r\nВенцеслав ИЛЧЕВ", "date": "2018.11.22", "title": "Кюстендил: За втори пореден път в града се организира изложба-базар на птици"}
{"url": "http://www.focus-news.net/news/2018/11/22/2593642/anadolu-agency-turtsiya-predupredi-vsichki-kompanii-da-ne-izvarshvat-sondazhi-v-iztochnoto-sredizemnomorie.html", "text": "Председателят на турския парламент Бинали Илдирим предупреди петролните компании да не провеждат проучвания  в Източното Средиземноморие, включително и в изключителната икономическа зона на Кипър, преди да се постигне споразумение за етнически разделения остров, предава  Anadolu Agency . \r\nТой добави, че петролните компании, извършващи проучвания в региона, трябва да \"преосмислят стъпките си\", като заяви че Анкара ще отговори на плановете, които противоречат на интересите на общността на кипърските турци на разделения остров, съобщи агенцията.  Юлиян Марков", "date": "2018.11.22", "title": "Anadolu Agency: Турция предупреди всички компании да не извършват сондажи в Източното Средиземноморие"}
{"url": "http://www.focus-news.net/news/2018/11/22/2593658/pazardzhik-regionalnata-zdravna-inspektsiya-zapochva-kampaniyata-uznay-svoya-status-posvetena-na-borbata-s-hivspin-i-hepatit.html", "text": "Регионалната здравна инспекция (РЗИ) в Пазарджик започва кампанията „Узнай своя статус“ по повод Европейската седмица за изследване за ХИВ и хепатит  от 23 до 30 ноември, съобщиха от  РЗИ - Пазарджик . Инспектори от РЗИ - Пазарджик, работещи по превенцията на ХИВ/СПИН, организират в периода 23 ноември – 1 декември Седмица на отворените врати за безплатно и анонимно изследване за ХИВ/СПИН и Хепатит. 1 декември – Световния ден за борба с ХИВ/СПИН, ще бъде отбелязан с поредица обучения, презентации, беседи и видеопокази, адресирани предимно към младите хора в област Пазарджик. През следващите ни в сградата на РЗИ – Пазарджик ще бъдат извършвани безплатни и анонимни изследвания за ХИВ и Хепатит. През целия период на кампанията ще се раздават здравно-информационни материали и кондоми. На 29 ноември 2018 г. ще се изнесе презентация на ученици от ОУ „Никола Йонков Вапцаров“ в с. Варвара. На 30 ноември 2018 г. ще бъде изнесена презентация на ученици от ОУ „Св. Св. Кирил и Методий“ - Ветрен на тема: „Превенция на ХИВ/СПИН“. Съвместно с Местната комисия за борба с противообществените прояви в Септември се организира изложба на детски рисунки на тема: „Не на дрогата и СПИН-а!“. Най-добрите рисунки ще получат стимулиращи награди. По повод Световния ден за борба с ХИВ/СПИН – 1 декември, в центъра на град Пазарджик съвместно Младежката организация на БЧК ще се раздават здравно-промотивни материали и презервативи. На 3 декември 2018 г. ще се проведат три последователни обучения по темата, в училищата в с. Виноградец и в СУ „Христо Ботев“ в Септември. На 4 декември в СУ „Г. Брегов“ – Пазарджик ще се проведе обучение на тема: „ХИВ/СПИН и как да се предпазим“.", "date": "2018.11.22", "title": "Пазарджик: Регионалната здравна инспекция започва кампанията „Узнай своя статус“, посветена на борбата с ХИВ/СПИН и хепатит"}
{"url": "http://www.focus-news.net/news/2018/11/22/2593674/sliven-vodopodavaneto-shte-bade-prekasnato-v-grad-kermen-i-tri-sela-v-obshtinata-na-23-noemvri-poradi-avariya.html", "text": "Водоподаването ще бъде прекъснато в град Кермен и три села в община Сливен на 23 ноември поради авария, съобщиха от  ВиК – Сливен . От 08.00 ч. до 24.00 часа на 23 ноември ще бъде прекъснато водоподаването за град Кермен и селата Николаево, Мечкарево и Младово.", "date": "2018.11.22", "title": "Сливен: Водоподаването ще бъде прекъснато в град Кермен и три села в общината на 23 ноември поради авария"}
{"url": "http://www.focus-news.net/news/2018/11/22/2593676/gabrovo-nov-sluchay-na-laymska-bolest-e-registriran-v-oblastta.html", "text": "Нов случай на лаймска болест е констатиран в Габровска област. Пациентът е регистриран през миналата седмица в болницата в областния център, където е настанен за лечение. Това съобщиха за  Радио „Фокус“ – Велико Търново  от Регионалната здравна инспекция. Лаймската болест е природноогнищна инфекция с естествен резервоар различни видове диви и домашни бозайници и птици. Предава се по трансмисивен път, като заразяването на хората става чрез ухапване от заразени кърлежи или някой видове насекоми. Заболяването не се предава от човек на човек. Симптомите могат да отзвучат и без специфично лечение, но причинителят остава в организма и заболяването може да прогресира. Лечението на Лаймската болест се определя от стадия на болестта, като се наблюдават три такива. \r\nЗа периода 12 – 18 ноември здравните инспектори от Габровска област отчитат още 18 случая на ентероколити, един на варицела, седем на аскаридоза, един на вирусен менингит. \r\nСредната заболеваемост от остри респираторни заболявания е 107,39%   на 10 000 човека. \r\nЛуиза ТРАНЧЕВА", "date": "2018.11.22", "title": "Габрово: Нов случай на лаймска болест е регистриран в областта"}
{"url": "http://www.focus-news.net/news/2018/11/22/2593675/gl-prokuror-sotir-tsatsarov-ne-e-dobar-variant-dlazhnostta-na-glavniya-prokuror-da-e-izborna-zashtoto-nyakoy-shte-tryabva-da-plati-predizbornata-kampaniya.html", "text": "Не е добър вариант длъжността на главния прокурор да е изборна, защото някой ще трябва да плати предизборната кампания. Това каза главният прокурор Сотир Цацаров в предаването „Шоуто на Слави“ по  бТВ . \r\nНа въпрос дали на основа на свършената от Цацаров работа и ако длъжността му беше изборна щеше да бъде преизбран за втори мандат, той отговори: „Не, нямаше да ме изберат. Фигурата на главния прокурор концентрира всички очаквания за справедливост“. Цацаров припомни социологическо проучване от последните дни, в което се посочва, че над 80% нямат понятие за работата на съдебната системата и правилата, по които функционира. „Хората свързват всичките си очаквания за справедливост не с полиция, разследване, дори не със съд. Главният прокурор е фигурата, която концентрира всички очаквания за справедливост, даже ако искате за възмездие“, заяви Цацаров. Той поясни, че главният прокурор не е всесилен, не е магьосник, който може да промени или тръгне напреки на всеки закон или да обвини някой, защото общественото мнение го иска „Главният прокурор по дефиниция не може да оправдае тези обществени очаквания, ако някой си мисли, че ще бъде главен прокурор, който може да избран при народен вот за втори мандат си е чист популизъм. Ако го мислиш, значи не си реалист“, обясни той. \r\nОтносно това по-добър вариант ли е длъжността на главния прокурор да бъде подложена на избор, Цацаров коментира: „Не, не е по-добрият вариант. Ако бъде подложена на избор, някой ще трябва да плати избирателната кампания. Тогава ще стигнем едни механизми, които ще покажат деформации, далеч по-големи от сегашните. Далеч по-големи от например партийната субсидия“. \r\nНа зрителски въпрос относно групировката ТИМ във Варна, печеленето на обществени поръчки от една единствена фирма и действията на прокуратурата в града, извършването на проверки и осъдителни присъди, Цацаров заяви, че не може да оспори фактите, посочени във въпроса. „От много време варненската окръжна прокуратура не е имала каквото и да е силно дело за корупция. Ако сега колегите, които ръководят тази прокуратура ме слушат трябва да се замислят, че отговора на съгражданите им го дължат те“. „Това е още едно доказателство, че главният прокурор не е всесилен. Разследванията по места се водят от съответните прокуратури“, каза още той.", "date": "2018.11.22", "title": "Гл. прокурор Сотир Цацаров: Не е добър вариант длъжността на главния прокурор да е изборна, защото някой ще трябва да плати предизборната кампания"}
{"url": "http://www.focus-news.net/news/2018/11/22/2593678/gl-prokuror-sotir-tsatsarov-da-tvardya-che-prokuraturata-e-bezgreshna-oznachava-da-bada-palen-litsemer-pred-balgarskite-grazhdani.html", "text": "Сумата 16 млрд. лв. бе резултат от питане до данъчната администрация по реда на Закона за достъп до обществена информация. Това каза главният прокурор Сотир Цацаров в предаването „Шоуто на Слави“ по  бТВ  във връзка с информация за 16 млрд. лв. несъбрани ДДС-та и дали е потърсена наказателна отговорност за служителите на НАП, които са допуснали това. „Не може да се търси отговорност за събиране на държавни вземания, които са прекратени по давност, или за такива, които не са реализирани по простата причина, че този, който е осъществил престъплението след това е прехвърлил компанията си за ден-два и за лев-два на някой малоимотен. Казано по друг начин, цифрата 16 млрд. е едно обобщение и отговор, които се дават по реда на Закона за достъп до обществена информация“, коментира Цацаров. Той посочи, че раздуването ѝ, че тя е резултат на престъпления, на бездействие на служители на данъчната администрация, е пропаганден ход на определени кръгове и медии. „Зад това не се крие точно престъпление, а нещо друго – възможността по българския закон да създадеш компания, да я обремениш максимално с дългове, да я прехвърлиш на някой, който няма нищо и за който 200 или 300 лв. са огромна печалба, и да излезеш чист. Ето това не трябва да се допуска“, допълни той. По думите му този проблем може да бъде разрешен от тези, които работят в сградата, на която пише „Съединението прави силата“. „Те могат да разрешат и много други проблеми, свързани и със здравеопазването. От колко време водим досъдебни производства, свързани с неизгодни сделки от болници? От колко време говорим за неизгодните наеми на частни в държавни общински болници? Някой тръгна ли да променя Закона за лечебните заведения по отношение на цялата тази възможност и всичкото това, което този закон позволява? Не. Прокуратурата върви след тези нарушения, но те продължават, защото законът ги допуска. А той ги допуска, защото са удобни на някого“, обясни Цацаров. \r\nНа зрителски въпрос защо прокуратурата няма завършено поне едно успешно знаково дело с осъдителна присъда, главният прокурор отговори: „Пак няма да се съглася с този въпрос. Прокуратурата не постановява присъди. Присъди постановява съдът. Прокуратурата поне в последните месеци, година, че и повече, е доказала, че е обвинила достатъчно хора и ще продължи да го доказва по същия начин. Всеки трябва да поеме своята отговорност за това да се случи нещо в тази държава. Нямам свойството, желанието, дори вътрешната природа и нагласа да се крия зад никого“, допълни той и подчерта, че е с ясното съзнание на това какво може, какво прави и за какво е укоряван. „С ясното съзнание съм, че правя максимумът на какво съм способен, независимо от това кой ще ми повярва или не. Не ми е природата да се крия. Аз съм реалист и правя това, което мога и което законът ми позволява. Знам много добре, че други не го правят – хора по веригата „Разкриване на престъпление“. Вътре в самата прокуратура също си има стадо черни овце. Да твърдя, че прокуратурата е безгрешна, означава да бъда пълен лицемер пред българските граждани. За съжаление, такова е положението и в съда“, каза още Сотир Цацаров.", "date": "2018.11.22", "title": "Гл. прокурор Сотир Цацаров: Да твърдя, че прокуратурата е безгрешна, означава да бъда пълен лицемер пред българските граждани"}
{"url": "http://www.focus-news.net/news/2018/11/22/2593647/", "text": "СИРИЗА изостава с 9 процента от „Нова демокрация“, според ново проучване , проведено от Pulse RC за телевизия Skai, пише електронното издание на гръцкия вестник   Kathimerini . \r\nСпоред изследването 30,5% от анкетираните заявяват, че ще гласуват за консервативната опозиция спрямо  21,5% за сегашните управляващи. \r\nСпоред същото проучване центристкото Движение за промяна ще спечели 7,5%, следвано от неонацистката Златна зора със 7% и Комунистическата партия с 6%. Независимите гърци , които понастоящем споделят властта със СИРИЗА, няма да влязат в парламента, получавайки само 1% от гласовете. \r\nДруго проучване на общественото мнение от, публикувано по-рано в четвъртък, постави „Нова демокрация“  още по-напред от СИРИЗА, като показа разлика от 16.5%.  Юлиян Марков", "date": "2018.11.22", "title": "Kathimerini: Ново проучване показва, че СИРИЗА изостава от „Нова Демокрация“ с девет процента"}
{"url": "http://www.focus-news.net/news/2018/11/22/2593654/anadolu-agency-gazprom-izbra-balgariya-za-tranzitna-strana-na-prodalzhenieto-na-turski-potok.html", "text": "Руската енергийна компания \"Газпром\" ще продължи втората тръба на газопровода \"Турски поток\" през България, съобщи руският вестник \"Коммерсантъ\" в четвъртък, цитиран от  Anadolu Agency . \r\nИзданието твърди, че руският газ ще тече от Турция към България, Сърбия, Унгария и Словакия. \r\nНачалото на доставките на природен газ за България и Сърбия се очаква през 2020 г. Газовите  доставки към Унгария се очаква да започнат през 2021 г. Този  маршрут означава, че доставките на природен газ през Украйна ще бъдат избегнати. \r\nУкрайна, заедно с някои европейски страни, се противопоставя на втората тръба на проекта \"Турски поток\", тъй като смятат, че ще допринесе за увеличаване на монопола на Русия на европейския газов пазар, припомня агенцията. \r\nНовият маршрут следва същия курс като този на отменения проект \"Южен поток\" през 2014 г. \r\nВъпреки че вероятно ще продължат възраженията по проекта в Европа, руската компания е в съответствие със закона за конкуренцията на ЕС. Този закон насърчава поддържането на конкуренция в рамките на единния европейски пазар чрез регулиране на антиконкурентно поведение на дружествата, за да се гарантира, че те няма да създават картели и монополи, които биха навредили на интересите на обществото, пишат от Anadolu Agency. \r\n„Турски поток“, състоящ се от две тръби, ще има общ капацитет от 31,5 милиарда кубически метра. Турция ще получи 15,75 млрд. куб. м газ, докато останалият капацитет ще бъде насочен към Европа.  Юлиян Марков", "date": "2018.11.22", "title": "Anadolu Agency: „Газпром“ избра България за транзитна страна на продължението на „Турски поток“"}
{"url": "http://www.focus-news.net/news/2018/11/22/2593677/vecher-makedoniya-hristiyan-mitskovski-osadi-byagstvoto-na-nikola-gruevski-i-nastoya-da-se-nameryat-vinovnite-i-pomagachite.html", "text": "Лидерът на ВМРО-ДПМНЕ Християн Мицковски осъди бягството на бившия премиер и бивш лидер на партията Никола Груевски и смята, че е важно да се открият виновните за него и помагачите в интервю за скопския телевизионен канал „1ТВ“, цитиран от македонското електронно издание  “Вечер“ \r\n„Осъждам самия акт на бягството и начина, по който действа господин Груевски, но е много важно да се установи чия е вината за бягството и кои са помагачите , които подпомогнаха това действие\", каза Мицковски и добави, че като председател на партията насърчава хората да отговорят на всички въпроси на македонската общественост. \r\nВ гостуване в открито студио на 1ТВ, Мицковски каза, че не е имало признаци, че Груевски ще избяга от страната и смята, че отговорността трябва да се търси в институциите, които трябва да кажат как се е случило бягството. \r\n\"Това, което е важно, е да получим отговор, тъй като това се случи, защо компетентните институции в тази държава, за които мога да кажа от личен опит, че много точно знаят къде се движа аз, как не са знаели къде е пътувал Груевски, който е осъден на две години лишаване от свобода. Ако наистина не са знаели, това е голяма грешка. Крайно време е да спрем шоуто, организирано от нашето правителство. Настоявам да открият  виновниците и помагачите в разследването\", каза Мицковски. \r\nТой посочи, че е говорил с Груевски, преди  последният да обжалва съдебно решение и преди парламентарното гласуване за мандата му.  Юлиян Марков", "date": "2018.11.22", "title": "„Вечер“ (Македония): Християн Мицковски осъди бягството на Никола Груевски и настоя да се намерят виновните и помагачите"}
