{"url": "http://www.focus-news.net/news/2018/03/08/2497399/srabski-ekspert-nato-vnedryava-v-sarbiya-svoyata-dalboka-darzhava.html", "text": "По време на неотдавнашната визита в Събия на министъра на външните работи на Русия Сергей Лавров той за пореден път заяви, че Москва поддържа действията на Белград за провеждане на самостоятелна и независима многовекторна външна политика. Не е тайна, че сръбските власти се стремят към присъединяване към Европейския съюз. Но, както показа примерът със съседна Черна Гора, членството в ЕС практически винаги идва ръка в ръка с членство в НАТО. Своето мнение за това, може ли Сърбия да продължи евроинтеграцията си без по-нататъшно сближаване със Северноатлантическия алианс или даже влизането в него, изказа пред руското електронно издание Eurasia Daily сръбският експерт и Научен сътрудник на Института по политически изследвания в Белград Зоран Милошевич.\r\n„Европейският съюз и НАТО са близнаци и не бива да се разделят. Въпросът е само в това, каква тактика ще бъде използвана и дали определена страна ще влезе в ЕС през НАТО или в НАТО през ЕС. Всъщност Алиансът иска да включи в своите редици и Сърбия, тъй като очевидно има намерение да продължи да се разширява на изток. А Сърбия тук фигурира като свободна територия. Независимо от полуколониалния режим на икономическа зависимост от Запада, Сърбия все пак се явява оазис на свободата в Европа и особено на Балканите.\r\nСеверноатлантическия алианс внедряваше собствената си система по време на интеграцията на съседните страни, благодарение на което днес той разполага с механизми за смяна на правителствата, в случай, че изведнъж те проявят готовност да излязат от НАТО или ЕС. Това е т.нар. „дълбока държава“, както нарекоха тази система американците и в момента тя се вкоренява и в Сърбия.\r\nСитуацията в самата Сърбия е много сложна. Както в самото правителство, така и в значимите за функционирането на държавата институции. Там може да се наблюдава следното явление: ако някой от чиновниците не е настроен прозападно, ако той е склонен към сътрудничество с Русия или просто вижда Сърбия като самостоятелна държава, придържаща се към военен неутралитет, тогава неговият заместник задължително трябва да е от другия лагер. Тук цари абсолютно недоверие и контрол, за това е трудно да се предвиди в каква посока ще тръгне сръбския елит.\r\nНезависимо от това, има един фактор, който пречи на сръбските власти да вкарат страната в НАТО и ЕС. Това са радикалните и екстремистки искания на Брюксел във връзка с териториалната цялост на Сърбия. Важна роля тук играе съхраняването на сръбската идентичност, тъй като сърбите възприемат себе си като православен и свободолюбив балкански народ. \r\nБрюксел, осен това, че изисква от Белград да признае Косово и Метохия като втора независима албанска държава, настоява и на това сърбите да променят своята идентичност, своя генетически код, своята същност. В Сърбия има прозападно население и то няма нищо против да се промени и да стане европейско, като в страната те се наричат „втората Сърбия“. Тази „втора Сърбия“ възприема като „символ на вярата“ Вашингтон и Брюксел и се обръща към тях по време на молитва. Но за повечето сърби изискването да забравят собствената си идентичност е неприемливо и то не може да бъде изпълнено без вътрешни вълнения, които може да прераснат в голяма партизанска война. По този начин би се създала опасност да се повтори ситуацията от 1941 година, когато хитлеристка Германия окупира Балканите и започва да се придвижва на изток. Тогава в Сърбия възникнаха две освободителни движения – комунистическо и монархическо. Те оказваха доста силна съпротива, отлагайки деня на нападението на Германия срещу СССР. Ако Западът успее по някакъв начин да склони елита към влизане в НАТО и ЕС, то в Сърбия отново ще има вътрешна съпротива.\r\nПревод и редакция:", "date": "2018.03.08", "title": "Сръбски експерт: НАТО внедрява в Сърбия своята „дълбока държава“"}
{"url": "http://www.focus-news.net/news/2018/03/08/2497395/plovdiv-zasilvat-se-merkite-sreshtu-horata-koito-razhozhdat-domashnite-si-lyubimtsi-po-detskite-ploshtadki-i-parkove-v-grada.html", "text": "Засилват се мерките срещу хората, които разхождат домашните си любимци по детските площадки в Пловдив. Това каза за Радио „Фокус“ – Пловдив Стоян Алексиев, директор на ОП „Паркове и градини“. По думите му работниците от общинското предприятие едва успяват да изчистят детските площадки, парковите пространства и другите публични зелени площи в Пловдив от кучешки екскременти. Стоян Алексиев призова собствениците на домашни любимци да спазват общинските наредби и да разхождат кучетата си в изградените многобройни специализирани площадки във всеки от шестте района на града. „Отъпкани са много от цветните фигури, които оформихме през есента. Увредени са новозасадени дръвчета, замърсени са площадки, където играят нашите деца. Сигнализирал съм компетентните институции за засилване на контрола и безпощадно налагане на предвидените санкции при констатирано нарушение“, посочи Стоян Алексиев.\r\nТони МИХАЙЛОВ", "date": "2018.03.08", "title": "Пловдив: Засилват се мерките срещу хората, които разхождат домашните си любимци по детските площадки и паркове в града"}
{"url": "http://www.focus-news.net/news/2018/03/08/2497398/premierat-boyko-borisov-mozhe-da-sme-edna-ot-nay-mladite-strani-chlenki-na-es-no-sme-edni-ot-nay-distsipliniranite.html", "text": "За България и другите нови страни-членки на Европейския съюз е ключов въпросът за Многогодишната финансова рамка. Важно е тя да бъде фокусирана върху основните приоритети и да отчита нуждите за развитие на отделни ключови области като инфраструктурна свързаност, образование, иновации, опазване на външните граници на ЕС. Това заяви министър-председателят на България и председател на ГЕРБ Бойко Борисов по време на работна среща с председателя на ЕНП Жозеф Дол в София, съобщиха от пресцентъра на ПП ГЕРБ.\r\nБойко Борисов посочи, че в качеството си на председател на Съвета на ЕС, се стреми страната ни да работи активно за намирането на общ език между членките по всички актуални теми от европейския дневен ред. „Може да сме една от най-младите членки на ЕС, но в същото време сме едни от най-дисциплинираните. Доказателство за това са прогнозите растежът на БВП на страната през 2018 г. да достигне 4,2%. Освен това България пази много добре външната граница на ЕС и това дава спокойствие на нашите партньори“, подчерта Борисов. \r\nПремиерът Борисов и Жозеф Дол се обединиха около мнението, че подходът с шпитценкандидат на партиите за следващите избори за Европейски парламент през 2019 г. трябва да бъде запазен. \r\nБойко Борисов увери своя колега, че ГЕРБ и управляващото мнозинство в парламента ще продължават да поддържат проевропейския дух на страната, защото единственият и най-добрият възможен път пред България е именно евроатлантическият. Двамата разговаряха и за значението на европейската перспектива пред страните от Западните Балкани.", "date": "2018.03.08", "title": "Премиерът Бойко Борисов: Може да сме една от най-младите страни-членки на ЕС, но сме едни от най-дисциплинираните"}
{"url": "http://www.focus-news.net/news/2018/03/08/2497397/vidin-kmetat-ognyan-tsenkov-izdade-zapoved-za-denonoshtno-nablyudenie-na-vodnite-niva-vav-vrazka-s-uslozhnenata-hidrometeorologichna-obstanovka.html", "text": "Кметът на Общината Огнян Ценков провери опасни участъци територията на община Видин по подадени сигнали, свързани с покачване нивото на реките, вследствие на снеготопенето и обилния дъжд в сряда вечерта, съобщиха от пресцентъра на Общината. \r\nВ село Буковец от канала за отводняване на високопланински води, които се вливат в река Войнишка, са наводнени дворовете на няколко къщи. Около критичния участък е изградена защитна стена от 90 броя чували с пясък. \r\nВ село Градец старото корито на река Тополовец при местността „Казанджийницата” е излязла от коритото си, като е наводнила дворовете на къщите в непосредствена близост до реката. И за там Общината изпрати чували с пясък, които да възпрепятстват оттичането на водите към селото. \r\nАвария в тръба в дигата на река Делейнска до моста по пътя към с. Рупци, възникнала днес, е причинила заливане на земеделски земи. Екипите на Община Видин, Регионална дирекция „Пожарна безопасност и защита на населението” и Напоителни системи тампонираха с чували пробива, за да се ограничи интензивността на изтичащата вода. \r\nВ с. Иново нивото на възстановения участък на скъсаната преди няколко години дига е по-ниско от нивото на основната. Това налага надграждането на съоръжението с чували с пясък. За тази цел Община Видин е доставила 200 чувала с пясък за осигуряване безопасността на дигата.  \r\nВ края на работния ден кметът Огнян Ценков издаде заповед за денонощно наблюдение на водните нива и състоянието на всички хидротехнически съоръжения, както и на критичните участъци от речните легла, заливните зони в землищата и състоянието на пътищата във връзка с усложнената хидрометеорологична обстановка. \r\nПредприети са действия за предотвратяване на евентуални кризисни ситуации в населените места на Общината. \r\nСъздадена е организация за мобилизиране на службите на Община Видин за предприемане на действия при възникване на усложнена обстановка. \r\nВ складовата база на Общината е осигурен резерв от чували с пясък, който да бъде използван при необходимост.\r\nВ момента положението в проблемните участъци на населените места е овладяно.", "date": "2018.03.08", "title": "Видин: Кметът Огнян Ценков издаде заповед за денонощно наблюдение на водните нива във връзка с усложнената хидрометеорологична обстановка"}
{"url": "http://www.focus-news.net/news/2018/03/08/2497394/georgi-ikonomov-kmet-na-bansko-proektat-za-plana-na-upravlenie-na-np-pirin-ne-se-neglizhira-nito-po-otnoshenie-na-ikonomicheskoto-razvitie-nito-po-otnoshenie-na-opazvaneto-na-prirodata.html", "text": "Проектът за плана на управление на НП „Пирин“ не се неглижира нито по отношение на икономическото развитие, нито по отношение на опазването на природата. Това каза в интервю за вечерния блок „Това е България“ на Радио „Фокус“ кметът на Банско Георги Икономов във връзка с консултантска мисия на представителя на Международния съюз за защита на природата Ерве Летие. По думите на Икономов Летие ще изготви доклад в рамките на 6 седмици, който да послужи преди ЮНЕСКО. Представителят е поставил на обсъждане въпроса как ще изглежда развитието на ски зоната и региона, обясни Икономов. Ясна визия в дългосрочен план е едно от основните изисквания на Летие, добави кметът на Банско.\r\n„Ние пък му обяснихме, че поради изключително рестриктивния план за управление, който действа в момента по отношение на НП Пирин, както и поради това, че нов план за управление не се приема, ние сме с вързани ръце и не можем да вземем решение за изграждане на втори кабинков лифт вече 10 години. Не можем и да направим дългосрочна стратегия за близките 20-30 години. Нашият стремеж в момента е да приемем един достатъчно гъвкав план за управление, който да даде възможност да направим конкретни инвестиционни предложения и дългосрочна визия за развитие на ски зоната“, обясни кметът на Банско. Георги Икономов допълни, че впоследствие изготвеният дългосрочен план ще бъде оценяван по всички правила на екологичните закони. Ерве Летие се е съгласил, че в рамките само на 3 дни няма как да бъде дадена ясна оценка на новия план за управление и на неговото въздействие. За да се стигне до обективна оценка на първо място този план трябва да бъде приет, коментира Икономов.", "date": "2018.03.08", "title": "Георги Икономов, кмет на Банско: Проектът за плана на управление на НП „Пирин“ не се неглижира нито по отношение на икономическото развитие, нито по отношение на опазването на природата"}
{"url": "http://www.focus-news.net/news/2018/03/08/2497393/smolyan-provede-se-traditsionniyat-osmomartenski-turnir-po-mini-futbol-za-momicheta-organiziran-ot-obshtinata.html", "text": "Днес се проведе традиционният Осмомартенски турнир по мини-футбол за момичета, организиран от Община Смолян и РУО . Събитието се проведе в салона на ЕГ „Иван Вазов“ в гр. Смолян. Състезанието бе в две дивизии – момичета до 14 г. и момичета до 15 г. Това съобщиха от пресцентъра на Община Смолян.\r\nПреди започване на спортните срещи бе организирана церемония за откриване на събитието, като всички състезатели, официални гости и фенове изпяха химна на България. Състезанието бе открито от г-жа Горанова, директор на ЕГ „Иван Вазов“ , съобщи Александър Димитров, който отговаря за Спортните дейности в Община Смолян.\r\nСъстезанията започнаха с дивизията на момичета до 14 г. Първият мач от програмата бе между момичетата на ОУ „Иван Вазов“ - Смолян и ОУ „Стою Шишков“. Първи от предстартовата треска се отпуснаха момичетата на Шесто, които в третата минута поведоха в резултата. До края на полувремето, двата отбора стояха равностойно, като положения за гол не липсваха пред двете врати. Второто полувреме започна мълниеносно за възпитаничките на ОУ „Иван Вазов“ гр. Смолян и в рамките на първите пет минути от втората част водеха вече с 3:0, резултат запазил се до края на двубоя, коментира Димитров.\r\nВтората среща бе между ОУ „Стою Шишков“ и СУ „Св. Св. Кирил и Методий“ . Мачът започна с леко преимущество за момичетата от Четвърто. След поредна контраатака, се стигна до серия от рикошети, които доведоха до дузпа за ОУ „Стою Шишков”. Така резултатът бе открит. До края на полувремето, момичетата на Първо не можаха да създадат опасности пред противниковата врата. В края на полувремето, възпитаничките на Четвърто имаха право да изпълнят втора дузпа, която бе пропусната и така двата отбора се оттеглиха почивката при резултат 1:0 в полза на Четвърто.\r\nВторото полувреме започна много по различно и момичетата на СУ „Св. Св. Кирил и Методий“ изравниха  резултата в самото начало на мача. Натискът продължи и в следващите минути. В средата на полувремето, момичетата на СУ „Св. Св. Кирил и Методий“ гр. Смолян получиха право да изпълнят дузпа. Дузпата бе пропусната, но в следващата атака резултатът вече бе 2:1 в полза на Първо. \r\nПоследният мач в групата бе между ОУ „Иван Вазов“ гр. Смолян и СУ „Св. Св. Кирил и Методий“ гр. Смолян. След като двата отбора бяха спечелили първите си мачове, те трябваше да определят шампиона. Мачът започна двуостро с множество бързи атаки. Десет минути след началото на мача, възпитаничките на Шесто имаха право да изпълнят свободен удар в близост до противниковата врата. След много добре изпълнена  комбинация, резултатът бе открит в полза на Шесто. Минута по-късно резултатът бе удвоен, а още една по - късно, след изпълнение на дузпа, момичетата се оттеглиха на почивка при резултат 3:0 за Шесто. Второто полувреме премина при доста по-ниско темпо. След една от редките атаки, момичетата на Шесто вкараха четвърти гол. Това не отказа възпитаничките на Първо и до края на мача успяха да отбележат почетно попадение, като крайния резултат бе 4:1 в полза на СУ „Св. Св. Кирил и Методий“ гр. Смолян.\r\nТака, крайното класиране в дивизията бе следното:\r\n- ОУ „Иван Вазов“ гр. Смолян\r\n- СУ „Св. Св. Кирил и Методий“ гр. Смолян\r\n- ОУ „Стою Шишков“ гр. Смолян\r\nПри момичетата до 15 години се изигра един финален мач. Той бе между момичетата на ЕГ „Иван Вазов“ гр. Смолян и ППМГ „Васил Левски“ гр. Смолян. Мачът  бе много интересен, изпълнен с много атрактивни отигравания и на висока скорост. След първото полувреме, момичетата на ЕГ използваха отлично домакинското си предимство и водеха с 1:0. В средата на втората час, резултата бе изравнен и се стигна до изпълнение на дузпи. Това повиши градуса на емоция в салона на ЕГ до максимални стойности. В крайна сметка, по-силни психически се оказаха възпитаничките на ЕГ и заслужено спечелиха първото място.\r\nСлед края на състезанията, всички отбори изиграха едно голямо хоро и бяха наградени с купи, както и всички момичета получиха цветя от организаторите. Наградите връчиха зам.-кметът Венера Аръчкова и Мария  Семерджиева, началник  РУО в  Смолян.", "date": "2018.03.08", "title": "Смолян: Проведе се традиционният Осмомартенски турнир по мини-футбол за момичета, организиран от Общината"}
{"url": "http://www.focus-news.net/news/2018/03/08/2497396/vitsepremierat-krasimir-karakachanov-situatsiyata-sas-sastoyanieto-na-yazovirnata-sistema-v-stranata-e-pod-kontrol.html", "text": "По разпореждане на министър-председателя, в качеството си на вицепремиер свиках оперативка, за да запознаем обществото със състоянието, в което се намира язовирната система, в условията на топенето на снеговете и дъждовете, които повишават нивата на реките. Ситуацията е под контрол. Това заяви заместник министър-председателят по обществения ред и сигурността и министър на отбраната Красимир Каракачанов след заседанието тази вечер в Министерството на отбраната по въпроси, свързани със състоянието на язовирната система в страната, съобщават от пресцентъра на Министерство на отбраната. \r\nВицепремиерът Красимир Каракачанов посочи, че всички представители на министерствата на вътрешните работи, икономиката, екологията, енергетиката, земеделието и регионалното развитие и благоустройство, са докладвали за състоянието на онези язовири, които са в тяхна ведомствена компетентност. „Ситуацията е под контрол, с изключение на община Хайредин, където е имало проблеми, но те са овладени“, подчерта той. \r\nМинистерството на отбраната е подготвено и при необходимост може да включи в дейностите в помощ на населението 16 модулни формирования със специализирана техника в петте зони, на които е разделена страната, каза още вицепремиер Каракачанов. В готовност са и хеликоптери от състава на ВВС, в случай, че се наложи да се проведат животоспасяващи операции. \r\nПо отношение на мерките, които са взети, разяснения направи комисар Николай Николов – директор на Главна дирекция „Пожарна безопасност и защита на населението“ към Министерството на вътрешните работи.", "date": "2018.03.08", "title": "Вицепремиерът Красимир Каракачанов: Ситуацията със състоянието на язовирната система в страната е под контрол"}
{"url": "http://www.focus-news.net/news/2018/03/08/2497401/smolyan-riosv-konfiskuva-preparirana-ptitsa-ot-zashtiten-vid.html", "text": "РИОСВ конфискува препарирана птица от защитен вид, съобщиха от пресцентъра на екоинспекцията. Експерти от РИОСВ – Смолян провериха сигнал за продажба в град Рудозем на препариран екземпляр от вида обикновена калугерица  (vanellus vanellus). При проверката е установено, че птицата е защитен вид, съгласно Закона за биологичното разнообразие, който предвижда забрана за продажба на живи и препарирани екземпляри. На нарушителя е съставен акт за административно нарушение. Препарираният екземпляр е иззет от РИОСВ – Смолян.\r\nСъгласно Закона за биологичното разнообразие за продажба на защитени видове, включени в Приложение 3 се предвижда глоба от 100 до 5000 лева.", "date": "2018.03.08", "title": "Смолян: РИОСВ конфискува препарирана птица от защитен вид"}
{"url": "http://www.focus-news.net/news/2018/03/08/2497405/inzh-emiliya-darakchieva-inspektsiya-po-truda-neizplateni-zaplati-za-nad-17-000-lv-sa-ustanoveni-pri-proverki-v-oblast-smolyan-ot-nachaloto-na-godinata.html", "text": "През февруари служителите на Инспекция по труда са извършили 84 проверки на територията на област Смолян. Това каза за Радио „Фокус“ – Смолян инж. Емилия Даракчиева – директор на Инспекцията. При проверките са констатирани 254 нарушения на нормативните актове на трудовото законодателство, в това число 146 по Закона за здравословни и безопасни условия на труд и 108 по трудовите правоотношения. Инж. Даракчиева отбеляза, че от началото на 2018 г в четири предприятия е констатирано забавяне на изплащането на трудови възнаграждения на общо седем работника, на които се дължат 17 616 лв. В едно от предприятията проблемът е по-сериозен, тъй като работодателят дължи заплати за 7 месеца от юли 2017 г до януари 2018 г за сумата от 23 844 лв. „През 2017 г са установени общо 23 предприятия със сериозни нарушения в заплащането на труда. В четири от тях има неизплатени дължими заплати, като в едното вече редовно изплащат възнаграждения и всеки месец се покриват стари възнаграждения. В друго предприятие също редовно дължимите заплати се дават на служителите, но не и старите задължения към тях. В трето предприятие с решение на съда е обявено производство по несъстоятелност“, допълни инж. Даракчиева.\r\nТя отбеляза, че през февруари са съставени 41 акта за установяване на административни нарушения от страна на работодателите. Административно-наказателна отговорност е търсена най-вече за неизплащане на дължими трудови възнаграждения. Издадени са общо 28 наказателни постановления, а влезлите в сила през февруари са 18, като общата сума на наложените имуществени санкции и глоби на работодатели и длъжностни лица са за 45 150 лв. Инж. Даракчиева посочи, че през март ще продължат засилено инспектиране на търговските обекти в зимните курорти Пампорово и Чепеларе. Приоритет ще е контролът на законосъобразното възникване на трудовите правоотношения, заплащането на труда и работното време.\r\nДиректорът на Инспекцията по труда в Смолян каза още, че с приета промяна в ЗБУТ работодателите нямат задължение от 2018 г да подават уведомления за неподаване на годишна декларация по чл. 15 от Закона. „Задължения за подаване на декларации имат само новосъздадените предприятия, както и предприятията, които към 31 декември на предходната година имат промяна в обстоятелствата, които подлежат на деклариране. Декларации се подават в Инспекцията по труда по адреса на регистрация на предприятието, а срокът за подаване е до 30 април“, поясни инж. Даракчиева и допълни, че от началото на годината много усилено работодатели подават уведомления, а законът е променен в това отношение, с цел намаляване на административната тежест на работодателите.\r\nНели ГЕРГЬОВСКА", "date": "2018.03.08", "title": "Инж. Емилия Даракчиева, Инспекция по труда: Неизплатени заплати за над 17 000 лв. са установени при проверки в област Смолян от началото на годината"}
{"url": "http://www.focus-news.net/news/2018/03/08/2497403/silistra-natsionalen-sabor-dobrudzhanski-kukeri-organizirat-v-tutrakanskoto-selo-varnentsi.html", "text": "За четвърти път в село Варненци ще се проведе Национален събор на маскарадните игри „Добруджански кукери“ 2018. Това съобщиха организаторите от Община Тутракан и кметство село Варненци. Над 300 участници от общо 12 маскарадни групи ще вземат участие в тазгодишното издание на събора, дефилирайки на центъра на селото. Очаква се да бъдат представени автентични маски и ритуали на кукери от Калипетрово, Кайнарджа, Алфатар, Айдемир, Кошов, Белица, Старо село, Добрина, участници от Румъния и домакините от село Варненци. Съборът ще се проведе на 10 март от 10.00 часа.", "date": "2018.03.08", "title": "Силистра: Национален събор „Добруджански кукери“ организират в тутраканското село Варненци"}
{"url": "http://www.focus-news.net/news/2018/03/08/2497404/prezident-na-bosna-i-hertsegovina-prevarnaha-granichniya-vapros-mezhdu-bih-i-sarbiya-v-problem.html", "text": "Членът на президентството на Босна и Херцеговина (БиХ), избран от Република Сръбска, Младен Иванич заяви, че граничните въпроси между БиХ и Сърбия са превърнати в „голяма тема, без да има причина за това“, предава белградското радио Б -92.\r\nИванич потвърди, че позицията на Сърбия е предадена на институциите на БиХ и той очаква, че „най-накрая те ще започнат да работят по въпроса“.\r\n„Не е справедливо, че БиХ в момента няма позиция по въпроса. Аз трудно бих могъл да ускоря разрешаването на проблема сам, защото бошняците (мюсюлманите) са разстроени по този въпрос. Не може да се направи нищо без да се постигне консенсус в президентството на БиХ“, заяви той пред белградския ежедневник Vecernje Novosti.\r\nИванич добави още, че границата между двете страни е „нелогична на места“ и че Сърбия иска замяна на територия на две места покрай ж.п. линията Белград – Бар – „буквално един квадратен метър за един квадратен метър – нещо, което би било от полза и за БиХ“.\r\nЩо се отнася до земята около водноелектрическите централи Баина Баща и Зворник, Иванич подчерта, че Сърбия „никога не е искала поправка на границата за сметка на БиХ, а само правото да използва малка територия от около сто хектара в тези два района.\r\nСпоред неговите думи, Белград иска свобода на придвижването по отношение на язовирите и приема река Дрина за гранична линия.\r\nСърбия иска от БиХ безпрепятствено използване на тази територия, включително правото там да бъдат разположени машини и правото съоръженията да бъдат поправени.\r\nБ – 92 припомня, че членът на президентството на БиХ от бошняците Бакир Изетбегович заяви пред местния телевизионен канал N1, че не приема предложението на Белград и че с въпроса трябва да се занимаят експерти. „Не можем да се съгласим с нещо, с което и те не биха се съгласили също. Ако Вучич беше на мое място дали щеше да се съгласи на това? Кой би го направил в подобна ситуация, в която съм? Защо бих се съгласил на подобно нещо“, попита Бакир Изетбегович, който е син на Алия Изетбегович.\r\nПревод и редакция:", "date": "2018.03.08", "title": "Президент на Босна и Херцеговина: Превърнаха граничния въпрос между БиХ и Сърбия в проблем"}
{"url": "http://www.focus-news.net/news/2018/03/08/2497402/gl-komisar-nikolay-nikolov-gdpbzn-nyama-pryaka-opasnost-za-naselenieto-zaradi-obilnoto-snegotopene.html", "text": "Няма пряка опасност за населението заради обилното снеготопене - обобщи главен комисар Николай Николов, директор на ГД „Пожарна безопасност и защита на населението“ след оперативно съвещание при вицепремиера, отговарящ за сигурността и министър на отбраната Красимир Каракачанов. Това съобщиха от пресцентъра на МВР. В съвещанието участваха министрите на енергетиката Теменужка Петкова, на земеделието, храните и горите Румен Порожанов, на регионалното развитие и благоустройството Николай Нанков, зам.-министърът на МВР Красимир Ципов, експерти от министерствата на екологията и водите и на икономиката. \r\nВзети са всички необходими мерки и има готовност за реакция при необходимост. Изпратени са указания до областните управители и кметове за превантивни действия. Ситуацията е под контрол, а случващото се е нормално за сезона. Язовир Тича прелива, но без да създава проблеми. Във Врачанско прилива язовир Рогозен 1, обявено е частично бедствено положение в община Хайредин. „Всички сили на МВР са ангажирани с технически средства да намалят нивото и няма пряка опасност за хората“, уточни главен комисар Николов.  Реките Огоста, Скът и Янтра са с повишени нива, но и те не създават пряка опасност. Според метеорологичната прогноза, в близките дни не се очакват опасни явления, които да влошат ситуацията. \r\nМинистърът на отбраната Красимир Каракачанов обобщи, че на оперативното съвещание, проведено по разпореждане на премиера Бойко Борисов, са докладвали всички министерства и че ситуацията е под контрол. В община Хайредин положението е овладяно. Министерството на отбраната е в готовност с 16 модулни формирования да съдейства и реагира при необходимост.", "date": "2018.03.08", "title": "Гл. комисар Николай Николов, ГДПБЗН: Няма пряка опасност за населението заради обилното снеготопене"}
{"url": "http://www.focus-news.net/news/2018/03/08/2497427/afp-pol-rayan-izrazi-nesaglasieto-si-s-novite-tarifi-na-donald-tramp.html", "text": "Председателят на републиканското мнозинство в Камарата на представителите на Конгреса Пол Раян изрази в четвъртък своето несъгласие с въведените от президента Доналд Тръмп тарифи върху вноса на стоманата и алуминия в САЩ, съобщава AFP.\r\n„Не съм съгласен с това действие и се страхувам от непреднамерените негови последици“ , подчерта Раян, като в същото време приветства временното изключване на Мексико и Канада от тях. Раян добави, че „ние ще продължаваме да призоваваме администрацията да стеснява тази политика, така че тя да бъде фокусирана само срещу тези страни и действия, които нарушават търговските закони“. : Цанко Цолов", "date": "2018.03.08", "title": "AFP: Пол Раян изрази несъгласието си с новите тарифи на Доналд Тръмп"}
{"url": "http://www.focus-news.net/news/2018/03/08/2497119/pazardzhik-zatvoren-za-tovarni-mps-nad-12-tona-s-remarketa-i-poluremarketa-e-patyat-belovo-yundola.html", "text": "Мокри са пътищата в област Пазарджик, слаб дъжд вали в региона, съобщи за Радио „Фокус“ – Пазарджик дежурният в Областно пътно управление – Пазарджик. Затворен за товарни МПС над 12 тона с ремаркета и полуремаркета е пътя Белово-Юндола. За тях е въведен обходен маршрут през Варвара-Велинград-Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.08", "title": "Пазарджик: Затворен за товарни МПС над 12 тона с ремаркета и полуремаркета е пътят Белово-Юндола"}
{"url": "http://www.focus-news.net/news/2018/03/08/2497407/yorgos-papadakis-pravozashtitnik-nyama-da-ima-tsyalostno-reshenie-na-spora-za-imeto-na-makedoniya-do-sreshtata-na-varha-na-nato-prez-yuni.html", "text": "Няма да има цялостно решение на спора за името на Македония до срещата на върха на НАТО през юни, но договарянето на рамка, която да деблокира процеса на евроатлантическата интеграция на югозападната ни съседка, е възможно. Това прогнозира във вечерния блок „Това е България“ на Радио „Фокус“ Йоргос Пападакис, директор на Канцеларията за правата на малцинствата в Гърция, като уточни, че дори за тази стъпка е необходима силна политическа воля от Скопие и Атина. Според него от гръцка страна биха могли да направят не големи, но съществени за процеса компромиси.\r\n“Искането на Гърция за съставно име erga omnes (за цялостна употреба) би могло да е в един по-гъвкав вариант. Гърците искат Македония да измени Конституцията си не толкова заради иредентизмът в нея, колкото че тя започва с член първи, който казва, че държавата се нарича Република Македония. Те биха искали да се промени това и в употреба да влезе ново име Северна или Горна Македония. Това обаче Скопие няма да го приеме. Гърция би могла да остави за вътрешна употреба името на Република Македония и двете страни да се договорят за останалите – международни или двустранни институции и др. Мисля, че това би било най-разумната отстъпка от страна на Атина“, обясни Йоргос Пападакис. Той каза още, че според него международен договор до пълното решаване на спора за името би било най-доброто решение. Пападакис, обаче, уточни, че за Гърция такъв международен договор е толкова труден за преглъщане, колкото и компромис, свързан с промяната на името на Македония.", "date": "2018.03.08", "title": "Йоргос Пападакис, правозащитник: Няма да има цялостно решение на спора за името на Македония до срещата на върха на НАТО през юни"}
{"url": "http://www.focus-news.net/news/2018/03/08/2497050/predstoyashti-sabitiya-v-stranata-za-8-mart-agentsiya-fokus.html", "text": "***\r\nЕмирът на Държавата Катар Шейх Тамим бин Хамад Ал-Тани ще бъде на първото си държавно посещение в България по покана на президента Румен Радев. Церемонията по официалното посрещане на Шейх Тамим бин Хамад Ал-Тани ще се състои от 10.00 часа пред сградата на президентската институция на „Дондуков“ 2, след което двамата държавни глави ще проведат среща „на четири очи“.\r\n***\r\nМинистър-председателят Бойко Борисов ще се срещне с емира на държавата Катар Шейх Тамим бин Хамад Ал-Тани.\r\n***\r\nОт 09.00 часа Народното събрание ще проведе заседание. \r\n***\r\nОт 09.00 часа в зала „София“ в хотел „Маринела“ ще бъде открита двудневна Международна среща за ролята на дивеча в контекста на управлението на здравето на животните, организирана от Българското председателство със съдействието на ГД САНТЕ на ЕК.\r\n***\r\nОт 9.00 часа в зала „Универсум“ на International Business School (ул. Винсент ван Гог, № 7) председателят на Държавната агенция „Електронно управление“ Атанас Темелков ще даде начало на 19-ата конференция по електронно управление.\r\n***\r\nОт 9.00 часа 4 състав на Специализирания наказателен съд ще гледа делото срещу Радослав Р., Любомир Е., Петър В., Иво П., Симеон Д., Трайчо Тр., обвинени в безстопанственост в особено големи размери. \r\n***\r\nОт 9.30 часа ще се проведе заседание на Пленума на Висшия съдебен съвет. \r\n***\r\nОт 9.30 часа 2 състав на Софийския градски съд ще гледа делото срещу прокурор Димитър Захариев (чл. 143, ал. 1, чл. 338, ал. 1 НК).\r\n***\r\nОт 10.00 часа в зала „Запад” на Народното събрание председателят на Групата за приятелство Израел – България и депутат в Кнесета Ейтан Броши ще се срещне със заместник-председателя на Народното събрание Емил Христов. Ейтан Броши ще се срещне с председателя на Комисията по земеделието и храните Десислава Танева в 10.00 часа, а в 11.30 часа ще разговаря с председателя на Групата за приятелство България – Израел ген. Константин Попов.\r\n***\r\nОт 10.00 часа в сградата на КЕВР, бул. \"Княз Ал. Дондуков\" № 8-10, ет. 4 ще се проведе обществено обсъждане на доклад относно актуализация на списък с важни точки от газопреносната система на \"Булгартрансгаз\" ЕАД и проект на актуализиран списък с важни точки от газопреносната система на \"Булгартрансгаз\" ЕАД.\r\n***\r\nОт 10.30 часа 10 състав на Специализирания наказателен съд ще гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група. \r\n***\r\nОт 11.00 часа в Кино „Люмиер Лидл“ ще се състои прес-прожекция на филма „Проектът „Флорида”.\r\n***\r\nОт 11.00 часа в галерията на ул. „Славянска“ 2 ще се състои откриването на изложбата „През три морета … в пето”.\r\n***\r\nОт 11.00 часа в Националния политехнически музей ще бъде открита изложбата „Техниката у дома през първата половина на XX век“.\r\n***\r\nОт 11.00 часа в Циркова Академия София ще се проведе безплатна тренировка за всички жени.\r\n***\r\nОт 11.00 часа в Двореца, Бална зала, ще се проведе пресконференция, посветена на 70-годишнината на Националната галерия.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група.\r\n***\r\nОт 11.00 часа 8 състав на Специализирания наказателен съд ще гледа делото срещу Георче В., Борис Б. и др., обвинени в организиране и ръководене на организирана престъпна група.\r\n***\r\nОт 11.00 часа в Национален пресклуб БТА Инициатива „Граждани за устойчиво развитие“ ще даде начало на кампанията „Балканите – зона свободна от оръжие”.\r\n***\r\nОт 12.30 часа пред Министерски съвет ще се проведе протест в защита на Национален парк Пирин.\r\n***\r\nОт 13.30 часа 17 състав на Специализирания наказателен съд ще гледа делото срещу Александър В., Георги Ст. и др., обвинени в организиране и ръководене на организирана престъпна група.\r\n***\r\nОт 13.30 часа 11 състав на Специализирания наказателен съд ще гледа делото срещу Николай И., Производство за определяне на общо наказание по чл. 23-27 НК. \r\n***\r\nОт 15.00 часа състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група.\r\n***\r\nОт 15.00 часа в зала \"София\" на Гранд Хотел София ще се проведе публичен дебат с Витянис Андрюкайтис, европейски комисар по здравеопазване и безопасност на храните. В дискусията ще се включи и председателят на Парламентарната комисия по земеделието и храните Десислава Танева.\r\n***\r\nОт 18.00 часа в началото на пешеходната зона на бул. „Витоша“, на ъгъла на бул. „Патриарх Евтимий“ и бул. „Витоша“, за втора поредна година Български фонд за жените организира Шествие за правата на жените. Очаква се Шествието да тръгне в 18.30 часа и да продължи до Президентството. \r\n***\r\nОт 18.00 часа в Мраморно фоайе – партер на Столична библиотека ще бъде открита документалната изложба „75 години от спасяването на българските евреи“.\r\n***\r\nОт 18.00 часа в Мраморно фоайе – партер на Столична библиотека ще бъде открита документалната изложба „75 години от спасяването на българските евреи“.\r\n***\r\nОт 18.30 часа в Дома на киното режисьорът Роман Балаян ще представи пред българската публика „Полети насън и наяве“.\r\n***\r\nОт 09.30 часа в зала 2 на Районния съд ще се проведе заседание по делото срещу Гюлтен А. Ф. и Ремзи Н. Ф., обвинени за склоняване на свидетел да потвърди неистина пред надлежен орган на властта. \r\n***\r\nОт 14.00 часа в зала 2 на Районния съд ще се проведе заседание по делото срещу Фериде И. Т., обвинена в причиняване на имотна вреда на 15 лица. \r\n***\r\nОт 12.30 часа Камерна опера – Благоевград организира Осмомартенски концерт.\r\n***\r\nОт 10.00 часа в пресцентъра на УМБАЛ „Св. Марина“ – Варна ще се проведе пресконференция по повод Световния бъбречен.\r\n***\r\nОт 15.00 часа в Щаба на Военноморските сили командването на ВМС ще поздрави жените военнослужещи и цивилни служители, по случай 8 март – Международния ден на жената.\r\n*** \r\nОт 11.30 часа в сградата на Областна дирекция на МВР - Велико Търново ще се проведе годишния отчет - анализ за дейността на ОДМВР - В. Търново за 2017 г. \r\n*** \r\nОт 17.00 часа в ХГ „Недялко Каранешев“ ще бъде открита Художествена изложба „Майка и дете”- представя Гергана Рахнева.  \r\n***\r\nОт 14.00 часа в хотел „Маринела“, зала „Витоша“, в Дом на културата „Енергетик“ в Гълъбово Росица Кирилова и Панайот Панайотов ще изнесат безплатен за жители и гости на Общината концерт.\r\n***\r\nОт 08.30 часа в парк-хотел „Кюстендил” ще бъде открит семинар на тема „Устойчиво управление на горите в Осогово – обмен на опит и добри практики в борбата с корояда“. \r\n***\r\nОт 17.00 часа В Етнографската експозиция на Регионален исторически музей – Пазарджик ще се открие изложбата „Вотиви”.\r\n***\r\nОт 10.00 часа в Дома на културата ще се проведе пресконференция с участието на кмета на Пловдив инж. Иван Тотев по актуални теми.\r\n***\r\nОт 11.00 часа в зала 1 на Апелативния съд ще се проведе заседание по делото образувано по жалба на подсъдимия Николай Н. срещу присъда на Окръжен съд – Хасково, с която е признат за виновен в това, че е причинил смърт по непредпазливост, шофирайки в пияно състояние, след което е избягал от местопроизшествието.\r\n***\r\nВ 18.00 ч. в Конферентната зала на библиотека „Иван Вазов“ ще се проведе празник „Танц с мама“ по случай 8 март.\r\n***\r\nОт 11.00 часа във фоайето на Комплексния онкологичен център по повод Международния ден на жената музикантите от Оперно-филхармоничното дружество – Русе ще поздравят служителите и пациентите на диспансера с кратък концерт.\r\n***\r\nОт 18.00 часа в зала „Княз Александър I“ „Виртуална“ Регионален исторически музей – Русе организира феминистична разходка.\r\n***\r\nОт 10.00 часа от паркинга над болница \"Тракия\" Община Стара Загора и Туристическо дружество \"Сърнена гора\" организират първия за тази година общоградски поход.\r\n***\r\nОт 17.00 часа в галерията при НЧ „Съгласие 1869г.“ ще бъде открита изложбата „Венера“.", "date": "2018.03.08", "title": "Предстоящи събития в страната за 8 март (Агенция „Фокус“)"}
{"url": "http://www.focus-news.net/news/2018/03/08/2497059/afp-trima-dushi-sa-raneni-s-nozh-na-ulitsata-vav-viena.html", "text": "Трима души са ранени с нож на улицата във Виена, предава  AFP.\r\nДве жени и един мъж от едно семейство са сериозно ранени при атака с нож в центъра на Виена сряда вечерта, съобщават от местната полиция.\r\n„В 19:45 трима души са намушкани от нападател“, пише виенската полиция в акаунта си в социалната мрежа „Туитър“. Атаката е станала на широката търговска улица „Пратерщрасе“ в близост до станция на метрото.  Нападателят е неизвестен и се издирва, а мотивите за нападението му са неясни засега. Полицията е съобщила за още една атака с нож в същия район, но засега не е ясно дали има връзка между двата инцидента. Юлиян Марков", "date": "2018.03.08", "title": "AFP: Трима души са ранени с нож на улицата във Виена"}
{"url": "http://www.focus-news.net/news/2018/03/08/2497051/pregled-na-osnovnite-temi-v-svetovniya-pechat-agentsiya-fokus.html", "text": "Европейският съюз официално разкри редица тарифи в сряда, които от Брюксел смятат да наложат на идващи от САЩ стоки, ако американската администрация изпълни плана за въвеждане на такси на вносния алуминий и стомана, което повдига въпроса за възможна търговска война, коментира американското издание The New York Times. Обявеният от ЕС план е поредната остра реакция на предложените от Доналд Тръмп тарифи, които бяха посрещнати с повдигане на вежди в САЩ и със заплахи в международен план, пише още вестникът. Най-вероятно заради плана на държавния глава, главният икономически съветник на Тръмп Гари Коен подаде и оставка във вторник, припомня изданието. В международен план срещу възможните нови тарифи на САЩ застанаха не само близки съюзници като Канада и Великобритания, но освен това и Китай. Европейският съюз от своя страна обяви, че смята да предприеме противодействия миналата седмица, като те бяха обявени в сряда. \r\nПо думите на Сесилия Малмстрьом, европейският комисар отговарящ за търговията, ако Вашингтон предприеме такъв ход, той би „изложил на риск хиляди европейски работни места“, като комисарят подчерта, че такива действия „трябва да срещне твърд и реципрочен отговор“. Малмстрьом разкри също така, че европейски официални лица се провеждали няколко срещи с представители на администрацията на Тръмп, надявайки се да променят решението на Белия дом. \r\nШведският политик заяви още, че ако САЩ въведат такива тарифи, то ЕС ще има три възможности – да отнесе случая пред Световната търговска организация, добави защитни механизми за да защити европейската стоманена индустрия, и трето - да наложи тарифи на редица идващи от САЩ стоки. \r\nСред продуктите, които ще бъдат обложени с вносни мита от ЕС са редица стоки, сред които дрехи, бърбън, фъстъчено масло, стомана, някои видове тютюн и други. \r\nОфициални лица от ЕС побързаха да подчертаят, че организацията не търси търговска война, въпреки думите на председателя на Европейския съвет Доналд Туск, който направи препратка към изказване на Доналд Тръмп и заяви, че „търговските войни са лошо нещо и лесно се губят“. Той добави, че цел на ЕС е „да се поддържа световната търговия жива и ако се наложи да се защитава европейската такава чрез реципрочни мерки“. \r\n*** Турският президент Реджеп Тайип Ердоган е провел телефонен разговор със своя ирански колега Хасан Роухани в сряда, по време на който е била обсъдена ситуацията в Сирия и усилията да се наложи хуманитарно примирие за блокираната Източна Гута, пише вестник Daily Sabah.\r\nДвамата лидери са подчертали нуждата техните страни, заедно с Русия, да спомогнат за налагането на примирие в Сирия, пише изданието. Освен това Ердоган и Роухани са съгласни, че е нужно незабавно влизане в сила на примирието за блокирания, контролиран от бунтовници анклав Източна Гута. По-рано в сряда Съветът за сигурност на ООН проведе заседание на закрити врата, в рамките на което е била обсъдена нуждата приетата в края на февруари резолюцията за 30-дневно спиране на огъня в Сирия да бъде приложена незабавно и напълно, след като по-рано от ООН съобщиха, че голяма част от доставки за Източна Гута, включващи храни и медикаменти, са били свалени от хуманитарния конвой от сирийските власти.  \r\nИзданието отбелязва, че двамата лидери освен това са обсъдили предстоящата на четвърти април среща между Турция, Иран и Русия в Истанбул, което е продължение на преговорите в Астана.\r\n*** В сряда на самолет на „Еър Индия“ бе позволено да извърши полет между Ню Делхи и Тел Авив през въздушното пространство на Саудитска Арабия, разкриха официални лица от авиокомпанията, като това слага край на 70-годишна политика на Рияд, коментира израелското издание Haaretz. Вестникът припомня, че Саудитска Арабия не признава Израел и не позволява извършване на международни полети към Израел през саудитското въздушно пространство, но промяната на тази политика може да бъде знак на размразяване на отношенията между Израел и кралството, смята изданието, като отбелязва, че и двете страни споделят загриженост относно иранското влияние в района. \r\nВ понеделник израелският премиер Бенямин Нетаняху заяви, че индийската авиокомпания е получила разрешение да прелети над Саудитска Арабия, но неговите думи не бяха първоначално потвърдени нито от Рияд, нито от седалището на „Еър Индия“. Новият маршрут спестява около два часа път между Ню Делхи и Тел Авив, като компанията смята да извършва по няколко такива полета седмично. Не е съобщено, дали други авиокомпании също ще получат това право или то важи само и единствено за самолети на \"Еър Индия\". \r\n*** Според проучване на американската корпорация „Ранд“, озаглавено „Проучване на липсата на баланс в Европа в конвенционалната сила“, НАТО има по-малко въоръжение от Русия по източния си фланг, макар и да е прекарало години засилвайки силите си в региона, пише  Stars and Stripes.\r\n„По-солидна позиция, целяща значително да увеличи цената на военния авантюризъм срещу един или повече членове, си струва обмислянето“, пише в доклада на изследователския център. В документа не се правят специфични препоръки относно видовете сили, които могат да бъдат разположени на Източния фланг на НАТО. Но в друго, скорошно проучване на „Ранд“ се препоръчва в региона да бъдат изпратени допълнителни бригади.\r\nПрез последните години САЩ и НАТО пренареждат силите на Алианса в Европа, като все повече сили се разполагат на потенциалните „горещи точки“ като Балтийските републики и Полша. Въпреки това, според новия доклад на „Ранд“, тези действия изостават в сравнение с руския военен напредък. Русия модернизира армията си през последните години, а Москва е разположила нови и по-способни сухопътни и въздушни сили край границите на страните членки на НАТО Естония, Латвия и Литва. \r\n„В Балтийските републики съюзниците имат близо 32 хил. войници, в сравнение със 78 хил. руски в околността, които със своите висока готовност и мобилност могат да победят съюзниците“, пише в доклада. Русия има също така преимущество по отношение на танковете със 757 машини в сравнение със 129 на НАТО. \r\n„Докато страните членки на Алианса са изразходвали последните 15 години, развивайки леки сили, които лесно да могат да се разполагат в Афганистан, Русия е запазила „комбинирана сила, която поставя ударени върху мобилност и огнева мощ“, съобщава се в доклада. \r\n„Русия също така може да разполага масово сили на границите благодарение на своите железопътни и пътни мрежи и се радва на значимо преимущество при генерирането на бойни сили по време на начален период на криза“, смята „Ранд“. Също така преимуществото на НАТО по отношение на изтребителите може да бъде под заплаха заради преимуществото на руската „интегрирана противовъздушна отбрана“. \r\nВъпреки това в доклада се уточнява, че целта не е паритет с Русия „войник срещу войник, танк срещу танк и самолет срещу самолет“.\r\n***", "date": "2018.03.08", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/08/2497406/ot-gerb-nastoyaha-prezidentat-rumen-radev-da-razsekreti-stenogramata-ot-sreshtata-si-s-ruskiya-patriarh-kiril-kakvato-vsashtnost-ne-e-vodena-obzor.html", "text": "В парламента ГЕРБ настоя за разсекретяване на стенограмата от срещата между президента Румен Радев и руския патриарх Кирил. От ГЕРБ изтъкнаха, че стенограмата трябва да се разсекрети, за да се разсеят съмненията, че националната позиция е била една на срещата с премиера Бойко Борисов, а друга на тази с президента Румен Радев. „Уважаваме руската армия, благодарни сме, че е водила война в името на българската свобода, но в нея са участвали и български опълченци, така както са участвали и други националности“, обясни депутатът от ГЕРБ Тома Биков. „Искаме разсекретяване на стенограмата, за да можем всички да се убедим, че на 3 март сме имали единна позиция“, заяви той. Депутатът Красимир Велчев подчерта, че ГЕРБ веднага са обявили какво е казал премиерът Бойко Борисов на срещата с руския патриарх. „Интересно защо така и не разбрахме какво точно е казал президентът на срещата с руския патриарх“, коментира той. В отговор от прессекретариата на държавния глава обявиха, че разговорите на Румен Радев с руския патриарх Кирил и водената от него делегация не са били засекретявани, нито е водена стенограма. „Фокус“ припомня: Руският патриарх Кирил беше на посещение в България по повод националния празник 3 март и отбелязването на 140-годишнината от Освобождението на България от турско робство. Патриархът присъства на честванията на връх Шипка, където заяви: „Моля се проявилата се с особена сила преди 140 години духовна връзка между нашите народи да остане нерушима и да намери израз в братско единомислие и готовност да положим усилия за укрепване на единството на Светото Православие, да запазим християнските ценности и православните традиции на нашите отци. Това е един празник за българския и руския народ”. На националния празник руският патриарх се срещна с премиера Бойко Борисов. На срещата премиерът заяви, че освен Освобождението и националния празник на страната, България отдава почит и към загиналите воини в Руско-турската война, най-много от които са от Русия. Патриарх Кирил подчерта, че в Руско-турската освободителна война Русия е била водена от разбирането, че българите са братски, православен народ, а не от политически цели. На 4 март българският патриарх Неофит и руският патриарх Кирил отслужиха съвместна литургия в катедралата „Св. Александър Невски“. В катедралния храм руският патриарх посочи: „Преди 140 години Русия е потресена от страданията на единоверния български народ и решава да го защити, без да получи нещо в замяна“. В същия ден на „Дондуков“ 2 патриарх Кирил се срещна и с държавния глава Румен Радев. „Българският и руският народ са свързани от дълбоки духовни и културни връзки и голям принос за това имат Българската православна църква и Руската православна църква – още от делото на Светите братя Кирил и Методий и пренасянето на славянската писменост в Русия“, изтъкна президентът. Патриарх Кирил призова паметта за героичната борба на руси и българи за освобождението на православна България да се съхранява, независимо от политическата конюнктура. Руските медии отделиха огромно внимание на посещението на руския патриарх в България. Те акцентираха върху разочарованието на патриарха от начина, по който се интерпретира ролята на страната в освобождението на българския народ.\r\nБиляна ИВАНОВА", "date": "2018.03.08", "title": "От ГЕРБ настояха президентът Румен Радев да разсекрети стенограмата от срещата си с руския патриарх Кирил, каквато всъщност не е водена (ОБЗОР)"}
{"url": "http://www.focus-news.net/news/2018/03/08/2497057/rusofili-i-rusofobi-sred-patriotite-obzor.html", "text": "Посещението на руския патриарх Кирил в България стана причина за разногласие в коалицията „Обединени патриоти”. Поводът - пред журналисти след края на визитата си патриарх Кирил изрази недоволството си от споменаването на воините от други народи, загинали за Освобождението на България и последвало интервю на вицепремиера и лидер на НФСБ Валери Симеонов, в което заяви: „Патриарх Кирил трябва да е ясно на хората какъв е - той не е слязъл от небесата. Той не е слязъл от рая и не е пратеник на Господ Бог, нито на Иисус Христос. Патриарх Кирил е известен като \"цигарения митрополит\" на Русия. От 96-та година той има 14 млрд. долара от внос на безакцизни цигари. Тоя хитрец е внесъл безакцизни цигари и 4 млрд. вино за нуждите на църквата - пак безакцизно. Тоя същият има частен самолет, има вила в Швейцария, на тоя часовникът му е 30 000 и тоя същият да има наглостта да раздава правосъдие пред българския президент?! Недопустимо е духовно лице, когато се споменават жертвите в сраженията, той да им вади костите и да ги изхвърля от историята. Това не е източноправославен духовник. Това е агент Михайлов от съветското КГБ - доказано. Второразрядно съветско ченге да дойде да ми казва кое е истина и кое не, няма как да стане“.\r\nОт Парламентарната група на „Обединени патриоти” разпространиха в кулоарите на парламента позиция, в която се посочва, че групата се разграничава от казаното от Валери Симеонов и определя думите му като „груби и недопустими нападки”. \r\n„Считаме, че е недопустим подобен език към Негово светейшество патриарха на Руската православна църква Кирил, който беше приет официално от премиера на Българи Бойко Борисов, президента Румен Радев и отслужи заедно с българския патриарх Неофит празнична литургия по случай 140 г. от Освобождението на България от турско робство”, се посочваше още в позицията, която завършва с призив към вицепремиера Симеонов да поднесе своите извинения. \r\nПозицията веднага предизвика множество коментари. Заместник-председателят на ПГ на „Обединени патриоти” Валентин Касабов, който е и заместник-председател на НФСБ, коментира: „Това са глупости. Който ги е писал – това са безумни неща”. Той подкрепи вицепремиера Симеонов за казаното от него и подчерта: „Аз лично по същия начин мисля, както и колегите от нашата партия. Оттук нататък, който говори от името на парламентарната група, да си пише името”. Той призова за коментар да бъде търсен председателят на групата Волен Сидеров, тъй като неговото име е написано на разпространената позиция. „Ако продължат с тези декларации, нещата стават лоши. Проблем за момента няма, но може да се появи”, допълни още Касабов. Организационният секретар на ВМРО Юлиан Ангелов също коментира темата. „Смятаме, че все пак трябва да има определено съобразяване в говоренето по определени теми. Не може да носим отговорност за изказаното от някои хора лично мнение. Ние си имаме друго мнение, те си имат друго мнение и това си е тяхно право”. На въпрос дали тази позиция застрашава единството на групата, той отговори: „За момента не виждам да е застрашено. Не знам какви ще бъдат процесите оттук насетне”. Зам.-председателят на АТАКА Десислав Чуколов обясни, че текстът на позицията е бил гласуван на заседание на ПГ на „Обединени патриоти” и приет с необходимото мнозинство, съгласно правилника. „Винаги има разногласия, все пак е демокрация”, коментира той пред журналисти.   \r\nИван ЛАЗАРОВ", "date": "2018.03.08", "title": "Русофили и русофоби сред патриотите (ОБЗОР)"}
{"url": "http://www.focus-news.net/news/2018/03/08/2497118/veliko-tarnovo-gradskiyat-transport-v-grada-e-bezplaten-za-vsichki-dami-po-povod-mezhdunarodniya-den-na-zhenata.html", "text": "Безплатен за дами е градският транспорт в старата столица. Поводът е Международният ден на жената, който отбелязваме днес – на 8-ми март, предаде репортер на Радио „Фокус“ – Велико Търнов. Жестът е комплимент от превозвачите в областния център, с който те засвидетелстват признателността си към нежния пол.\r\n8-ми март е обявен за Международен ден на работещата жената с резолюция, приета от Общото събрание на ООН през декември 1977 година.  Празнува се в над 30 държави по света като израз на признание на икономическите, политическите и обществените постижения на жените. През 2017 година ООН отбелязва празника под мотото „Жените в променящата се работна среда: Планетата 50 на 50 до 2030 година“. В много страни, включително и в България, 8 март се чества и като Ден на майката.\r\nПървото женско дружество в България е основано през 1857 г. в град Лом. Първоначално (от 1911 г.) празникът се отбелязва с беседи в тесен кръг, а през 1915 г. е първото публично честване. Като общобългарски празник 8 март се чества от средата на ХХ век.", "date": "2018.03.08", "title": "Велико Търново: Градският транспорт в града е безплатен за всички дами по повод Международния ден на жената"}
{"url": "http://www.focus-news.net/news/2018/03/08/2497056/pravdaru-mezhdunarodniyat-den-na-zhenata-pretarpyava-metamorfozi.html", "text": "Международният ден на жената претърпява метаморфози, пише руският вестник „Правда.ru“.\r\nВестникът пише, че празниците се изменят защото са живи и същото се отнася и за 8 март – Международният ден на жената също претърпява своите метаморфози. От Ден за протест за права на жените в много страни се е превърнал в празник на жената. Международният ден на жената се отбелязва от ООН и в много страни съответно.\r\nЕдинствено в САЩ, където този ден се отбелязва за първи път преди 110 години с митинг за равноправие на жените, свикан от ню-йоркската  социалдемократическа женска организация, този ден не се отбелязва.\r\nЗащо е така се разбира от само себе си. В страната, в която побеждава ненавистта към мъжете, изразена в обвинения за сексуални посегателства не може да става и дума за ден отбелязван по „джендърен“ признак.\r\nЗападът, макар и вече напуснал златната среда, все още не е достигнал до такива крайности. Макар и посоката да води целенасочено натам. Атака наречените „цивилизовани страни“ се явяват пример за деградация на  майчинството и раждането на деца, според вестника. Юлиян Марков", "date": "2018.03.08", "title": "„Правда.ru“: Международният ден на жената претърпява метаморфози"}
{"url": "http://www.focus-news.net/news/2018/03/08/2497055/moskovskiy-komsomolets-reytingat-na-vladimir-putin-v-golemite-gradove-pada.html", "text": "Рейтингът на Владимир Путин в големите градове пада по данни на Всерусийския център за изучаване на общественото мнение (ВЦИОМ), цитиран от руският вестник  Московский Комсомолец“.\r\nРейтингът на  кандидата за президент на Руската федерация и настоящ държавен глава в Санкт Петербург е паднал за периода от 10 януари до 18 февруари от 69,7 до 57,1 процента. С около 12 процента е паднал рейтинга му и в други милионни гардове от края на миналата година.\r\n„В големите градове факторите страх и административен натиск оказват по малко влияние. Освен това жителите им  разполагат с повече източници на информацияи затова са по-критични към властите. Хората си спомнят, че има още кандидати“, казва Валерий Федоров, ръководител на ВЦИОМ пред руския вестник „Ведомости“, цитиран от „Московский Комсомолец“\r\nПо даннни на ВЦИОМ на първо място сред кандидатите за президент е Владимир Путин с 69,7 процента следван от Павел Грудинин с едва 7,1 процента. Ксения Собчак е само с 1,1 процента.  Юлиян Марков", "date": "2018.03.08", "title": "„Московский Комсомолец“: Рейтингът на Владимир Путин в големите градове пада"}
{"url": "http://www.focus-news.net/news/2018/03/08/2497061/stara-zagora-prokuraturata-povdigna-obvinenie-na-16-godishno-momiche-umartvilo-novorodenoto-si-dete-obzor.html", "text": "Районна прокуратура-Казанлък провежда разследване по досъдебно производство за убийство на новородено дете от неговата майка – 16-годишно момиче с инициали П. Л. Според данните, оповестени от Апелативна прокуратура-Пловдив, на 5 март т.г., около 15.00 часа, в Районно управление на МВР в Казанлък е получен сигнал от лекари от МБАЛ „Д-р Хр. Стамболски“ за приета жена след раждане, която не дава обяснение къде е новороденото. При прегледа е установено, че на 1 март 2018 г., в къща в с. Средногорово непълнолетната е родила момченце. Събраните до момента от държавното обвинение доказателства сочат, че родилката е умъртвила детето чрез удушаване с ръце. Мъжът, който съжителствал с нея на семейни начала, е сложил новороденото в найлонова торба и го е занесъл в постройка в землището на селото, където го оставил в неработещ хладилник. Извършен е оглед на местопроизшествието, при който в полиетиленова торба е открит трупа на новороденото дете и плацента. Те са предадени за съдебно-медицинска експертиза в МБАЛ-Стара Загора. \r\nСъгласно разпоредбите в Наказателния кодекс, тъй като извършителят на престъплението е непълнолетно лице, се предвижда наказание „лишаване от свобода“ до две години. Извършени са и разпити на свидетели. Изготвена е съдебно-медицинска експертиза, която установила причината за смъртта на новороденото. Активните действия по събиране на доказателства под ръководството на прокурор от Районна прокуратура - Казанлък продължават. Назначена е и комплексна психолого-психиатрична експертиза, при която ще се установи психичното състояние на майката преди и по време на извършване на деянието.", "date": "2018.03.08", "title": "Стара Загора: Прокуратурата повдигна обвинение на 16-годишно момиче, умъртвило новороденото си дете (ОБЗОР)"}
{"url": "http://www.focus-news.net/news/2018/03/08/2497058/afp-deset-choveka-zagivat-v-avtobusna-katastrofa-v-peru.html", "text": "Десет човека  загиват в автобусна катастрофа в Перу, предава  AFP.\r\nПревозното средство напуска пътното платно и пада в 100-метрова пропаст, като в резултат на произшествието загиват най-малко десет човека, а са ранени повече от двайсет. Произшествието става в ранните часове в сряда по така наречената „Междуокеанска магистрала“, свързваща Перу с Бразилия в района на Аякучо в Андите. \r\nАвтобусът е пътувал от столицата Лима до Керобамба и е превозвал 50 човека.\r\nАгенцията припомня, че през януари и февруари в Перу са станали две автобусни катастрофи, при които са загинали общо 97 човека. Юлиян Марков", "date": "2018.03.08", "title": "AFP: Десет човека  загиват в автобусна катастрофа в Перу"}
{"url": "http://www.focus-news.net/news/2018/03/08/2497400/afp-donald-tramp-shte-vdigne-vnosnite-mita.html", "text": "В съобщение от Белия Дом се казва официално, че Доналд Тръмп ще вдигне митата за вносна стомана и алуминий по-късно в четвъртък, предава AFP.\r\n„Президентът ще подпише протоколите от раздел 232 за вносните стомана и алуминий в 15:30 часа (21:30 българско време)“, се казва в съобщението на Белия Дом.\r\nПревод и редакция:", "date": "2018.03.08", "title": "AFP: Доналд Тръмп ще вдигне вносните мита"}
{"url": "http://www.focus-news.net/news/2018/03/08/2497064/parlamentat-preodolya-sedmoto-prezidentsko-veto-obzor.html", "text": "Депутатите преодоляха седмото вето на президента Румен Радев и така отново приеха окончателно промените в Закона за банковата несъстоятелност. В края на месец октомври миналата година ДПС обяви, че Делян Пеевски, Йордан Цонев и Хамид Хамид подготвят законопроект за промени в Закона за банковата несъстоятелност. Предложението бе внесено в парламента седмица по-късно с мотиви, свързани със случилото се с КТБ и нейните активи след обявяването ѝ под особен надзор на 21 юни 2014 г. досега. Промените бяха приети от парламента на 9 февруари тази година. Според вносителите законодателните промени дават правен инструмент на синдиците на КТБ „да върнат на държавата заграбеното“. Промените включват забрана за квесторите, временните синдици и синдиците да заличават обезпечения, учредени в полза на банката в несъстоятелност. Въвежда се и относителна недействителност на всяка сделка за прехвърляне на вземане с произход от банка. Законопроектът предвижда също обявяването за нищожни на всички заличавания на учредени обезпечения, извършени в периода от поставянето на банката под особен надзор до започване на осребряването нейното имущество, както и недействителност на сделки, имащи за предмет прехвърляне на дялове или акции, извършени от длъжници на банка след поставянето ѝ под специален надзор. \r\nНа 21 февруари тази година президентът Румен Радев наложи вето и върна за повторно разглеждане 3 параграфа от Преходните и заключителните разпоредби в Закона за банковата несъстоятелност. Според държавния глава обществото има нужда да знае конкретните последици от приетия закон. Тогава от ДПС изтъкнаха, че има неразбиране на предложенията им, които целят да се противодейства на вторичното разграбване на активите на банката. От ГЕРБ се усъмниха дали президентското вето не е свързано с Елена Йончева и отказа ѝ да отговори дали е участвала в съдружие с офшорна фирма, която в съдружие с друга е източила 42 млн. лева от КТБ.\r\nПо време на обсъждането на президентското вето в пленарна зала народният представител от ПГ на ГЕРБ Делян Добрев заяви, че вече един месец задава въпрос и не получава отговор – каква е връзката на БСП и на депутати от БСП с КТБ? Той отново попита и дали народният представител от БСП Елена Йончева е съдружник с офшорна компания и превела ли е тази компания 315 000 лева и от къде идват тези пари. В процедура по начина на водене народният представител от ПГ на „БСП за България” Крум Зарков изрази несъгласие с начина, по който протича дебатът и подчерта: „Дебатът, въпреки че има КТБ в него, не е за кой какво е правил в КТБ, а е за ветото на президента. Второ – народните представители нямат основания да задават въпроси на други народни представители от тази трибуна. Има институции, където това трябва да се направи”. \r\nНародният представител от ПГ на ГЕРБ и председател на Комисията по правни въпроси Данаил Кирилов заяви, че в този законопроект не са нарушени конституционни принципи. В изказването си Кирилов подчерта, че този законопроект цели да обезпечи възможността синдиците, респективно – кредиторите, да получат справедливо осребряване на имуществото, така че масата на несъстоятелността да бъде попълнена в максимална степен. В реплика народният представител от ПГ на „БСП за България” Крум Зарков подчерта, че според него, когато законодателят се намеси по вече възникнал казус, по-често създава повече проблеми, отколкото решава. \r\nДепутатът от ПГ на ДПС Хамид Хамид подчерта, че не подкрепят мотивите на президента и заяви: „На първо място искам да отбележа как започват мотивите на държавния глава. Той споделя и подкрепя целта на законопроекта. За нас тази подкрепа е важна. По-нататък държавният глава посочва, че тези цели трябва да се постигнат с конституционосъобразни средства. Тук искаме да изразим нашето несъгласие”. Според него средствата, начинът и текстовете, които са приложили, са законосъобразни и в съзвучие с цялото българско законодателство. По думите му една от големите забележки в мотивите е, че се приемат текстове със задна дата – ретроактивно действие. Според него това действие е уредено в Закона за нормативните актове в чл. 14. В ал. 3 на същия текст законодателят е посочил кога не може да се ползва текстове с ретроактивно действие. \r\nНа брифинг в Народното събрание народният представител от ПГ на ДПС Йордан Цонев обяви, че ДПС пита финансовия министър за броя на заличените обезпечения от КТБ, съдебните дела за прихващания и за списъка на извършените изплащания. Той благодари на държавния глава, че е изказал подкрепа за целите на законопроекта. „Написахме писмо до министъра на финансите, с което го помолихме да ни съдейства с отговор на три въпроса чрез синдиците на КТБ, за да задоволим обществения интерес и да отговорим на призива на президента. Първо, какъв е списъкът на извършените до момента от страна на КТБ заличавания, освобождавания на уредени в полза на банката обезпечения?“, попита Цонев. „Второ - списъкът на извършените до момента изплащания, който съдържа следните реквизити: физическо и юридическо лице, което и извършило прихващането в съответната валута“, каза Цонев. Депутатът заяви, че от ДПС питат и за броя на заведените съдебни дела за прихващания. „Броят на заведените съдебни дела са 205. Материалният интерес на тези дела е 1 млрд. 174 млн. 252 хил. 811 лв. Стойността на заличените обезпечения в полза на КТБ е 233 млн. 147 хил. 298, 3 лв.“, коментира Цонев. „Смятаме, че тези цифри ще убедят президента и неговата администрация и вас и българското общество, че общественият интерес е много значим и си струва използването на този правен законодателен акт. Така отговаряме на мотивите за президента. Тази точка ще влезе след малко в зала и ние аргументирано ще защитим законопроекта“, каза още Йордан Цонев.\r\nЛюба АЛЕКСИЕВА", "date": "2018.03.08", "title": "Парламентът преодоля седмото президентско вето (ОБЗОР)"}
{"url": "http://www.focus-news.net/news/2018/03/08/2497053/yok-na-istanbulskata-konventsiya-zasega-obzor.html", "text": "насилието над жени и домашното насилие. Текстът на Конвенцията се изтегля и от Народното събрание, където е внесен за ратификация.Министър-председателят Бойко Борисов уточни, че след внасянето на документа за ратификация в Народното събрание са последвали много тежки реакции и отмяната се прави както за да се успокои обществото, така и заради негативните реакции на коалиционните партньори, православието и мюфтийството. „Ние сме правителство, избрано от народа, и трябва да се съобразим с това, което той иска. Като се произнесе Конституционният съд, ще можем спокойно да водим дебати и в спокойна политическа и обществена атмосфера да се претегли всичко, което е \"За\" и \"Против\". Но с този акт ние считаме, че ще приключи тази тема, по която несправедливо бяхме обвиняеми“, каза още премиерът Борисов.Министърът на правосъдието Цецка Цачева обясни, че са подготвени изменения в Наказателния кодекс и в Закона за домашното насилие и има готовност те да бъдат внесени в Народното събрание. „Нека да изчакаме решението на Конституционния съд, след което в зависимост от неговия отговор, според мен ще е нужно да бъдат извършени изменения и допълнения в сега действащи закони във връзка с превенцията и с противодействието на насилието над жени, в това число и домашното насилие“, каза още министър Цачева. Тя посочи, че измененията ще бъдат в две групи, като едното е свързано с Наказателния кодекс, а другото – със Закона за домашното насилие. По думите ѝ има готовност в момента, в който бъде постановено конституционно решение, тези изменения да бъдат внесени през Министерски съвет в Народното събрание.\r\nПаралелно в Народното събрание депутатите дебатираха по предложението на БСП за произвеждане на национален референдум за ратифицирането на Истанбулската конвенция с въпрос: „Против ли сте Народното събрание на Република България да ратифицира така наречената Истанбулска конвенция от 11.05.2011 г.?\". \r\nПо време на обсъждането тонът в пленарна зала се изостри.Лидерът на БСП Корнелия Нинова се обърна към ГЕРБ и заяви: „Когато народът веднъж се произнесе с „не“ на Истанбулската конвенция, този въпрос се затваря завинаги и вие не можете да го внасяте отново и отново. От това искате да избягате. Без референдум ще я внесете отново, когато се постигне консенсус по тази тема. От името на БСП за България“ ви информирам, че консенсус и съгласие от наша страна по тази тема няма да получите при никакви условия“. Нинова поясни, че ГЕРБ не са съществували, когато БСП подаде документите на България за ЕС. По думите й през всички години от БСП са отстоявали европейската политика. „Внушението, че сме против Европа няма да приемем никога“, каза Нинова и допълни, че големият шанс на България да бъде европредседател на Съвета на ЕС е опропастен. „Вие опропастявате европейската перспектива на България, защото откакто е започнало председателството и Европа, и България се занимават само със скандалите, генерирани от ГЕРБ и Патриотите“, уточни тя.Председателя на ПГ на ГЕРБ Цветан Цветанов заяви, че БСП никога няма да бъде политическа сила с ясна визия и последователни действия. „Хубаво е, че БСП повдигнаха отново темата за Истанбулската конвенция, защото българското общество е свидетел на това двойно лице и двойни стандарти, които прилага БСП. Много е лесно да се заиграем със страховете на хората. Много лесно е да видите къде е вълната и да се закачите. В това отношение сте номер едно”, коментира Цветанов. \r\nПо време на разискването от ДПС обявиха, че няма да подкрепят предложението на БСП за референдум за Истанбулската конвенция. Народният представител от ПГ на ДПС Хамид Хамид коментира: „Тръгнали сте, колеги, с топ на лов за яребици. Не всичко подлежи на референдум. Не виждаме да се налага провеждане на референдум“. Славчо Атанасов от „Обединени патриоти“ коментира, че от БСП са постигнали определен обществен отзвук, но в момента пресоляват нещата и в един момент те ще се обърнат срещу тях.\r\nСлед близо двучасов оспорван дебат със 67 гласа „за”, 121 – „против” и 23 – „Въздържал се” парламентът отхвърли предложението на „БСП за България” за провеждане на национален референдум с въпрос „Против ли сте Народното събрание на Република България да ратифицира така наречената Истанбулска конвенция от 11.05.2011 г.?\".", "date": "2018.03.08", "title": "Йок“ на Истанбулската конвенция, засега (ОБЗОР)"}
{"url": "http://www.focus-news.net/news/2018/03/08/2497066/bbc-kakvo-e-populizam-i-kakvo-tochno-oznachava-tozi-termini.html", "text": "Какво общо имат Доналд Тръмп, Джеръми Корбин и Родриго Дутерте, се пита в анализ BBC.\r\nНезависимо от различията си, всеки е обявен за популист.\r\nПопулизмът е във възход - особено сред дясното на Европа и в САЩ, където помогна на Доналд Тръмп. Италианските популистка партия Движение „Пет звезди“ и антиимигрантската Лига се очертаха като двете главни действащи лица в последните избори – най-новите от няколко подобни резултати в Европа.\r\nНо има разлика между това да бъдеш популярен и да бъдеш популист.\r\nВ политическите науки популизмът е идеята, че обществото е разделено на две групи, които са в противоречие един с друг - \"чистият народ\" и \"корумпирания елит\", според Кас Муде, автор на книгата „Популизъм: много кратко въведение“.\r\nТерминът често се използва като един вид удобна политическа обида. Британският лейбърист  Джеръми Корбин е обвинен в популизъм заради лозунга на своята партия \"за мнозина, а не за малко\", но това не е съвсем същото. С думата \"обикновено се злоупотребява, особено в европейския контекст,\" според Бенджамин Мофит, автор на \"Глобалният възход на популизма\". Истинският популистки лидер твърди, че представлява единната \"воля на народа\". Той стои в опозиция срещу враг, често въплътен от сегашната система - имайки за цел да \"дренира блатото\" или да се справи с \"либералния елит\".\r\n\"Той обикновено се приписва на дясното в европейски контекст ... но това не е желязно правило\", казва Мофит.\r\nВъзходът на дясното\r\nПопулистките партии могат да бъдат навсякъде в политическия спектър. В Латинска Америка беше покойният президент на Венецуела Уго Чавес. В Испания има партия „Подемос“, а в Гърция етикетът е приложен и към „СИРИЗА“. Всичко това е отляво.\r\nНо \"най-успешните популисти днес са отдясно, особено радикалното ДЯСНО\", казва професор Муде. Политиците \"като\" Марин Ле Пен във Франция \", Виктор Орбан в Унгария и\" Доналд Тръмп \"в САЩ, съчетават популизма с [антиимигрантския] нативизъм и авторитаризъм\", добавя той. Но в действителност, Популизмът  не е нищо ново.\"Политолози го изследват през последните 25-30 години\", казва д-р Мофит, но признава, че \"има ускорение\".Експертите посочват както обществени промени като мултикултурализма и глобализма, така и по-конкретни кризи, които стоят зад възхода на популистките партии в Европа. Мартин Бул, директор на Европейския консорциум за политически изследвания (ECPR), заявява, че появата на популистки партии в Европа може да се открие в началото на 2000-те, но те останаха малки през следващите няколко години.\r\nНаблюдаваното увеличение изглежда се случва \"от 2008 г. - и особено през 2011 г., когато банковата криза се превърна в криза на държавния дълг\", каза той.\r\nТова беше рядък случай, когато една елитна класа - богатите банкери - можеше да бъде идентифицирана като пряко отговорна за криза, която засягаше по-голямата част от обществото.\r\n\"Аз съм народът\"\r\nВ книгата си \"Глобалното нарастване на популизма\" д-р Мофит твърди, че съществуват и други черти, свързани с типичния популистки лидер.\r\nЕдната е \"лоши нрави\" или поведение, който не е типично за политиците - тактика, използвана от президента на САЩ Доналд Тръмп  и президента на Филипините Родриго Дутерте. Другата, казва той, е \"поддържане на кризисно състояние\" - и винаги да изглежда, че е в офанзива.\r\n\"Политическият лидер, който се сдобива с власт, е\" принуден \"да бъде в постоянна кампания, за да убеди хората си, че той не е статуквото - и никога няма да бъде\", смята проф. Надя Урбинати от Колумбийския университет. Тя твърди, че популисткото поведение е \"изтъкано  от негативи\" - дали е антиполитика, анти-интелектуализъм или анти-елитаризъм. Това е една от силните страни на популизма - той е гъвкав. Той е \"изключително мощен, защото може да се адаптира към всички ситуации\", казва тя.\r\nДруга често срещана линия на поведение сред популистките лидери е те да не харесват \"сложните демократични системи\" на съвременното управление, предпочитайки пряката демокрация като референдуми, според проф. Бул.\r\nТова също така е свързано с приликите му с авторитаризма, твърди той - липсата на доверие в установената система води до \"силни\" лидери. \"В крайна сметка лидерът взема решението по начин, който просто не е възможен в традиционните демокрации\", казва той. Това чувство е най-добре олицетворено от венецуелския президент Уго Чавес, който веднъж каза: \"Аз не съм индивид - аз съм народът\".\r\nТакова мислене \"може да доведе до това, че лидерите да смятат, че са непогрешими\", каза д-р Мофит. \"То преструктурира политическото пространство по нов и страховит начин\".\r\nВ края на краищата, ако не сте с \"хората\", тогава трябва да сте против нас.\r\nЕто защо на популистките лидери често се гледа с подозрение - и защо терминът често се използва като вид обида за политик, който обещава твърде много.\r\nТова, което проф. Бул казва, се нарича \"безотговорно наддаване\".\r\n\"За да получат подкрепа, те са по-бързи от установените партии да правят оферти или да обещаят да променят нещата ... това  при по-внимателна преценка може да  се окаже неосъществимо\", казва той.\r\n\"Може да си зададете въпроса до колко е добро за демокрацията\", добавя той. Юлиян Марков", "date": "2018.03.08", "title": "BBC: Какво е популизъм и какво точно означава този термин?"}
{"url": "http://www.focus-news.net/news/2018/03/08/2497054/gazet-ru-kak-se-razvalyat-otnosheniyata-mezhdu-moskva-i-london.html", "text": "Как се развалят отношенията между Москва и Лондон, пише руският вестник „Газета.ru\"\r\nСитуацията около отравянето на бившия руски офицер Сергей Скрипал и дъщеря му отново стана причина за обвинения по адрес на Москва, въпреки че британските власти разглеждат „руската следа“ като единствена версия. Британските медии не изключват инцидентът да повлече развалянето на икономическите отношения между Лондон и Москва. В момента британската полиция и разузнаване разглеждат няколко версии за отравянето на бившия полковник. В частност една от версиите се явява „опит за убийство, свързан с Русия“. Според източник на британския вестник The Times основната версия, е че покушението е спонсорирано от държава. А втората версия е личен мотив. Във Великобритания дават да се разбере, че гледат на инцидента много сериозно, като британският външен министър Борис Джонсън заплаши с „твърди“ ответни мерки, включително изтегляне на английския национален отбор от предстоящото Световно първенство по футбол в Русия. Според друг английски вестник  Financial Times икономическите връзки между Русия и Обединеното кралство могат да пострадат. Отношенията между двете държави, които и без това са близки до времето след Втората световна война, могат да „замръзнат още“. Изданието напомня, че Великобритания като част от Европейския съюз наложи санкции на Русия във връзка с Крим, които може да продължи и след като напусне Съюза. Въпреки лошите политически отношения, икономическите съвсем не са токова лоши и даже се подобряват през  2017 година в сравнение с 2016 година. Английският вестник обаче смята, че ако вината на Русия за отравянето на Скрипал се потвърди, ще последват нови икономически санкции. Юлиян Марков", "date": "2018.03.08", "title": "„Газет. ru\": Как се развалят отношенията между Москва и Лондон"}
{"url": "http://www.focus-news.net/news/2018/03/08/2497065/huffington-post-dzheremi-korbin-obvini-tereza-mey-che-se-namesva-v-sauditskite-voenni-prestapleniya-v-yemen.html", "text": "Юлиян Марков", "date": "2018.03.08", "title": "Huffington Post: Джереми Корбин обвини Тереза Мей, че се намесва в саудитските военни престъпления в Йемен"}
{"url": "http://www.focus-news.net/news/2018/03/08/2497070/bsp-i-protestirashtite-sreshtu-sdelkata-s-chez-poiskaha-ostavkata-na-premiera-boyko-borisov-obzor.html", "text": "БСП и протестиращите срещу сделката с ЧЕЗ поискаха оставката на премиера Бойко Борисов. Протестът се проведе пред Министерски съвет, където се събраха стотици хора от цялата страна. Протестиращите блокираха за няколко часа булевардите \"Цар Освободител\" и \"Дондуков\".  Хората скандираха \"Оставка\", \"Мафия\" и \"Бойко\". Те дори се опитаха да връчат мотиви за оставката на правителството, но бяха блокирани от полицейски кордон. До сериозни сблъсъци на протеста не се стигна, а малко след опита си да влязат в Министерски съвет протестиращите започнаха да се разотиват.  По време на протеста гражданите  се включиха  в подписката, организирана от БСП за спиране на сделката с ЧЕЗ.  В протеста се включиха лидерът на БСП Корнелия Нинова, заместник-председателят на БСП Кирил Добрев и депутати от парламентарната група на партията. Там бе и председателят на АБВ Константин Проданов. \r\nКорнелия Нинова се обърна към премиера Бойко Борисов и му каза, че народът е излязъл по улицата и всеки ден си казва думата, а тя е: \"Оставка\". Тя каза на министър-председателя, че иска неговата оставка, защото вместо обещаната стабилност, една година внася само дестабилизация в държавата. „Скъпи българи, промяната е възможна, важно е ние, вие, заедно да я поискаме. Затова се обръщаме днес към всички вас. Вярвайте, не губете надежда. Знаем, че целият преход ви е обезверил. Знаем, че има разочарование от политическата класа. Молим ви, не му се поддавайте. Вярвайте най-вече в собствените си сили, а ние ще дадем на тези сили оня тласък в българския парламент, по българските площади, от който те имат нужда, за да завършат с една победа на народа и неговата воля – за свободна, демократична, развита България“, каза лидерът на БСП. Говорителят на ПГ на \"БСП за България\" Елена Йончева коментира, че ГЕРБ днес разграбват електроразпределението на България, утре това ще бъде \"Топлофикация\", а вдругиден водата. Йончева коментира, че недоволството срещу ЧЕЗ не трябва да се изразява само в социалните мрежи, а на площадите. От БСП заявиха още, че е ясно, че зад Гинка Върбакова стои Бойко Борисов.  \r\nМеждувременно стана ясно, че \"Инерком\" разполага с девет месеца, за да плати сделката за ЧЕЗ след финализирането ѝ. В противен случай чешката компания ще усвои банковата гаранция, издадена за \"Инерком\" от 5 милиона евро.\r\nДеница КИТАНОВА", "date": "2018.03.08", "title": "БСП и протестиращите срещу сделката с ЧЕЗ поискаха оставката на премиера Бойко Борисов (ОБЗОР)"}
{"url": "http://www.focus-news.net/news/2018/03/08/2497068/sled-ubiystvoto-v-plovdiv-rabotna-grupa-shte-izgotvi-promeni-v-tekstovete-za-neizbezhnata-otbrana-v-nakazatelniya-kodeks-obzor.html", "text": "На заседание в Министерски съвет министър-председателят Бойко Борисов разпореди на министрите на правосъдието и на вътрешните работи прецизиране на текстовете, касаещи неизбежната отбрана в Наказателния кодекс. Според него промените трябва да се направят разумно, а не емоционално или под натиска на общественото недоволство, което предизвика случая в Пловдив, при който лекар уби 38-годишен циганин с незаконно притежавано оръжие. Премиерът Борисов настоява за широка дискусия по темата с представители на неправителствени организации, юристи, магистрати. „Не искам повече дебатът да се отлага, защото това е закон, който касае много съдби. Защото е ясно, че е дошло времето за промени, а и темата излиза периодично при всеки подобен инцидент, но да се поддаваме на крайности не съм съгласен. Хората искат справедливост и очакват решения от нас“, заяви по време на заседание в Министерски съвет министър-председателят Бойко Борисов.Министърът на вътрешните работи Валентин Радев посочи, че винаги, когато има случай като този в Пловдив, обикновено се поставя въпросът за неизбежната отбрана и то от двете страни – и от правоприлагащите органи, и от гражданите. „Трябва да се отговори на въпроси от рода на това, кое е неизбежна отбрана, докъде е тя неизбежна, как може да се прилага, какво точно включва - само жилището, в което живеем, или и гаражи и стопански постройки – т.е. все въпроси, на които гражданите искат отговори в Наказателния кодекс“, каза още той и посочи, че трябва да се анализира какво се е променило в държавата, докато тези текстове са работили, и да се направи сравнение и с други държави.Министърът на правосъдието Цецка Цачева обясни, че вече е възложила задача на работна група да предложи промени в текстовете за неизбежна отбрана в Наказателния кодекс, за да се намери най-добрият баланс за защита на личността и имуществото на гражданите без това да води до действия, които биха накърнили други правови принципи и норми. Тя уточни, че до края на месец март ще бъдат подготвени промени в Наказателния кодекс, които ще бъдат подложени на обществено обсъждане. \r\nТемата коментира и главният прокурор Сотир Цацаров, според когото \"промените в Наказателния кодекс за неизбежната отбрана трябва да бъдат правени с мисъл напред, а не за всеки случай на парче\". \"Много ми се иска да вярвам, че искането за промени в Наказателния кодекс ще бъдат извършени след внимателно обмисляне на положенията в наказателното право, на решенията на Конституционния съд в областта на неизбежната отбрана. Спомняме си преди години част от така приети много бързо норми бяха обявени за противоконституционни. Иска ми се да вярвам, че тези призиви за промени в Наказателния кодекс са породени от истинска загриженост за приложението на закона, а не са плод на поредната конюнктура или поредното гонене на случая или са предизвикани от елементи на популизъм\", каза Цацаров.\r\nЦветилена СИМЕОНОВА", "date": "2018.03.08", "title": "След убийството в Пловдив работна група ще изготви промени в текстовете за неизбежната отбрана в Наказателния кодекс (ОБЗОР)"}
{"url": "http://www.focus-news.net/news/2018/03/08/2497060/the-guardian-filip-hamand-preduprezhdava-che-velikobritaniya-mozhe-da-othvarli-vsyako-targovsko-sporazumenie-koeto-izklyuchva-finansovite-uslugi.html", "text": "Министърът на финансите на Великобритания Филип Хамънд предупреждава, че Великобритания може да отхвърли всяко търговско споразумение, което изключва финансовите услуги, пише британският  The Guardian .\r\nТой заявява това по време на своята реч в седалището на банката HSBC в сряда, като  подчертава,че търговско споразумение може да има само ако се балансират интересите на двете страни\r\n„Трудно една сделка, ако не включва финансовите услуги, да изглежда честна и балансирана“, казва той в последната от серията речи на министри от кабинета на Тереза Мей, след като председателят на  европейския съвет Доналд Туск преди че няма да се допусне избирателен подход от страна на Великобритания.\r\nФилип Хамънд  казва, че  е време „да се обърне към скептиците, които казват, че търговско споразумение, включващо финансовите услуги не може да се направи, защото досега не правено“.\r\n„Това не е игра с нулев резултат, в която загубата на лондонските пазари ще се компенсира с пазарите в някоя друга страна, членка на ЕС. По-вероятно е ползите да отидат някъде другаде – в Ню Йорк, Сингапур или Хонг Конг“, казва той в  отговор на очакванията на някои европейски финансови центрове да привлекат финансовите услуги от Лондон. Юлиян Марков", "date": "2018.03.08", "title": "The Guardian: Филип Хамънд предупреждава, че Великобритания може да отхвърли всяко търговско споразумение, което изключва финансовите услуги"}
{"url": "http://www.focus-news.net/news/2018/03/08/2497072/", "text": "САЩ  са готови да съгласуват нова дата с Русия за преговори по стратегическата стабилност, предава ТАСС.\r\nВъв Вашингтон очакват предложения от Москва. Това заявява в сряда заместник държавният секретар по политическите въпроси Томас Шанън пред кореспондента на ТАСС в САЩ.\r\n„Краткият отговор е да. Аз бях разочарован, че не успяхме да проведем преговорите във Виена., трябваше да съм там днес. Но ние сме абсолютно открити за пренасрочване на тези преговори. Много искахме да чуем предложенията от нашите руски приятели, за да проведем преговорите“, заявява той.\r\nЩанън не дал обаче отговор на коя дата би искал да насрочи среща.“ Ние очакваме моя колега заместник министър (на външните работи на Русия) Сергей Рябков, той да представи предложения и ние ще ги разгледаме.\r\nКакто по-рано съобщава руският посланик във САЩ Анатолий Антонов след като Вашингтон прекратил руско-американските консултации по киберсигурността, Москва счела за невъзможно провеждането на нов кръг от преговорите по стратегическата стабилност. Юлиян Марков", "date": "2018.03.08", "title": "ТАСС: САЩ  са готови да съгласуват нова дата с Русия за преговори по стратегическата стабилност"}
{"url": "http://www.focus-news.net/news/2018/03/08/2497073/pravitelstvoto-prie-reshenie-za-izgrazhdane-na-pat-vidin-botevgrad-i-tunel-pod-prohoda-petrohan-obzor.html", "text": "Правителството прие решение за изграждане на път Видин – Ботевград и тунел под прохода Петрохан. Това стана на седмичното заседание на Министерски съвет. Министърът на регионалното развитие и благоустройството Николай Нанков посочи, че най-оптимистичният вариант е пътят, който в голямата си част ще бъде магистрала, да е разделен на шест участъка, които да са готови до 2021 г. Той съобщи, че общата стойност на проекта е 1,6 млрд. лв., които ще бъдат осигурени от бъдещи постъпления от тол такси и електронни винетки.\r\nМинистър Нанков обясни още, че е планирано проектното трасе на скоростния път да бъде разположено извън населените места по направлението и ще изведе транспортното движение от моста над р. Дунав при гр. Видин към гр. София. „Част от трасето до Монтана е планирано да бъде с габарити на магистрала – с по две платна за движение и аварийна лента. В тежкия участък от Мездра до Ботевград ще бъде изграден скоростен път с по две ленти за движение във всяка посока“, посочи той.\r\nМинистерският съвет прие и решение за подкрепа реализацията на проект за тунел под прохода Петрохан, който ще бъде подготвен за концесия. Предвижда се още през месец май тази година Агенция „Пътна инфраструктура“ да проведе процедура за избор на изпълнител на прединвестиционно проучване за тунелно преминаване през прохода. „За Петрохан сме се разбрали – държавата го подготвя за концесия. Ще предлагаме проекта на инвеститори, които идват в България“, каза министър-председателят Бойко Борисов. Той посочи, че в момента средства от бюджета не могат да бъдат обещани, но може да се подготвят всички процедури, да е готов за концесиониране и да се направи опит за публично-частно партньорство. Той отбеляза, че от забавянето на въвеждането на тол система заради обжалвания дневните загуби са от 1,5 млн. лв. „Сметнете по 1,5 млн. лв. на ден, ако даваме един ден на Видин, един ден на Монтана и един ден на Враца“, добави премиерът. \r\nВицепремиерът Валери Симеонов отбеляза, че решенията не се взимат заради протести или под натиск. „Двата проекта са заложени в програмата на коалиционното правителство и ще бъдат изпълнени в срок“, коментира той.\r\nЦветилена СИМЕОНОВА", "date": "2018.03.08", "title": "Правителството прие решение за изграждане на път Видин – Ботевград и тунел под прохода Петрохан (ОБЗОР)"}
{"url": "http://www.focus-news.net/news/2018/03/08/2497062/the-independent-britanskite-sluzhbi-izdirat-mrezha-otlichno-trenirani-ubiytsi-vav-vrazka-s-napadenieto-sreshtu-sergey-skripal.html", "text": "Британските служби издират мрежа отлично тренирани убийци във връзка с нападението срещу Сергей Скрипал, пише британският вестник The Independent.\r\nБруталният и прецизен метод, използван за атаката срещу Сергей Скрипал и дъщеря му,  в резултат на която и полицай се е разболял сериозно сочи към „настоящи или бивши действащи лица, организирани от държава:, заявяват разследващи за вестника. Първоначалните разследвания разглеждат като цел бившия разузнавач, дъщеря му като колатерална жертва.\r\n„Сериозността на атаката и използването на такова смъртоносно вещество показва забележителната  безцеремонност“, заявява разследващ.\r\nСпоред източници на вестника химическият агент, който е бил използван, не е трудно технически да се произведе, но смъртоносността  му показва, че е изработен в специализирана лаборатория. \r\nПолицейският служител, който се е притекъл пръв на помощ е сериозно болен, а двамата пострадали се борят за живота си. Юлиян Марков", "date": "2018.03.08", "title": "The Independent: Британските служби издират мрежа отлично тренирани убийци във връзка с нападението срещу Сергей Скрипал"}
{"url": "http://www.focus-news.net/news/2018/03/08/2497067/afp-shtatat-florida-priema-zakon-za-ogranichavane-na-orazhiyata-i-vaorazhava-nyakoi-uchiteli.html", "text": "Щатът Флорида приема  закон за ограничаване на оръжията и въоръжава някои учители, съобщава AFP.\r\nИнцидентът в гимназията в Паркленд доведе до законодателни промени, приети от двете камари на Щатското събрание във Флорида.\r\nМинималната възраст за закупуване на оръжие се увеличава от 18 на 21 години, забранява продажбата на приспособления превръщащи полуавтоматичните оръжия в автоматични и налага задълбочени проверки на психиката на желаещите да закупят оръжия.\r\nЗаконът включва доброволна програма, която да „помогне в превенцията или прекратяването на въоръжени нападения на територията на училищата“.\r\nНационалната асоциация на притежателите  на оръжия се противопостави на закона. За да бъде приет този закон трябва да бъде подписан от губернатора на щата Флорида Рик Скот, републиканец,  който не е казвал дали ще наложи вето, но се е изказвал против идеята на президента на САЩ Доналд Тръмп за въоръжаване на учителите. Юлиян Марков", "date": "2018.03.08", "title": "AFP: Щатът Флорида приема  закон за ограничаване на оръжията и въоръжава някои учители"}
{"url": "http://www.focus-news.net/news/2018/03/08/2497075/pregled-na-osnovnite-temi-v-britanskiya-pechat-agentsiya-fokus.html", "text": "Министърът на финансите на Великобритания Филип Хамънд предупреждава, че Великобритания може да отхвърли всяко търговско споразумение, което изключва финансовите услуги, пише британският  The Guardian .\r\nТой заявява това по време на своята реч в седалището на банката HSBC в сряда, като  подчертава,че търговско споразумение може да има само ако се балансират интересите на двете страни\r\n„Трудно една сделка, ако не включва финансовите услуги, да изглежда честна и балансирана“, казва той в последната от серията речи на министри от кабинета на Тереза Мей, след като председателят на  европейския съвет Доналд Туск преди че няма да се допусне избирателен подход от страна на Великобритания.\r\nФилип Хамънд  казва, че  е време „да се обърне към скептиците, които казват, че търговско споразумение, включващо финансовите услуги не може да се направи, защото досега не правено“.\r\n„Това не е игра с нулев резултат, в която загубата на лондонските пазари ще се компенсира с пазарите в някоя друга страна, членка на ЕС. По-вероятно е ползите да отидат някъде другаде – в Ню Йорк, Сингапур или Хонг Конг“, казва той в  отговор на очакванията на някои европейски финансови центрове да привлекат финансовите услуги от Лондон.\r\n***Британските служби издират мрежа отлично тренирани убийци във връзка с нападението срещу Сергей Скрипал, пише британският вестник The Independent.\r\nБруталният и прецизен метод, използван за атаката срещу Сергей Скрипал и дъщеря му,  в резултат на която и полицай се е разболял сериозно сочи към „настоящи или бивши действащи лица, организирани от държава:, заявяват разследващи за вестника. Първоначалните разследвания разглеждат като цел бившия разузнавач, дъщеря му като колатерална жертва.\r\n„Сериозността на атаката и използването на такова смъртоносно вещество показва забележителната  безцеремонност“, заявява разследващ.\r\nСпоред източници на вестника химическият агент, който е бил използван, не е трудно технически да се произведе, но смъртоносността  му показва, че е изработен в специализирана лаборатория. \r\nПолицейският служител, който се е притекъл пръв на помощ е сериозно болен, а двамата пострадали се борят за живота си.\r\n***Британският премиер настоява Европейският съюз да „прояви въображение“ след като отхвърли плановете й за търговско споразумение пише британският Daily Express.\r\nНасоките, публикувани в сряда от ЕС отхвърлиха плана предложен от британския премиер Тереза Мей, предупреждавайки, че Великобритания ще понесе „негативни икономически последствия“ от напускането на Съюза.\r\nДонал Туск, председател на Европейския съвет, заявява „Избирателен подход към страна не-член е просто неприемлив . Нашето споразумение няма да направи търговията между Великобритания и Евросъюза по-гладка и безпроблемна. Ще бъде по-сложно и по-скъпо за всички. Това е същността на Брекзит“.\r\n„Ние очакваме крайните намерения (на ЕС) да бъдат публикувани и се надяваме те да са малко по-гъвкави и да позволят на ЕС да мисли креативно и с въображение за нашето бъдещо икономическо партньорство“, казва говорителят  на  министър-председателя.\r\n***", "date": "2018.03.08", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/08/2497076/pregled-na-mezhdunarodnite-novini-do-6-chasa-agentsiya-fokus.html", "text": "Бенямин Нетаняху обвини полицията, че „притиска „ свидетели по обвинението срещу него в корупция.\r\nТой направи това във видеообръщение, заявявайки, че полицията „притиска“ свидетели по делото срещу него, за да го „смачка“ когато разследването срещу него набира скорост.\r\nТова е първата му реакция след като бившият говорител на семейството му Нир Хефец обявява, че ще свидетелства срещу него, като в замяна получава имунитет и няма да бъде съден или глобяван. \r\n„Когато има нещо не са нужни такъв тип свидетели, а когато няма нищо дори хиляда свидетели няма да помогнат“, заявява той в обръщението и продължава: „Те ще продължат да правят, това което правят и аз ще продължа моята историческа роля в интерес на държавата Израел“.\r\n***Училищният стрелец Никълъс Круз е обвинен за седемнайсет убийства и още седемнайсет опита за убийство.\r\nНа 14 февруари 19-годишният Никълъс Круз влиза в гимназията в град Паркленд, на север от Маями и започва стрелба с полуавтоматична пушка, като убива 14 ученици и трима от персонала. Той е заловен 40 минути след стрелбата след като е посетил супермаркет и ресторант от верига за бързо хранене. Круз признава престъплението. \r\nТози инцидент предизвика широка вълна от протести, като беше учредено сдружението „Никога повече“, за да окаже натиск върху политиците да променят законите за придобиване и притежаване на оръжие.\r\n***Губернаторът на Калифорния демократът  Джери Браун обвини американския президент Доналд Тръмп , че води война с щата.\r\nИзявлението му е в отговор на заявения съдебен иск на федералното правителство срещу щата Калифорния заради проемигрантското законодателство и така наречени градове „убежища“‘ където не се експулсират нелегалните имигранти.\r\nЩатът Калифорния прие през октомври закон, който забранява на полицията да проверява имигрантския статус и ограничава правата на имиграционните власти.\r\nГлавният прокурор на САЩ Джеф Сешънс заявява: „Калифорния абсолютно, според мен, използва цялата власт, която има и властта, която няма за да обезсили федералните закони. Затова аз ще използвам цялата власт, която имам да ги спра“.\r\n***Франция ще глобява компании, ако не премахнат разликата в заплащането между половете.\r\nФренските компании имат три години, за да заличат тази разлика, след което ще бъдат заплашени от глоби, предвиждат плановете на френския премиер Едуард Филип, които бяха представени на работодателите и синдикатите в сряда.\r\nПравителството заявява, че мъжете са платени с девет процента повече средно от жените, въпреки, че от 45 години съществува закон за равно заплащане за една и съща работа.\r\nСпоред плановете компаниите с повече от 50 служители ще трябва да инсталират специален софтуер, който да следи за разлика в заплатите.\r\n***Има три основни версии за катастрофата на руския самолет в Сирия.\r\nВ Хмеймим е бардак, разграден двор, летците се сменят през три месеца. Така оценяват ситуацията в смесения авиополк в руската военна база казват опитни летци.Слаба квалификация на екипажа и човешка грешка остават основните версии за катастрофата, макар и да не се изключва внезапно настъпило рядко природно явление.\r\nВ сряда в руски издания се тиражира версията, че представители на „Джейш ал Ислам“ – военна групировка в Сирия се е похвалила, че е свалила руски самолет с картечен огън,когато е бил на 100 метра от земята. Доказателства за тази версия обаче засега няма. Освен това на подобно изявлени не може да се вярва, тъй като групировката е съсредоточена в Изтояна Гута, а в провинция Идлиб, където е станал инцидента няма нейни представители.\r\nПървата версия е трудно предсказуемо природно явление- внезапен вертикален порив на вятъра. Такова природно явление поставя пилотите в много сложна за управление на самолета ситуация, при която често летците действат обратно на това, което е правилно поради неадекватно усещане за разстоянието от самолета до земята. Според очевидци самолетът е заходил за кацане с крен (наклон на борда настрани). Подобно природно явление не може да се прогнозира.\r\nВтората версия е техническа повреда.Това е и първата версия, с която излиза Министерство на отбраната на Русия. Самолетът е проверен преди полета, макар че е кацал на друго летище – Кувейрас, където обаче не е гасил двигателите. Не се изключва проблем с един от двигателите и ако това се е комбинирало със сложни атмосферни условия и вертикален вятър би могло да доведе до катастрофа.\r\nТретата  версия е човешка грешка на екипажа. Според генерал–лейтенант Валерий Горбенко, който коментира за изданието подготовката на летците след разпада на СССР се е влошила, защото летците летят по-малко. Генералът обяснява, че кацането в бойни зони е различно от обичайното и изискава специялна подготовка, защото обикновено се каца с рязко снижаване.\r\n***Ситуацията около отравянето на бившия руски офицер Сергей Скрипал и дъщеря му отново стана причина за обвинения по адрес на Москва, въпреки че британските власти разглеждат „руската следа“ като единствена версия. Британските медии не изключват инцидентът да повлече развалянето на икономическите отношения между Лондон и Москва. В момента британската полиция и разузнаване разглеждат няколко версии за отравянето на бившия полковник. В частност една от версиите се явява „опит за убийство, свързан с Русия“. Според източник на британския вестник The Times основната версия, е че покушението е спонсорирано от държава. А втората версия е личен мотив. Във Великобритания дават да се разбере, че гледат на инцидента много сериозно, като британският външен министър Борис Джонсън заплаши с „твърди“ ответни мерки, включително изтегляне на английския национален отбор от предстоящото Световно първенство по футбол в Русия. Според друг английски вестник  Financial Times икономическите връзки между Русия и Обединеното кралство могат да пострадат. Отношенията между двете държави, които и без това са близки до времето след Втората световна война, могат да „замръзнат още“. Изданието напомня, че Великобритания като част от Европейския съюз наложи санкции на Русия във връзка с Крим, които може да продължи и след като напусне Съюза. Въпреки лошите политически отношения, икономическите съвсем не са токова лоши и даже се подобряват през  2017 година в сравнение с 2016 година. Английският вестник обаче смята, че ако вината на Русия за отравянето на Скрипал се потвърди, ще последват нови икономически санкции.\r\n***Министърът на финансите на Великобритания Филип Хамънд предупреждава, че Великобритания може да отхвърли всяко търговско споразумение, което изключва финансовите услуги.\r\nТой заявява това по време на своята реч в седалището на банката HSBC в сряда, като  подчертава,че търговско споразумение може да има само ако се балансират интересите на двете страни\r\n„Трудно една сделка, ако не включва финансовите услуги, да изглежда честна и балансирана“, казва той в последната от серията речи на министри от кабинета на Тереза Мей, след като председателят на  европейския съвет Доналд Туск преди че няма да се допусне избирателен подход от страна на Великобритания.\r\nФилип Хамънд  казва, че  е време „да се обърне към скептиците, които казват, че търговско споразумение, включващо финансовите услуги не може да се направи, защото досега не правено“.\r\n„Това не е игра с нулев резултат, в която загубата на лондонските пазари ще се компенсира с пазарите в някоя друга страна, членка на ЕС. По-вероятно е ползите да отидат някъде другаде – в Ню Йорк, Сингапур или Хонг Конг“, казва той в  отговор на очакванията на някои европейски финансови центрове да привлекат финансовите услуги от Лондон.\r\n***Щатът Флорида приема  закон за ограничаване на оръжията и въоръжава някои учители.\r\nИнцидентът в гимназията в Паркленд доведе до законодателни промени, приети от двете камари на Щатското събрание във Флорида.\r\nМинималната възраст за закупуване на оръжие се увеличава от 18 на 21 години, забранява продажбата на приспособления превръщащи полуавтоматичните оръжия в автоматични и налага задълбочени проверки на психиката на желаещите да закупят оръжия.\r\nЗаконът включва доброволна програма, която да „помогне в превенцията или прекратяването на въоръжени нападения на територията на училищата“.\r\nНационалната асоциация на притежателите  на оръжия се противопостави на закона. За да бъде приет този закон трябва да бъде подписан от губернатора на щата Флорида Рик Скот, републиканец,  който не е казвал дали ще наложи вето, но се е изказвал против идеята на президента на САЩ Доналд Тръмп за въоръжаване на учителите.\r\n***Бившият руски шпионин Сергей Скрипал, дъщеря му и полицейски служител, който се е отзовал първи са в състояние на кома и се намират в интензивно отделение, предава телевизионният канал Sky News.\r\nСпоред полицията няма риск от засягане на други хора в района на инцидента.. От там заявиха, че разглеждат това като „сериозен инцидент,  включващ опи за убийство чрез използване невротоксичен агент. Ние вярваме, че двамата пострадали са атакувани целенасочено.\r\n***", "date": "2018.03.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/08/2497079/api-vremenno-dvizhenieto-po-pat-i-1-vidin-montana-v-rayona-na-s-ivanovtsi-e-ogranicheno-za-vsichki-mps.html", "text": "Временно движението по път I-1 Видин - Монтана в района на с. Ивановци е ограничено за всички МПС поради тежко ПТП.\r\nОбходният маршрут е по път II-11 Дунавци - Арчар - Добри дол; път III-112 Добри дол - Тополовец; път III-114 Тополовец - Ружинци и обратно.", "date": "2018.03.08", "title": "АПИ: Временно движението по път I-1 Видин - Монтана в района на с. Ивановци е ограничено за всички МПС"}
{"url": "http://www.focus-news.net/news/2018/03/08/2497074/pregled-na-osnovnite-temi-v-ruskiya-pechat-agentsiya-fokus.html", "text": "Има три основни версии за катастрофата на руския самолет в Сирия, пише руският вестник “Взгляд“.\r\nВ Хмеймим е бардак, разграден двор, летците се сменят през три месеца. Така оценяват ситуацията в смесения авиополк в руската военна база казват опитни летци.Слаба квалификация на екипажа и човешка грешка остават основните версии за катастрофата, макар и да не се изключва внезапно настъпило рядко природно явление.\r\nВ сряда в руски издания се тиражира версията, че представители на „Джейш ал Ислам“ – военна групировка в Сирия се е похвалила, че е свалила руски самолет с картечен огън,когато е бил на 100 метра от земята. Доказателства за тази версия обаче засега няма. Освен това на подобно изявлени не може да се вярва, тъй като групировката е съсредоточена в Изтояна Гута, а в провинция Идлиб, където е станал инцидента няма нейни представители.\r\nПървата версия е трудно предсказуемо природно явление- внезапен вертикален порив на вятъра. Такова природно явление поставя пилотите в много сложна за управление на самолета ситуация, при която често летците действат обратно на това, което е правилно поради неадекватно усещане за разстоянието от самолета до земята. Според очевидци самолетът е заходил за кацане с крен (наклон на борда настрани). Подобно природно явление не може да се прогнозира.\r\nВтората версия е техническа повреда.Това е и първата версия, с която излиза Министерство на отбраната на Русия. Самолетът е проверен преди полета, макар че е кацал на друго летище – Кувейрас, където обаче не е гасил двигателите. Не се изключва проблем с един от двигателите и ако това се е комбинирало със сложни атмосферни условия и вертикален вятър би могло да доведе до катастрофа.\r\nТретата  версия е човешка грешка на екипажа. Според генерал–лейтенант Валерий Горбенко, който коментира за изданието подготовката на летците след разпада на СССР се е влошила, защото летците летят по-малко. Генералът обяснява, че кацането в бойни зони е различно от обичайното и изискава специялна подготовка, защото обикновено се каца с рязко снижаване.\r\n***Ситуацията около отравянето на бившия руски офицер Сергей Скрипал и дъщеря му отново стана причина за обвинения по адрес на Москва, въпреки че британските власти разглеждат „руската следа“ като единствена версия. Британските медии не изключват инцидентът да повлече развалянето на икономическите отношения между Лондон и Москва. В момента британската полиция и разузнаване разглеждат няколко версии за отравянето на бившия полковник. В частност една от версиите се явява „опит за убийство, свързан с Русия“. Според източник на британския вестник The Times основната версия, е че покушението е спонсорирано от държава. А втората версия е личен мотив. Във Великобритания дават да се разбере, че гледат на инцидента много сериозно, като британският външен министър Борис Джонсън заплаши с „твърди“ ответни мерки, включително изтегляне на английския национален отбор от предстоящото Световно първенство по футбол в Русия. Според друг английски вестник  Financial Times икономическите връзки между Русия и Обединеното кралство могат да пострадат. Отношенията между двете държави, които и без това са близки до времето след Втората световна война, могат да „замръзнат още“. Изданието напомня, че Великобритания като част от Европейския съюз наложи санкции на Русия във връзка с Крим, които може да продължи и след като напусне Съюза. Въпреки лошите политически отношения, икономическите съвсем не са токова лоши и даже се подобряват през  2017 година в сравнение с 2016 година. Английският вестник обаче смята, че ако вината на Русия за отравянето на Скрипал се потвърди, ще последват нови икономически санкции.\r\n***Рейтингът на Владимир Путин в големите градове пада по данни на Всерусийския център за изучаване на общественото мнение (ВЦИОМ), цитиран от руският вестник  Московский Комсомолец“.\r\nРейтингът на  кандидата за президент на Руската федерация и настоящ държавен глава в Санкт Петербург е паднал за периода от 10 януари до 18 февруари от 69,7 до 57,1 процента. С около 12 процента е паднал рейтинга му и в други милионни гардове от края на миналата година.\r\n„В големите градове факторите страх и административен натиск оказват по малко влияние. Освен това жителите им  разполагат с повече източници на информацияи затова са по-критични към властите. Хората си спомнят, че има още кандидати“, казва Валерий Федоров, ръководител на ВЦИОМ пред руския вестник „Ведомости“, цитиран от „Московский Комсомолец“\r\nПо даннни на ВЦИОМ на първо място сред кандидатите за президент е Владимир Путин с 69,7 процента следван от Павел Грудинин с едва 7,1 процента. Ксения Собчак е само с 1,1 процента. \r\n***Международният ден на жената претърпява метаморфози, пише руският вестник „Правда.ru“.\r\nВестникът пише, че празниците се изменят защото са живи и същото се отнася и за 8 март – Международният ден на жената също претърпява своите метаморфози. От Ден за протест за права на жените в много страни се е превърнал в празник на жената. Международният ден на жената се отбелязва от ООН и в много страни съответно.\r\nЕдинствено в САЩ, където този ден се отбелязва за първи път преди 110 години с митинг за равноправие на жените, свикан от ню-йоркската  социалдемократическа женска организация, този ден не се отбелязва.\r\nЗащо е така се разбира от само себе си. В страната, в която побеждава ненавистта към мъжете, изразена в обвинения за сексуални посегателства не може да става и дума за ден отбелязван по „джендърен“ признак.\r\nЗападът, макар и вече напуснал златната среда, все още не е достигнал до такива крайности. Макар и посоката да води целенасочено натам. Атака наречените „цивилизовани страни“ се явяват пример за деградация на  майчинството и раждането на деца, според вестника.\r\n***", "date": "2018.03.08", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/08/2497078/reuters-donald-tramp-planira-30-dnevna-otsrochka-pri-vavezhdaneto-na-mitata-za-kanada-i-meksiko.html", "text": "Американският президент Доналд Тръмп планира 30-дневна отсрочка при въвеждането на митата за Канада и Мексико, във връзка с напредъка по Северноамериканското търговско споразумение (НАФТА), предава Reuters. Според  американския вестник Washington Post и говорителя на Белия дом митата може да бъдат отложени както за Канада и Мексико, така и за други страни в полза на националната сигурност.\r\nОфициално митата върху вноса на алуминия и стоманата трябваше да бъдат обявени на церемония в четвъртък, но от Белия дом обявиха, че може подписването да бъде отложено за петък, за да се изчистят някои правни въпроси. Според високопоставен американски служител въпросните мита ще влязат в сила две седмици след подписването им от президента.\r\nСпоред говорителя на Белия дом Сара Сандърс е възможно допълнително отлагане на митата за Канада и Мексико в зависимост от хода на преговорите за НАФТА, както и за други страни, ако е в интерес на националната сигурност на САЩ. Юлиян Марков", "date": "2018.03.08", "title": "Reuters: Доналд Тръмп планира 30-дневна отсрочка при въвеждането на митата за Канада и  Мексико"}
{"url": "http://www.focus-news.net/news/2018/03/08/2497081/aktualna-patna-obstanovka.html", "text": "Температурите са в интервала от –3° до +9°. Времето над страната е с разкъсана облачност. Слаб до умерен е вятърът в областите Пазарджик, Разград и Смолян. Слаб дъжд вали в районите на Благоевград и проход Предел /обл. Благоевград/, Кюстендил и Бобошево /обл. Кюстендил/ и Люляк /обл. Плевен/. Това съобщиха от пресцентъра на Агенция „Пътна инфраструктура” (АПИ).\r\nПътните настилки са частично мокри, по усойните и планински места – частично заледени и обработени. Намалена видимост поради мъгла до 50 м има в районите на Суходол и Катюша /обл. Видин/; до 100 м в районите на Априлци /обл. Ловеч/ и Муселиево /обл. Плевен/ и до 200 м в района на Българене /обл. Плевен/.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nДвижението по АМ \"Тракия\" в тунел \"Траянови врата\" посока София е ограничено поради аварийно запълване на появили се деформации на пътната настилка. Движението се извършва двупосочно в дясната тръба на тунела /посока Бургас/. Срок до 09.03.2018 г.\r\nОбласт Бургас: Временно движението по АМ Тракия Деветак – Ветрен от км 308+107 до км 359+475 се осъществява с повишено внимание поради аварийно запълване на появили се деформации на пътната настилка със студена смес. Участъкът е сигнализиран с пътни знаци. Срок до 09.03.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ \"Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел \"Люлин\" до първи тунел \"Мало бучино\" където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало бучино - Суходол и обратно. Срок 09.03.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\nОбласт Благоевград: Ограничава движението по път I-1 /E-79/ „Благоевград - Кулата” при км 370+614 в района на тунел Железница във връзка с аварийни ремонтни дейности. \r\nОбходен маршрут: Благоевград – Железница по стария (общински) път. Движението в района се регулира от сигналисти. Срок до 08.03.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; движение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 09.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: \r\nПът ІІІ-1306: Двупосочно движение в една лента по път ІІІ-1306 Горно Пещене - /път ІІ-15/ при км 58+000, поради приток на вода от топенето на снеговете. Участъка е сигнализиран с пътни знаци Срок до 10.03.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът III-1306: Временно движението по път III-1306 Горно Пещене – Враца при км 58+000 се извършва двупосочно в една лента, поради наводнено пътното платно. Участъка е сигнализиран с пътни знаци. Срок до 08.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 /разклона за с.Подвис/ се осъществява в една лента поради срутване на скална маса на пътното платно. Участъка се регулира с пътни знаци. Срок до 08.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради непрекъснато падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 12:00 ч на 08.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.08", "title": "Актуална пътна обстановка"}
{"url": "http://www.focus-news.net/news/2018/03/08/2497077/nay-znachitelen-e-broyat-na-ukrilite-se-osadeni-za-prestapleniya-protiv-transporta-198-litsa-koeto-e-okolo-15-ot-obshtiya-broy-begaltsi-ot-pravosadieto-obzor.html", "text": "Главният прокурор Сотир Цацаров участва в заседанието на парламентарната Комисия по правни въпроси, където представи информация за дейността на прокуратурата и предприетите мерки в изпълнение на нормативната уредба за преодоляване на бягствата от правосъдие. Пресцентърът на ПРБ представи основните данни от извършената проверка в цялата страна за неприведени в изпълнение наказания лишаване от свобода, както и предприетите мерки от страна на прокуратурата в тази насока.  \r\nПроверката е разпоредена със заповед на главния прокурор от 18 януари 2018 г. във всички първоинстанционни прокуратури на територията на страната. Целта е установяване на всички осъдени лица, с наложено наказание „доживотен затвор“ или „лишаване от свобода“, които към 15 януари 2018 г. не са задържани.  \r\n В хода на проверката са задържани и приведени в местата за лишаване от свобода 24 издирвани лица. От общия брой незадържани 925 осъдени лица – 62 лица са с чуждо гражданство. \r\nПрокурорите са издали и изпратили за изпълнение 577 Европейски заповеди за арест по отношение на всички осъдени на лишаване от свобода за повече от четири месеца или с наложено по – тежко наказание, за които е установено, че пребивават на територията на държава членка на ЕС. \r\nОтносителният дял на укриващите се в чужбина, незадържани (700 осъдени лица) спрямо обявените за издирване 917 осъдени лица, надвишава 75%. За част от тях са събрани данни за променена самоличност и използване на неистински документи за самоличност. \r\nНяма укрили се от правосъдието осъдени лица в района на районните прокуратури в Трън, Брезник, Кула, Благоевград, Сливница, Пирдоп, Етрополе, Поморие, Средец, Царево, Котел, Трявна, Тервел, Тутракан и Попово. \r\nНай – висок е относителният дял на неприведените в изпълнение наказания лишаване от свобода със срок до 1 година – около 40%  спрямо общия брой неприведени наказания, резултат на значителния брой заменени наказания „пробация“. \r\nОтносителният дял на неприведените в изпълнение наказания лишаване от свобода с размер над 10 години е по – малък от  5% (43). Спрямо 3 от укрилите се от правосъдие лица не са приведени в изпълнение наказания „доживотен затвор“. \r\nНай – значителен е броят на укрилите се осъдени за престъпления против транспорта – 198 лица, което е около 1/5 от общия брой „бегълци от правосъдието“ (925). Сравнително висок, а и с близки стойности е и броят на осъдените за кражби – 168 лица и за престъпления, засягащи половата неприкосновеност – 153.\r\nРаботата на прокурорите в страната по изпълнение на влезли в сила присъди е организирана и се извършва в съответствие с утвърденото и актуализирано, в съответствие със законодателните промени, Указание за дейността на прокуратурата по надзора върху изпълнение на наказанията и другите принудителни мерки. Получените присъди се завеждат, разпределят и докладват на определени на принципа на случайния подбор прокурори в деня на постъпването им. Преобладаващата част от тях се привеждат в изпълнение веднага, а останалите – в седмодневния срок по чл. 416, ал. 6 НПК. \r\nВъпреки доброто и ползотворно взаимодействие с Дирекция „Международно оперативно сътрудничество“ при МВР, затрудненията при изпълнението на съдебните актове произтичат най – вече от укриването на лицата извън страната, тъй като е необходимо не само да бъдат установени на съответната чужда територия, но и да се предприемат съответни на законодателството действия по предаване. Не са редки и случаите, при които е обективно невъзможно предаването на осъдените лица, въпреки че издирването е дало положителен резултат.\r\nИзключително ниска е ефективността на оперативно–издирвателните мероприятия на територията на страната. Трудностите произтичат от липсата на възможности за използване на СРС, а и за проследяване и анализиране на информацията от мобилните оператори. \r\nРъководството на прокуратурата е предприело следните организационни мерки: \r\n1. Изменение и допълнение на Указанието за дейността на Прокуратурата по надзора върху изпълнение на наказанията и другите принудителни мерки в следните насоки: \r\n - създаден е механизъм за незабавно предприемане на действия и от прокурор от ВКП или съответната окръжна или апелативна прокуратура след получаване на решение, с което влиза в сила осъдителна присъда, и издаване на разпореждане за привеждане в местата за лишаване от свобода на осъдени на „лишаване от свобода“ или друго по – тежко наказание; \r\n- създаден е Електронен регистър на осъдените лица с неприведени в изпълнение наказания „лишаване от свобода“ или „доживотен затвор“, поради невъзможност да бъдат издирени и задържани в срок по-дълъг от един месец, след изпращане на присъдата на съответната Областна служба „Охрана“ при Министерство на правосъдието или на съответните служби при Министерство на вътрешните работи.. \r\nВ регистъра се генерират автоматично данни чрез Унифицираната информационна система на ПРБ за: осъденото лице; последния му известен адрес; неприведените в изпълнение наказания; датата на обявяване за издирване и № на телеграмата, с която е обявено за ОДИ; датата на издаване на ЕЗА или молба за екстрадиция; датата на обявяване за издирване чрез Интерпол/ШИС; последна актуална информация от издирвателните действия. \r\nСвоевременният обмен на информация със служителите на ГД „Охрана“ при Министерство на правосъдието и ГД „НП“ при Министерство на вътрешните работи ще бъде обезпечен посредством предвидената възможност за техен достъп до информацията в Електронния регистър.  \r\n2. По инициатива на Главния прокурор е създадена съвместна работна група от прокурори, представители на Министерство на вътрешните работи и Министерство на правосъдието, която следва да подготви проект на Инструкция по приложението на чл. 418 НПК[2], включително и на експертни предложения за изменение на Закона за специалните разузнавателни средства и на Закона за електронните съобщения, които да позволят използване на СРС и данните от мобилните оператори при издирване на „бегълци от правосъдие“.\r\n3. Главният прокурор е отправил предложение до министъра на вътрешните работи за създаване на открит, общодостъпен сайт /“издирва се“/, който да съдържа данни, включително и снимки, на всички издирвани от МВР лица - не само на бегълците от правосъдие, а и на обявените за издирване по молба на техни близки, както и изчезнали лица.", "date": "2018.03.08", "title": "Най – значителен е броят на укрилите се осъдени за престъпления против транспорта – 198 лица, което е около 1/5 от общия брой „бегълци от правосъдието“  (ОБЗОР)"}
{"url": "http://www.focus-news.net/news/2018/03/08/2497083/nihm-dnes-shte-preobladava-oblachno-vreme-s-prevalyavaniya-ot-dazhd-maksimalnite-temperaturi-shte-sa-mezhdu-8-i-13.html", "text": "Днес ще преобладава облачно време с превалявания от дъжд, на повече места и по-значителни ще са в планинските райони и Югоизточна България. Ще духа слаб до умерен северозападен, в Източна България – североизточен вятър. Максималните температури в повечето места ще са между 8 и 13°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще е предимно облачно и с валежи от дъжд, по-значителни по южното крайбрежие. ще духа слаб до умерен североизточен вятър. Максималните температури ще са между 8-11°. Температурата на морската вода е 5-7°. Вълнението на морето ще е 2-3 бала.\r\nВ планините ще бъде облачно с валежи от сняг, под около 1800 метра - от дъжд. Ще духа слаб до умерен предимно южен вятър, който през деня ще се ориентира от север-северозапад и ще се усили. Максималната температура на височина 1200 метра – около 6°, на 2000 метра – около 0°.\r\nАтмосферното налягане ще се повиши, но ще остане по-ниско от средното за месеца.", "date": "2018.03.08", "title": "НИХМ: Днес ще преобладава облачно време с превалявания от дъжд, максималните температури ще са между 8 и 13°"}
{"url": "http://www.focus-news.net/news/2018/03/08/2497084/predstoyashti-sabitiya-v-stranata-za-8-mart-agentsiya-fokus.html", "text": "***\r\nЕмирът на Държавата Катар Шейх Тамим бин Хамад Ал-Тани ще бъде на първото си държавно посещение в България по покана на президента Румен Радев. Церемонията по официалното посрещане на Шейх Тамим бин Хамад Ал-Тани ще се състои от 10.00 часа пред сградата на президентската институция на „Дондуков“ 2, след което двамата държавни глави ще проведат среща „на четири очи“.\r\n***\r\nМинистър-председателят Бойко Борисов ще се срещне с емира на държавата Катар Шейх Тамим бин Хамад Ал-Тани.\r\n***\r\nОт 09.00 часа Народното събрание ще проведе заседание. \r\n***\r\nОт 09.00 часа в зала „София“ в хотел „Маринела“ ще бъде открита двудневна Международна среща за ролята на дивеча в контекста на управлението на здравето на животните, организирана от Българското председателство със съдействието на ГД САНТЕ на ЕК.\r\n***\r\nОт 9.00 часа в зала „Универсум“ на International Business School (ул. Винсент ван Гог, № 7) председателят на Държавната агенция „Електронно управление“ Атанас Темелков ще даде начало на 19-ата конференция по електронно управление.\r\n***\r\nОт 9.00 часа 4 състав на Специализирания наказателен съд ще гледа делото срещу Радослав Р., Любомир Е., Петър В., Иво П., Симеон Д., Трайчо Тр., обвинени в безстопанственост в особено големи размери. \r\n***\r\nОт 9.30 часа ще се проведе заседание на Пленума на Висшия съдебен съвет. \r\n***\r\nОт 9.30 часа 2 състав на Софийския градски съд ще гледа делото срещу прокурор Димитър Захариев (чл. 143, ал. 1, чл. 338, ал. 1 НК).\r\n***\r\nОт 10.00 часа в зала „Запад” на Народното събрание председателят на Групата за приятелство Израел – България и депутат в Кнесета Ейтан Броши ще се срещне със заместник-председателя на Народното събрание Емил Христов. Ейтан Броши ще се срещне с председателя на Комисията по земеделието и храните Десислава Танева в 10.00 часа, а в 11.30 часа ще разговаря с председателя на Групата за приятелство България – Израел ген. Константин Попов.\r\n***\r\nОт 10.00 часа в сградата на КЕВР, бул. \"Княз Ал. Дондуков\" № 8-10, ет. 4 ще се проведе обществено обсъждане на доклад относно актуализация на списък с важни точки от газопреносната система на \"Булгартрансгаз\" ЕАД и проект на актуализиран списък с важни точки от газопреносната система на \"Булгартрансгаз\" ЕАД.\r\n***\r\nОт 10.30 часа 10 състав на Специализирания наказателен съд ще гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група. \r\n***\r\nОт 11.00 часа в Кино „Люмиер Лидл“ ще се състои прес-прожекция на филма „Проектът „Флорида”.\r\n***\r\nОт 11.00 часа в галерията на ул. „Славянска“ 2 ще се състои откриването на изложбата „През три морета … в пето”.\r\n***\r\nОт 11.00 часа в Националния политехнически музей ще бъде открита изложбата „Техниката у дома през първата половина на XX век“.\r\n***\r\nОт 11.00 часа в Циркова Академия София ще се проведе безплатна тренировка за всички жени.\r\n***\r\nОт 11.00 часа в Двореца, Бална зала, ще се проведе пресконференция, посветена на 70-годишнината на Националната галерия.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група.\r\n***\r\nОт 11.00 часа 8 състав на Специализирания наказателен съд ще гледа делото срещу Георче В., Борис Б. и др., обвинени в организиране и ръководене на организирана престъпна група.\r\n***\r\nОт 11.00 часа в Национален пресклуб БТА Инициатива „Граждани за устойчиво развитие“ ще даде начало на кампанията „Балканите – зона свободна от оръжие”.\r\n***\r\nОт 12.30 часа пред Министерски съвет ще се проведе протест в защита на Национален парк Пирин.\r\n***\r\nОт 13.30 часа 17 състав на Специализирания наказателен съд ще гледа делото срещу Александър В., Георги Ст. и др., обвинени в организиране и ръководене на организирана престъпна група.\r\n***\r\nОт 13.30 часа 11 състав на Специализирания наказателен съд ще гледа делото срещу Николай И., Производство за определяне на общо наказание по чл. 23-27 НК. \r\n***\r\nОт 15.00 часа състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група.\r\n***\r\nОт 15.00 часа в зала \"София\" на Гранд Хотел София ще се проведе публичен дебат с Витянис Андрюкайтис, европейски комисар по здравеопазване и безопасност на храните. В дискусията ще се включи и председателят на Парламентарната комисия по земеделието и храните Десислава Танева.\r\n***\r\nОт 18.00 часа в началото на пешеходната зона на бул. „Витоша“, на ъгъла на бул. „Патриарх Евтимий“ и бул. „Витоша“, за втора поредна година Български фонд за жените организира Шествие за правата на жените. Очаква се Шествието да тръгне в 18.30 часа и да продължи до Президентството. \r\n***\r\nОт 18.00 часа в Мраморно фоайе – партер на Столична библиотека ще бъде открита документалната изложба „75 години от спасяването на българските евреи“.\r\n***\r\nОт 18.00 часа в Мраморно фоайе – партер на Столична библиотека ще бъде открита документалната изложба „75 години от спасяването на българските евреи“.\r\n***\r\nОт 18.30 часа в Дома на киното режисьорът Роман Балаян ще представи пред българската публика „Полети насън и наяве“.\r\n***\r\nОт 09.30 часа в зала 2 на Районния съд ще се проведе заседание по делото срещу Гюлтен А. Ф. и Ремзи Н. Ф., обвинени за склоняване на свидетел да потвърди неистина пред надлежен орган на властта. \r\n***\r\nОт 14.00 часа в зала 2 на Районния съд ще се проведе заседание по делото срещу Фериде И. Т., обвинена в причиняване на имотна вреда на 15 лица. \r\n***\r\nОт 12.30 часа Камерна опера – Благоевград организира Осмомартенски концерт.\r\n***\r\nОт 10.00 часа в пресцентъра на УМБАЛ „Св. Марина“ – Варна ще се проведе пресконференция по повод Световния бъбречен.\r\n***\r\nОт 15.00 часа в Щаба на Военноморските сили командването на ВМС ще поздрави жените военнослужещи и цивилни служители, по случай 8 март – Международния ден на жената.\r\n*** \r\nОт 11.30 часа в сградата на Областна дирекция на МВР - Велико Търново ще се проведе годишния отчет - анализ за дейността на ОДМВР - В. Търново за 2017 г. \r\n*** \r\nОт 17.00 часа в ХГ „Недялко Каранешев“ ще бъде открита Художествена изложба „Майка и дете”- представя Гергана Рахнева.  \r\n***\r\nОт 14.00 часа в хотел „Маринела“, зала „Витоша“, в Дом на културата „Енергетик“ в Гълъбово Росица Кирилова и Панайот Панайотов ще изнесат безплатен за жители и гости на Общината концерт.\r\n***\r\nОт 08.30 часа в парк-хотел „Кюстендил” ще бъде открит семинар на тема „Устойчиво управление на горите в Осогово – обмен на опит и добри практики в борбата с корояда“. \r\n***\r\nОт 17.00 часа В Етнографската експозиция на Регионален исторически музей – Пазарджик ще се открие изложбата „Вотиви”.\r\n***\r\nОт 10.00 часа в Дома на културата ще се проведе пресконференция с участието на кмета на Пловдив инж. Иван Тотев по актуални теми.\r\n***\r\nОт 11.00 часа в зала 1 на Апелативния съд ще се проведе заседание по делото образувано по жалба на подсъдимия Николай Н. срещу присъда на Окръжен съд – Хасково, с която е признат за виновен в това, че е причинил смърт по непредпазливост, шофирайки в пияно състояние, след което е избягал от местопроизшествието.\r\n***\r\nВ 18.00 ч. в Конферентната зала на библиотека „Иван Вазов“ ще се проведе празник „Танц с мама“ по случай 8 март.\r\n***\r\nОт 11.00 часа във фоайето на Комплексния онкологичен център по повод Международния ден на жената музикантите от Оперно-филхармоничното дружество – Русе ще поздравят служителите и пациентите на диспансера с кратък концерт.\r\n***\r\nОт 18.00 часа в зала „Княз Александър I“ „Виртуална“ Регионален исторически музей – Русе организира феминистична разходка.\r\n***\r\nОт 10.00 часа от паркинга над болница \"Тракия\" Община Стара Загора и Туристическо дружество \"Сърнена гора\" организират първия за тази година общоградски поход.\r\n***\r\nОт 17.00 часа в галерията при НЧ „Съгласие 1869г.“ ще бъде открита изложбата „Венера“.", "date": "2018.03.08", "title": "Предстоящи събития в страната за 8 март (Агенция „Фокус“)"}
{"url": "http://www.focus-news.net/news/2018/03/08/2497080/tass-generalniyat-sekretar-na-oon-nareche-diskriminatsiyata-na-zhenite-nay-golemiya-problem-na-savremennostta.html", "text": "Генералният секретар на ООН Антонио Гутериш нарече дискриминацията на жените – най-големия проблем на съвременността, предава ТАСС.\r\nАнтонио Гутериш счита, че международната общност трябва да преодолее сериозните препятствия в борбата с дискриминацията и експлоатацията на жените, В своето послание за Осми март, той заявява, че достигането на джендърното равенство, а също така и разширение на правата и възможностите на жените „се явява незавършената задача на нашето време и най-големият проблем в областта на правата на човека в днешния свят“.\r\nПо негови думи „в историята на защита на правата на жените е настъпил повратен момента‘ и в наше време исторически насложеното неравенство, което способства за угнетението и дискриминацията „е привлекло толкова много внимание, както никога до сега\".  Юлиян Марков", "date": "2018.03.08", "title": "ТАСС: Генералният секретар на ООН нарече дискриминацията на жените – най-големия проблем на съвременността"}
{"url": "http://www.focus-news.net/news/2018/03/08/2497086/otbelyazvame-mezhdunarodniya-den-na-zhenata.html", "text": "На 8 март отбелязваме Международния ден на жената. През декември 1977 г. Общото събрание на ООН приема резолюция, с която обявява 8 март за Международен ден на жената, първоначално избран за Международен ден на работещите жени. Празнува се в над 30 държави по света като израз на признание на икономическите, политическите и обществените постижения на жените. През 2017г. ООН отбелязва празника под мотото „Жените в променящата се работна среда: Планетата 50 на 50 до 2030 година\". В много страни, включително и в България, 8 март се чества и като Ден на майката.\r\nПървото женско дружество в България е основано през 1857 г. в град Лом. Първоначално (от 1911 г.) празникът се отбелязва с беседи в тесен кръг, а през 1915 г. е първото публично честване. Като общобългарски празник 8 март се чества от средата на ХХ век.", "date": "2018.03.08", "title": "Отбелязваме Международния ден на жената"}
{"url": "http://www.focus-news.net/news/2018/03/08/2497052/vzglyad-ima-tri-osnovni-versii-za-katastrofata-na-ruskiya-samolet-v-siriya.html", "text": "Има три основни версии за катастрофата на руския самолет в Сирия, пише руският вестник “Взгляд“.\r\nВ Хмеймим е бардак, разграден двор, летците се сменят през три месеца. Така оценяват ситуацията в смесения авиополк в руската военна база казват опитни летци.Слаба квалификация на екипажа и човешка грешка остават основните версии за катастрофата, макар и да не се изключва внезапно настъпило рядко природно явление.\r\nВ сряда в руски издания се тиражира версията, че представители на „Джейш ал Ислам“ – военна групировка в Сирия се е похвалила, че е свалила руски самолет с картечен огън,когато е бил на 100 метра от земята. Доказателства за тази версия обаче засега няма. Освен това на подобно изявлени не може да се вярва, тъй като групировката е съсредоточена в Изтояна Гута, а в провинция Идлиб, където е станал инцидента няма нейни представители.\r\nПървата версия е трудно предсказуемо природно явление- внезапен вертикален порив на вятъра. Такова природно явление поставя пилотите в много сложна за управление на самолета ситуация, при която често летците действат обратно на това, което е правилно поради неадекватно усещане за разстоянието от самолета до земята. Според очевидци самолетът е заходил за кацане с крен (наклон на борда настрани). Подобно природно явление не може да се прогнозира.\r\nВтората версия е техническа повреда.Това е и първата версия, с която излиза Министерство на отбраната на Русия. Самолетът е проверен преди полета, макар че е кацал на друго летище – Кувейрас, където обаче не е гасил двигателите. Не се изключва проблем с един от двигателите и ако това се е комбинирало със сложни атмосферни условия и вертикален вятър би могло да доведе до катастрофа.\r\nТретата  версия е човешка грешка на екипажа. Според генерал–лейтенант Валерий Горбенко, който коментира за изданието подготовката на летците след разпада на СССР се е влошила, защото летците летят по-малко. Генералът обяснява, че кацането в бойни зони е различно от обичайното и изискава специялна подготовка, защото обикновено се каца с рязко снижаване. Юлиян Марков", "date": "2018.03.08", "title": "„Взгляд“: Има три основни версии за катастрофата на руския самолет в Сирия"}
{"url": "http://www.focus-news.net/news/2018/03/08/2497087/cnn-edin-uchenik-e-zaginal-a-drug-e-ranen-pri-intsidentna-strelba-v-uchilishte-v-alabama.html", "text": "Един ученик е загинал, а друг е ранен при инцидентна стрелба в училище в Алабама, предава американският телевизионен канал CNN.\r\nИнцидентът е станал в гимназия „Хъфман“ в град Бирмингам, щата Алабама след стрелба в междучасието, казва полицията.\r\nПоне два изстрела са произведени – една ученичка на 17 години е загинала на място, адруг 17-годишен ученик е ранен и е в критично състояние. Полицията определя стрелбата като случайна. Училището е временно затворено. Съобщава ес, че метал-детекторите  са работели и  охранителите са били на мястото на инцидента. Гимназията ще бъде отворена по-късно днес.\r\nУбитата ученичка е щяла да навърши скоро 18 години. Била е приета в клолеж и е искала да учи за медицинска сестра.", "date": "2018.03.08", "title": "CNN: Един ученик е загинал, а друг е ранен при инцидентна стрелба в училище в Алабама"}
{"url": "http://www.focus-news.net/news/2018/03/08/2497088/premierat-boyko-borisov-shte-se-sreshtne-s-emira-na-darzhavata-katar-sheyh-tamim-bin-hamad-al-tani.html", "text": "Министър-председателят Бойко Борисов ще се срещне с емира на държавата Катар Шейх Тамим бин Хамад Ал-Тани днес. Това съобщиха от правителствената информационна служба. \r\nДвамата ще обсъдят задълбочаване на двустранното сътрудничество в широк спектър от области, както и възможностите за съвместни проекти и насърчаването на връзките между инвестиционните, бизнес и академични среди в двете страни.\r\nПри посещението на Шейх Тамим бин Хамад Ал-Тани ще бъдат подписани и три меморандума в областта на енергетиката, младежта и спорта и образованието в Министерския съвет.", "date": "2018.03.08", "title": "Премиерът Бойко Борисов ще се срещне с емира на държавата Катар Шейх Тамим бин Хамад Ал-Тани"}
{"url": "http://www.focus-news.net/news/2018/03/08/2497085/emirat-na-darzhavata-katar-sheyh-tamim-bin-hamad-al-tani-shte-bade-na-darzhavno-poseshtenie-v-balgariya.html", "text": "Емирът на Държавата Катар Шейх Тамим бин Хамад Ал-Тани ще бъде на първото си държавно посещение в България по покана на президента Румен Радев. Това съобщиха от правителствената информационна служба.\r\nПерспективите за последващо развитие на двустранните отношения между Република България и Държавата Катар и задълбочаването на връзките между инвестиционните, бизнес и академичните среди на двете държави, ще бъдат сред акцентите в разговора на двамата държавни глави. На срещата на „Дондуков“ 2 се очаква да бъдат обсъдени и бъдещи партньорства в областите на икономиката, енергетиката, селското стопанство, транспорта, търговията и туризма. \r\nЦеремонията по официалното посрещане на Шейх Тамим бин Хамад Ал-Тани ще се състои от 10.00 часа пред сградата на президентската институция на „Дондуков“ 2. \r\nДвамата държавни глави ще проведат среща „на четири очи“ на „Дондуков“ 2 от 10.10 часа, след което ще се проведат пленарните разговори на официалните делегации на Република България и Държавата Катар. \r\nВ рамките на посещението на Шейх Тамим бин Хамад Ал-Тани ще се проведе Българо-катарски бизнес-форум с участието на над 60 представители на компании от Държавата Катар. \r\nВ програмата на държавното посещение е предвидено да бъдат подписани редица документи за двустранно сътрудничество в областта на предприемачеството, образованието и науката, енергетиката, младежта и спорта. \r\nПо време на визитата си в България Шейх Тамим бин Хамад Ал-Тани ще разговаря и с министър-председателя Бойко Борисов.", "date": "2018.03.08", "title": "Емирът на Държавата Катар Шейх Тамим бин Хамад Ал-Тани ще бъде на държавно посещение в България"}
{"url": "http://www.focus-news.net/news/2018/03/08/2497090/evrokomisaryat-vityanis-andryukaytis-shte-bade-na-poseshtenie-v-sofiya-za-diskusiya-s-grazhdanite.html", "text": "Днес от 15.00 часа в зала \"София\" на Гранд Хотел София ще се проведе публичен дебат с Витянис Андрюкайтис, европейски комисар по здравеопазване и безопасност на храните. Това съобщиха от пресцентъра на Представителство на ЕК в България. Темата на гражданския диалог е \"Вкусно или здравословно? Качеството на храните в Европейския съюз\". \r\nВ дискусията ще се включи и председателят на Парламентарната комисия по земеделието и храните Десислава Танева.", "date": "2018.03.08", "title": "Еврокомисарят Витянис Андрюкайтис ще бъде на посещение в София за дискусия с гражданите"}
{"url": "http://www.focus-news.net/news/2018/03/08/2497082/predstoyashti-mezhdunarodni-sabitiya-za-8-mart-agentsiya-fokus.html", "text": "Насрочена е среща между престолонаследникът на Саудитска Арабия Мохамад бин Салман и британският премиер Тереза Мей. Турският външен министър ще се срещне с австрийския си колега.  Инаугурация на спечелилия втори мандат като чешки президент Милош Земан. Международен ден на Жената", "date": "2018.03.08", "title": "Предстоящи международни събития за 8 март (Агенция „Фокус“)"}
{"url": "http://www.focus-news.net/news/2018/03/08/2497092/gd-granichna-politsiya-intenziven-e-trafikat-za-tovarni-avtomobili-na-izhod-na-granitsata-s-turtsiya-i-rumaniya.html", "text": "На българо-турската граница на ГКПП „Капитан Андреево“ и ГКПП „Лесово“ и на българо-румънската граница на ГКПП „Дунав мост Русе“ трафикът е интензивен за товарни автомобили на изход от страната. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2018.03.08", "title": "ГД „Гранична полиция“: Интензивен е трафикът за товарни автомобили на изход на границата с Турция и Румъния"}
{"url": "http://www.focus-news.net/news/2018/03/08/2497089/parlamentat-shte-reshi-koy-da-oglavi-antikoruptsionniya-organ.html", "text": "Народните представители ще изберат председател на Комисията за противодействие на корупцията и за отнемане на незаконно придобитото имущество. Това се посочва в програмата за работа на Народното събрание. За поста се борят Пламен Димитров, предложен от ГЕРБ и „Обединени патриоти“, и Николай Николов, предложен от БСП. За избран се счита кандидатът, за който са гласували повече от половината депутати в зала. На 6 март двамата бяха изслушани в парламентарната комисия за борба с корупцията. По закон Антикорупционният орган се състои от председател, зам.-председател и трима членове. Председателят предлага свой заместник и членове на комисията, които също се избират от парламента. \r\nПарламентарната регионална комисия ще разгледа окончателни промени в Закона за устройството и застрояването на Столична община. Основните изменения са свързани с ограничаването на височината на новопостроените сгради, в зависимост от това в коя част на града се намират. Комисията за контрол над службите ще обсъди прекратяването на правомощията на член на Националното бюро за контрол на СРС.", "date": "2018.03.08", "title": "Парламентът ще реши кой да оглави Антикорупционния орган"}
{"url": "http://www.focus-news.net/news/2018/03/08/2497095/stara-zagora-turisticheski-pohod-shte-se-provede-v-grada-po-povod-praznika-na-zhenata.html", "text": "Община Стара Загора и Туристическо дружество \"Сърнена гора\" организират първия за тази година общоградски поход.\r\nТой е посветен на Международния ден на жената и ще се проведе на днес от 10:00 часа. Това съобщиха от пресцентъра на Общината.\r\nСбоrният пункт е паркинга над болница \"Тракия\", в подножието на Аязмото, до бариерата. Маршрутът преминава в посока Дъбрава, следва обиколка на Аязмото, езеро \"Загорка\" и завършва при Стария чинар. Продължителността е около 2 часа, с лека трудност. Водач на групата е Стефка Божинова от ТД \"Сърнена гора\". Със съдействието на ТД \"Сърнена гора\" и Община Стара Загора е организирана почерпка на Стария чинар, около 12:30 - 13:00 часа.\r\nОчакваме Ви!\r\nЗа допълнителна информация: тел. 0882 966 462 (Ваня Петкова, Секретар на ТД \"Сърнена гора\").\r\nЗабележка: При дъждовно време походът няма да се състои.", "date": "2018.03.08", "title": "Стара Загора: Туристически поход ще се проведе в града по повод Празника на жената"}
{"url": "http://www.focus-news.net/news/2018/03/08/2497096/vidin-do-100-metra-e-ogranichena-vidimostta-v-oblastta-poradi-magla.html", "text": "Мъгла ограничава видимостта във Видинска област до 100 метра, каза за Радио „Фокус“ – Видин дежурният служител в Областно пътно управление – Видин. На места по поречието на река Дунав видимостта е ограничена до 50 метра. Пътните настилки са влажни, на места заледени. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.Движението по път III-1102 с. Извор – гр. Димово се осъществява в една лента поради намален габарит на пътното тяло.. В областния град трафикът е натоварен в централната градска част,  по бул.“Панония“ и на входно изходните артерии на града.\r\nАнна ЛОЗАНОВА", "date": "2018.03.08", "title": "Видин: До 100 метра е ограничена видимостта в областта поради мъгла"}
{"url": "http://www.focus-news.net/news/2018/03/08/2497091/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.03.08", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/03/08/2497093/russia-today-rt-svrahsekreten-dokument-za-izraelskite-voenni-sistemi-i-taktiki-e-iztekal-v-internet.html", "text": "Russia Today (RT): Свръхсекретен документ за израелските военни системи и тактики е изтекъл в интернет\r\nСвръхсекретен документ за израелските военни системи и тактики е изтекъл в интернет, предава телевизионният канал Russia Today (RT).\r\nОфициален документ разкриващ две свръхсекретни израелски военни системи, които никога не са били показвани публично е изтекъл в интернет. Израелската армия описва инцидента като „сериозна грешка в сигурността на информацията“\r\nИзтеклият документ е бил подписан от министърът на отбраната на Израел Авигдор Либерман и разкрива секретна информация относно военните способности и оперативни методи , пише израелският вестник Haaretz, цитиран от RT.\r\nЕдната от тях е била толкова секретна, че било забранено да се споменава в телефонни разговори.   Юлиян Марков", "date": "2018.03.08", "title": "Russia Today (RT): Свръхсекретен документ за израелските военни системи и тактики е изтекъл в интернет"}
{"url": "http://www.focus-news.net/news/2018/03/08/2497099/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа на 8 март 2018 г.: \r\n- на ул. „Червена стена” между ул. „Петър Станчев” и бул. „Джеймс Баучер”, в частта зад х-л „Маринела”; \r\n- на ул. „Петър Станчев” между бул. „Джеймс Баучер” и ул. „Червена стена”.", "date": "2018.03.08", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2018/03/08/2497094/rakovodstvoto-na-komisiyata-po-evropeyskite-vaprosi-i-kontrol-na-evropeyskite-fondove-v-ns-shte-se-sreshtne-s-delegatsiya-na-komisiyata-po-evropeyskite-vaprosi-na-germanskiya-bundestag.html", "text": "Ръководството на Комисията по европейските въпроси и контрол на европейските фондове в Народното събрание (НС) ще се срещне с делегация на Комисията по европейските въпроси на германския Бундестаг, водена от нейния председател Гунтер Крихбаум. Това съобщиха от пресцентъра на Народното събрание. Разговорът ще се проведе от 11.30 часа на 8 март в зала „Запад” на Народното събрание.", "date": "2018.03.08", "title": "Ръководството на Комисията по европейските въпроси и контрол на европейските фондове в НС ще се срещне с делегация на Комисията по европейските въпроси на германския Бундестаг"}
{"url": "http://www.focus-news.net/news/2018/03/08/2497098/vidin-slab-snyag-vali-na-prohoda-petrohan.html", "text": "Слаб е снеговалежът на прохода Петрохан, снегът е мокър, не се задържа на пътната настилка и няма необходимост от обработка. Това каза за Радио „Фокус“ – Видин дежурният служител в Областно пътно управление – Монтана. Пътят е мокър, трафикът и в двете посоки е с нормална интензивност. Остава забраната за преминаване през Петрохан на тежкотоварни автомобили над 12 тона.\r\nАнна ЛОЗАНОВА", "date": "2018.03.08", "title": "Видин: Слаб сняг вали на прохода Петрохан"}
{"url": "http://www.focus-news.net/news/2018/03/08/2497097/predsedatelyat-na-grupata-za-priyatelstvo-izrael-balgariya-i-deputat-ot-kneseta-eytan-broshi-shte-se-sreshtne-sas-zamestnik-predsedatelya-na-narodnoto-sabranie-emil-hristov.html", "text": "Председателят на Групата за приятелство Израел – България и депутат в Кнесета Ейтан Броши ще се срещне със заместник-председателя на Народното събрание Емил Христов. Разговорът ще се проведе от 09.30 часа, това съобщиха от пресцентъра на Народното събрание.\r\nЕйтан Броши ще се срещне с председателя на Комисията по земеделието и храните Десислава Танева в 10.00 часа, а в 11.30 часа ще разговаря с председателя на Групата за приятелство България – Израел ген. Константин Попов.", "date": "2018.03.08", "title": "Председателят на Групата за приятелство Израел – България и депутат от Кнесета Ейтан Броши ще се срещне със заместник-председателя на Народното събрание Емил Христов"}
{"url": "http://www.focus-news.net/news/2018/03/08/2497100/interfaks-vissh-voenen-ot-nato-govori-za-nuzhdata-ot-podobryavane-na-otnosheniyata-s-rusiya.html", "text": "Председателят на военния комитет на НАТО генерал Петeр Павел   говори за нуждата от подобряване на отношенията с Русия, предава агенцията Интерфакс.\r\n„Винаги съм бил внимателен оптимист. Вярвам, че има възможност за добри отношения между НАТО и Русия. Но за това е нужно повече желание от руска страна, която да успее да убеди Алианса, че Русия е сериозно заинтересована от това.“, заявява той пред Вашингтонския университет „Джордж Вашингтон“.\r\nПо негови думи Русия е длъжна да продемонстрира своето желание с конкретни стъпки. В същото време действията в Грузия, в Крим и в Украйна „създават напрежение“. Той подчертава, че най-добър пример може да стане Украйна.“ Без решение по Украйна подобряване на отношенията няма да има“.\r\nПо негово мнение най-доброто решение за района ще бъде въвеждането на миротворческа мисия на ООН. Юлиян Марков", "date": "2018.03.08", "title": "Интерфакс: Висш военен от НАТО говори за нуждата от подобряване на отношенията с Русия"}
{"url": "http://www.focus-news.net/news/2018/03/08/2497101/montana-s-20-sm-se-e-povishilo-nivoto-na-reka-dunav-kray-lom.html", "text": "Нивото на Дунав се повиши  в началото на българския участък на реката при Ново село  за последното денонощие с 9 см и водният стоеж там е 371 см., съобщиха от местната Хидрометереологична станция. Нивото на реката при Видин е 428 см., повишението за последното денонощие е с 18 см. Край Лом нивото е 448 см. регистрирано е повишение с 20 см. Нивото на Дунав край Оряхово е  329 см., регистрирано е повишение с 19 см. Температурата на водата край Ново село е 2,9 градуса, край Оряхово е 4,4 градуса.", "date": "2018.03.08", "title": "Монтана: С 20 см. се е повишило нивото на река Дунав край Лом"}
{"url": "http://www.focus-news.net/news/2018/03/08/2497105/plovdiv-zasilena-e-opasnostta-ot-obrazuvaneto-na-svlachishta-po-patishtata-bachkovo-narechenski-bani-yugovo-laki-i-krichim-devin.html", "text": "Всички пътища в Пловдивска област са нормално проходими. Това съобщиха за Радио „Фокус“ – Пловдив от Областното пътно управление. Пътните настилки са сухи, единствено в района на Лъки, Студенец и Паничково – влажни. Температурите са положителни и няма образували се заледявания по пътищата в планинските райони. През изминалата нощ не са постъпвали сигнали за сериозни пътни инциденти, съобщиха още от Областното пътно управление. Към този час трафикът по основните направления в областта е изключително интензивен. Най-натоварено е движението по пловдивския участък на АМ „Тракия“, както и по пътищата Пловдив-Асеновград-Смолян, Пловдив-Пещера и Пловдив-Карлово. Засилена е опасността от образуването на свлачища по пътищата в планинските райони, особено по отсечките Бачково-Нареченски бани, Югово-Лъки и Кричим-Девин. Проходът Троян-Кърнаре остава затворен за движение на всички моторни превозни средства. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март.\r\nДвижението на територията на град Пловдив също е изключително натоварено. Задръствания се образуват по булевардите „Цар Борис III Обединител“, „Христо Ботев“, „Васил Априлов“, „Източен“, „Санкт Петербург“, „България“  и „Шести септември“.  Пътните настилки са предимно сухи и но нормално проходими. Затворена за движение на пътни превозни средства е ул. „Отец Паисий”, в отсечката между кръстовищата с ул. „Станислав Доспевски” и  ул. „Патриарх Евтимий. Причината е строително-монтажни дейности, а срокът за изпълнението им е до 30 април.\r\nТони МИХАЙЛОВ", "date": "2018.03.08", "title": "Пловдив: Засилена е опасността от образуването на свлачища по пътищата Бачково-Нареченски бани, Югово-Лъки и Кричим-Девин"}
{"url": "http://www.focus-news.net/news/2018/03/08/2497106/kyustendil-e-domakin-na-dvudneven-seminar-za-obmen-na-dobri-praktiki-pri-borbata-s-varhoviya-koroyad.html", "text": "Кюстендил е домакин на двудневен семинар за обмен на добри практики при борбата с върховия корояд. Това съобщи за Радио „Фокус” – Кюстендил Таня Георгиева, организатор на срещата. Откриването на семинара ще бъде от 08.30 часа в залата на парк-хотел „Кюстендил”. За участие в срещата са поканени представители на Общините Кюстендил и Невестино, на държавните ловни и горски стопанства, на Регионална дирекция по горите, на Югозападно държавно предприятие, неправителствени организации, на научни институти. Основен лектор в семинара ще бъде Бернард Перни от Института за опазване на гората към Центъра за изследване на гората, Австрия. Целта е обмяна на европейски опит и добри практики за устойчиво стопанисване на увредени от корояд гори, начини за наблюдение и методи за борба с вредителя. 2722 хектара е общата площ на увредените от корояди, пожари и други природни фактори иглолистни гори на територията на Югозападно държавно предприятие към началото на месец март. Над половината от тях попадат в областите Кюстендил и Перник. В програмата на семинара са предвидени и посещения на терени, засегнати от върховия корояд.\r\nВенцеслав ИЛЧЕВ", "date": "2018.03.08", "title": "Кюстендил е домакин на двудневен семинар за обмен на добри практики при борбата с върховия корояд"}
{"url": "http://www.focus-news.net/news/2018/03/08/2497102/denyat-8-mart-v-svetovnata-istoriya.html", "text": "През 1728 г. - в Москва е коронован руският император Петър ІІ. През 1759 година Парижкият парламент осъжда “Енциклопедията” на френския просветител Дени Дидро. Енциклопедията дава систематика на научните постижения на своето време и се противопоставя на феодалните догми. Последният американски пират Натаниел Гордън е обесен в Ню Йорк през 1862 година. През 1911 г. за първи път се празнува международният ден на жената – Осми март, известен още като ден на международната солидарност на жените в борбата за мир. В България 8 март се празнува от 1914 г. През 1977 г. Общото събрание на ООН провъзгласява този ден за Ден за защита на правата на жените и световния мир. През 1920 г. Сирия провъзгласява независимостта си от Турция. През 1944 г. по заповед на Сталин започва масовото принудително изселване на балкарците от Кавказ (далечни потомци на българите от Кубратова България). През 1945 г. германска ракета ФАУ-2 улучва оживен пазар в Лондон и убива 110 души. 1950 г. - СССР обявява, че притежава атомна бомба. Във военновъздушната база на САЩ в Гренландия е измерена най-високата скорост на вятър на повърхността на Земята – 333 км/час (1972 година), а в Китай пада най-големият известен каменен метеорит, тежащ 1774 кг. (1976 г.). На 8 март са родени: философът Рихард Кронер, биохимикът Едуард Кендъл. На тази дата умират: композиторът Хектор Берлиоз, двадесет и седмият американски президент Уилям Тафт.\r\n2016 г.\r\nИстанбулски съд поставя под национален контрол свързваната с Фетулах Гюлен новинарската агенция Джихан\r\n2015 г.\r\nБойци на „Ислямска държава“ разрушават и разграбват древната асирийска столица Дур Шарукин.\r\n2014 г.\r\nСамолет „Boeing 777—200“ следващ маршрута Куала Лумпур - Пекин с 239 човека на борда пада в океана.\r\n2013 г.\r\nМилош Земан официално встъпва в длъжност президент на Чехия.\r\n2012 г.\r\nНай-силната магнитна буря от 5 години насам достига Земята. Амплитудата на колебание на магнитното поле за няколко десетки минути нарасва от Кр=2 на Кр=8\". За последен път буря от такъв мащаб е имало на 15 декември 2006 г.\r\n2011 г.\r\nВ Анкара няколко хиляди турски жени се събират на протест срещу „убийствата на честта” и насилието срещу жените в Турция като настояват за по-тежки наказания за извършителите на престъпления на честта. Има много крайни случаи, в които жени са убивани, защото заварят непознат или се обаждат  в радио, за да си поръчат песен. Въпреки че е незаконна, полигамията също съществува в Турция.\r\n2007 г.\r\nЕвропейската комисия предупреждава Румъния и Латвия да съкратят правителствените разходи и да укрепят реформите, за да посрещнат бюджетните си цели и да подготвят по-добре икономиките си за въвеждане на еврото. “Първата крачка към еврото е инфлацията и обществените финанси да бъдат поставени под контрол и да има стабилен валутен курс,” заявява пред журналисти в Брюксел комисарят по икономическите и валутните въпроси Хоакин Алмуния, цитиран от агенция Блумбърг. Комисията прогнозира, че инфлацията в Румъния и Латвия ще остане над границата за еврозоната най-малко и през 2008 г.\r\n2006 г.\r\nПортугалия ратифицира договора за присъединяване на България и Румъния към ЕС по време на председателството на италианското правителство\r\n2005 г.\r\nПри специална операция на руските федерални сили е убит лидерът на чеченските сепаратисти Аслан Масхадов. Той е застрелян в селището Толстой-юрт. При специалната операция са задържани и помощниците на Масхадов - Ирлисханов, Нурбашев и неговият племенник Вусхан, които се укривали в подземен бункер под една от къщите в селището. Спецоперацията за залавяне на Масхадов започва на 6 март, когато руските сили атакуват въоръжена група от 20 души, сред които е и Масхадов.\r\nМасхадов е лидер на чеченските сепаратисти през 1994-1996 г. Той става президент на Чеченската република след изтеглянето на руснаците.\r\n1998 г.\r\nВ научния музей в Лондон е инсталиран най-големият модел на молекула с височина 3 метра и тежащ 202 кг.\r\n1976 г.\r\nВ Китай пада най-големият известен каменен метеорит, тежащ 1774 кг.\r\n1972 г.\r\nВъв военновъздушната база на САЩ в Гренландия е измерена най-високата скорост на вятър на повърхността на Земята – 333 км/час.\r\n1966 г.\r\nВ Дъблин бойците на ИРА взривяват колона, издигната в чест на адмирал\r\nНелсън. Ирландската републиканска армия е създадена по време на Първата световна война. През 1939 г. е обявена извън закона. ИРА извършва терористични актове в Северна Ирландия през 90-те години на ХIХ в. с цел прекратяване на разделението на Ирландия. През 80-те години на ХХ в. социалдемократическата и лейбъристката партия оттеглят подкрепата си за ИРА, но екстремисткото й крило остава активно.\r\n1950 г.\r\nСССР обявява, че притежава атомна бомба. Атомната бомба се състои от две или повече маси от подходящо делящо се вещество (например уран 235 или плутоний 239), всяка от които е по-малка от критичната маса. При взривяване на бомбата подкритичните маси се събират светкавично и образуват надкритична група така, че едно делене в момента на контакта дава началото на неуправляема верижна реакция. Освободената от атомната бомба ядрена енергия предизвиква опустошителен взрив, ефектът от който е сравним с взривяването на десетки килотона тротил.\r\nГеорги Николаевич Фльоров дава идеята за започване на работа по създаване на атомна бомба в СССР. На 29 август 1949 г. е тествана първата атомна бомба направена в СССР.\r\n1949 г.\r\nЗавършва съдебният процес срещу 15 евангелистки пастори, започнал на 25 февруари. На 11 февруари 1949 г. е публикуван обвинителният акт срещу тях, в който се излага \"противодържавната\" им дейност - предаване на чуждото разузнаване на сведения от военен, стопански и политически характер и получаване на субсидии от американската и британската легация.. Подробни указания за организацията на процеса са разработени от Политбюро на ЦК на БКП в края на януари с.г. От 15-те обвиняеми 4-ма получават доживотни присъди, 4-ма - по 15 г. строг тъмничен затвор, останалите - различни срокове затвор.\r\n1945 г.\r\nПо време на Втората световна война (1939-1945 г.) за ръководене на действията на Дравския участък е формирана оперативна група под ръководството на генерал-майор Алексей Благодатов.\r\n1945 г.\r\nНемска ракета ФАУ-2 улучва оживен пазар в Лондон и убива 110 души.\r\n1944 г.\r\nПо заповед на Сталин започва масовото принудително изселване на балкарците от Кавказ (далечни потомци на българите от Велика Кубратова България).\r\n1924 г.\r\nВ Ню Йорк е основана компанията “Pan American Airways”.\r\n1922 г.\r\nСлед погазване на университетската автономия студентите подкрепят преподавателите си с петиция до парламента.\r\nВ началото на февруари просветният министър Стоян Омарчевски нарежда на ректора на Университета да уволни 8 частни доценти, които са членове на ръководствата на опозиционни партии, но Академическият съвет отказва и прави изложение до Народното събрание за погазване на университетската автономия. На 11 март полицията разпръсва студентската демонстрация пред Народния театър, а Академическият съвет преустановява учебните занятия. Обществеността подкрепя Университета и създава Граждански комитет, включващ 21 дружества и организации. Просветното министерство спира заплатите на стачкуващите преподаватели, но те са поети от обществен фонд начело с проф. Тодор Кулев. Кабинетът изпраща министър Омарчевски с мисия в Бразилия, а заместникът му Коста Томов на 17 август отстъпва пред ректора проф. Любомир Милетич и изпълнява всички искания.\r\n1920 г.\r\nСирия провъзгласява независимостта си от Турция. Начело на държавата застава емир Фейсал I, от династията на Хашемитите. В навечерието на Първата световна война (1914-1918 г.) Фейсал I поддържа връзки с арабските националисти в Османската империя. След избухването на въстанието в Хиджас през 1916 г. командва северната армия на арабските въстаници, която освобождава от турците Сирия и Трансйордания през 1918 г. Емирът представя Хиджас на Парижката мирна конференция (1919-1920 г.). Оглавява арабската администрация в Сирия (1918-1920 г.) и през март 1920 г. е провъзгласен за крал. След френската окупация на Сирия през юли същата година е изгонен от страната. Провъзгласен е за крал на Ирак през август 1921 г. с помощта на английските колониални власти. Фейсал I води проанглийска политика.\r\n1911 г.\r\nЗа първи път се празнува Осми март - международен ден на жената, известен още като ден на международната солидарност на жените в борбата за мир. Празникът е установен по предложение на Клара Цеткин на Втората международна конференция на жените социалистки в Копенхаген през 1910 г. В България 8 март се празнува от 1914 г. През 1977 г. Общото събрание на ООН провъзгласява този ден за Ден за защита на правата на жените и световния мир.\r\n1910 г.\r\nВ Англия Кралският аероклуб издава първото удостоверение за пилот на името на Чарлз Муру-Брабазону.\r\n1862 г.\r\nВ Ню Йорк е обесен последният американски пират Натаниел Гордън.\r\n1759 г.\r\nПарижкият парламент осъжда “Енциклопедията” на френския просветител Дени Дидро. Енциклопедията дава систематика на научните постижения на своето време и се противопоставя на феодалните догми.\r\nДени Дидро е френски просветител, философ материалист и писател. Роден е на 5 октомври 1713 г. Получава образованието си при йезуитите. В периода 1751-1772 г. работи върху колосалната \"Енциклопедия\", издадена в 28 тома, 6 тома допълнения и 2 тома таблици. Автор е на две пиеси (\"Незаконороденият син\", \"Баща на семейство\") и няколко романа (\"Жак Фаталистът\", \"Внукът на Римо\" и др.), публикувани след смъртта му. Философските му съчинения са: \"Философски мисли\" (1746 г., осъдени на изгаряне от Френския парламент), \"Разходка на скептика\" (1747 г.), \"Писмо за слепите в услуга на виждащите\" (1749 г.), \"За красотата\" (1751 г.), \"Мисли за тълкуването на природата\" (1754 г.), \"Монахинята\" (1760 г.), \"Разговор между Даламбер и Дидро \" (1769 г.), \"Сънят на Даламбер\" (1769 г.), \"Философски принципи\" (1770 г.), \"За драматическата поезия\" (1771 г.), \"Парадокс за актьора\" (1773 г.), \"Систематично опровержение на книгата на Хелвеций “За човека\" (1774 г.), \"Племенникът на Рамо\" (1779 г.), \"Опит за живописта\" (издадено посмъртно; 1795 г.) и др. Дени Дидро умира на 31 юли 1784 г. в Париж.\r\n1728 г.\r\nВ Москва е коронован руския император Петър ІІ. Петър II Алексеевич е внук на Петър I Велики и син на царевича Алексей Петрович. Той е призован на престола чрез завещанието на Екатерина I (1727 г.). Петър II царува само 3 години. Подтикван от Иван Долгоруки, той се освобождава от настойничеството на княз А. Д. Меншиков, когото заточва в Сибир. Отменя много от преобразованията на Петър I.\r\n1618 г.\r\nНемският астроном Йоханес Кеплер дава формулировката на третия закон, обединяващ теорията за движението на всички планети в стройно цяло. Този закон той публикува в съчинението “Хармонията на света” през 1619 г. Законите на Кеплер впоследствие се превръщат в основа за открития от Исак Нютон закон за земното притегляне. Йоханес Кеплер е роден на 27 декември 1571 г. Постъпва в духовната семинария при Тюбингенската академия, която завършва със степен бакалавър. През 1593 г. завършва Тюбингенската академия със степен магистър, но е обвинен в свободомислие и не е допуснат до богословска кариера. Започва да преподава математика в гимназията в Грац (Австрия). Там написва своето първо голямо съчинение - “Тайната на Вселената” (1596 г.), в което се опитва да установи разстоянията от планетите до Слънцето и размерите на правилни многостенници. Поради преследвания от страна на Католическата църква през 1600 г. е принуден да напусне Грац и да се установи в Прага при Т. Брахе. След смъртта на Брахе през 1601 г. Кеплер получава материалите от многогодишните наблюдения на астронома. В Прага той издава редица трудове, между които трактата “Допълнения към Витело” (1604 г.) - за приложението на оптиката към астрономията, в който разглежда астрономическата рефракция и отбелязва сиянието, появяващо се около Слънцето по време на пълни слънчеви затъмнения. В трактата “Диоптрика” (1611 г.) описва изобретения от него телескоп (т. нар. зрителна тръба на Кеплер). Друго негово съчинение е “Нова астрономия” (1609 г.), посветено на изучаването на движението на Марс според наблюденията на Т. Брахе, което съдържа първите 2 закона за движението на планетите. През 1612 г. Кеплер се установява в Линц. Трудът му “Съкращение на коперниковата астрономия” (ч. 1-3, 1618-1622 г.) съдържа извод, че първите 2 закона, установени за Марс, се отнасят за всички планети, както и за движението на Луната около Земята, а третият закон се прилага и към 4-те спътника на Юпитер. В този труд Кеплер излага теорията и способите за предсказване на слънчевите и лунните затъмнения (трудът е вписан в Индекса на забранените книги от Ватикана). През 1619 г. издава трактата “За кометите”. По-късно в Улм завършва последния си голям труд “Рудолфови таблици” (1627 г.), в който прави равносметка на обработваните от него в продължение на години наблюдения на Брахе. През 1628 г. в търсене на средства за съществуване постъпва като астролог при пълководеца А. Валенщайн и до 1630 г. живее в Заган (дн. Жаган, Полша). Последното произведение на Кеплер е фантастичният роман “Сън”, издаден посмъртно през 1634 г. Йоханес Кеплер умира на 15 ноември 1930 г.На тази дата са родени:\r\n1922 г.\r\nРоден е Евгений Семьонович Матвеев - руски режисьор и актьор. През 1940-1941 г. учи в актьорска школа при Киевската киностудия. На сцената е от 1946 г. От 1952 г. до 1968 г. е в Малий театър. Дебютира в киното през 1955 г. - “Добро утро”. Играе във филмите: “Търсачи” (1957 г.), “Разораната целина” (1960 г.), “Възкресение” (1962 г.), “Родна кръв” (1964 г.), “Ярост” (1966 г.), “Сибирячка” (1972 г.), “Укротяването на огъня” (1972 г.), “Емелян Пугачов” (1979 г.). Като режисьор дебютира през 1967 г. с филма “Цигани”. Други негови филми са: “Пощенски роман” (1970 г.), “Смъртен враг” (1972 г.), “Земна любов” (1975 г.), “Съдба” (1978 г.), “Особено важна задача” (1981 г.), “Луди пари” (1982 г.), “Победа” (1985 г.), “Завещание” (1987 г.), “Мястото на убиеца е свободно” (1990 г.), “Да обичаш по руски” (1995 г.), “Да обичаш по руски-2” (1995 г.), “Губернаторът” (1999 г.). Евгений Матвеев умира на 1 юни 2003 г.\r\n1886 г.\r\nРоден е Едуард Кендъл – американски биохимик. Кендъл открива кортизона, независимо от Рахщайн. Носител е на Нобелова награда за 1950 г., съвместно с Ф. Хенч и Т. Рахщайн.\r\n1884 г.\r\nРоден е Рихард Кронер - немски философ идеалист. От 1938 г. той е в емиграция в Англия и САЩ. Започва дейността си като представител на неокантианската Баденска школа, а по-късно се ориентира към “философията на живота” и неохегелианството. През 40-те години се ориентира към идеите на религиозните философи.\r\n1852 г.\r\nРоден е генерал-лейтенант Иван Вайнмарн - руски военен деец. Вайнмарн участва в Руско-турската освободителна война (1877–1878 г.). След края й остава в Княжество България. През 1884 г. е помощник на военния министър генерал М. Кантакузин. В периода 23 януари 1885–10 април 1885 г. е управляващ Военното министерство на Княжество България. Като висш руски офицер има големи заслуги за организирането и развитието на младата Българска армия. След Съединението през 1885 г. по заповед на руския император Александър III напуска България и отново служи в руската армия.\r\n1788 г.\r\nРоден е Антоан Сезар Бекерел - френски физик, член на Парижката АН (1829 г.). От 1837 г. е професор в Парижкия национален естественоисторически музей. Научните му трудове са в областта на термоелектричеството, магнитните свойства на веществата, кристалооптиката, теорията за галваничните елементи и електропроводимостта на веществата. Изобретява слабополяризиращ галваничен елемент (1829 г.). Умира на 18 януари 1878 г.На тази дата умират:\r\n2016 г.\r\nУмира Джордж Мартин - легендарният продуцент на \"Бийтълс\", наричан от мнозина пети член ливърпулската четворка.\r\n1961 г.\r\nУмира Томас Бигъм - английски диригент, оперен и балетен импресарио. Роден е на 29 април 1879 г. На сцената дебютира през 1905 г. Основател, ръководител и диригент на Британската национална оперна компания; на оркестри (Лондонската филхармония, 1932 г., Кралската филхармония, 1947 г., и др.) и фестивали (в Лондон – 1929 г., Лийдс – 1932 г., Залцбург – 1932 г., Глайндбърн – 1948 г., 1949 г.). Работи в \"Метрополитен опера\", Ню Йорк.\r\n1941 г.\r\nУмира Шъруд Андерсън – американски писател. Той е известен главно със своите разкази. През 1914 г. излиза първият му роман „Windy McPherson's Son“, но известност му донася сборникът разкази „Winesburg, Ohio“, издаден през 1919 г. Творчеството му оказва силно влияние върху много американски писатели в периода между двете световни войни, сред които Ърнест Хемингуей, Уилям Фокнър, Томас Улф, Джон Стайнбек и други.\r\n1930 г.\r\nУмира Уилям Тафт - двадесет и седмият американски президент (1909-1913 г.). Член на Републиканската партия, юрист. Поддръжник на арбитража при решаване на международни спорове. От 1921 г. е върховен федерален съдия.\r\n1909 г.\r\nУмира Михаил Хилков Медем - руски княз, политически и държавен деец. Завършва Пажеския корпус в Санкт Петербург, след което служи като офицер в егерския лейбгвардейски полк. Престоява известно време в САЩ, където участва в строителството на трансатлантическата жп линия. В Русия също се занимава с жп строителство. В България пристига през 1883 г. и участва в правителството на Л. Н. Соболев като управляващ Министерството на обществените сгради, пътищата и съобщенията (3 март- 7 септември 1883 г.). Напуска страната след оставката на правителството. В Русия е министър, а след това и член на Държавния съвет.\r\n1874 г.\r\nУмира Милърд Филмор - американки политик. Той е тринайсети президент на САЩ (1850-1853 г.). От 1844 г. е губернатор на Ню Йорк. През 1850 г. заменя президента З. Тейлър, който умира на 9 юли 1850 г.\r\n1870 г.\r\nУмира Николай Василиевич Медем - руски офицер, генерал от артилерията (1864 г.), военен писател, теоретик и изследовател на войните. През 1813-1814 г. участва в задграничните походи на руската армия. От 1823 г. е преподавател в артилерийско училище. От 1833 г. е професор по стратегия и тактика в Николаевската академия на Генералния щаб. От 1858 г. до 1862 г. е председател на Цензурния комитет. От 1864 г. до края на живота си е председател на Главния военнонаучен комитет. Автор е на оригинални трудове по стратегия и тактика. Основоположник на прогресивна военнотеоретична школа. Отрича съществуването на “вечни” принципи във военното изкуство.\r\n1869 г.\r\nУмира Хектор Берлиоз - френски композитор, диригент, музикален критик и теоретик. Произведенията на Берлиоз са сред най-високите постижения на романтичната музикална школа от средата на XIX в. През 1828 г. завършва първия вариант на най-значителното си произведение - \"Фантастична симфония\", което бележи програмния симфонизъм в историята на музиката. Печели Римска премия през 1830 г. с кантатата си \"Сарданапал\". Създава симфонията \"Харолд в Италия\", \"Лелио, или възвръщане към живота\", увертюрата \"Крал Лир\" и др. В Париж следват: симфонията \"Ромео и Жулиета\" (1838 г.), операта \"Бенвенуто Челини\" (1838 г.), \"Реквием\" (1837 г.), Траурно-триумфална симфония (1840 г.) и др. От последните му години по-значителни произведения са: операта \"Троянци\", драматичната легенда за солисти, хор и оркестър \"Проклятието на Фауст\", комичната опера \"Беатриче и Бенедикт\" и др. Приет във Френската академия в края на живота си.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.08", "title": "Денят 8 март в световната история"}
{"url": "http://www.focus-news.net/news/2018/03/08/2497103/ministar-neno-dimov-kontrolirame-190-yazovira-v-stranata-do-vchera-samo-pri-5-ot-tyah-e-otcheten-lek-priliv.html", "text": "Контролираме 190 язовира в страната, като към края на деня вчера имаше пет проблеми – т.е. лек прилив, но всичко беше в рамките на контролираното, така че няма опасност. Това каза министърът на околната среда и водите Нено Димов в интервю за предаването „Денят започва“ по БНТ.\r\n„Макар че имахме очаквания снеготопенето да бъде в порядъка на 13 куб./сек, а вчера се получиха 135 куб./сек. – над 10 пъти повече, но пак казвам, че няма проблем, бяха взети всички необходими мерки“, обясни министър Димов.\r\nТой посочи, че още от края на февруари е започнато контролирано освобождаваме на обеми в язовирите. „Към тази сутрин в яз. „Тича“ има изтичане около 1,6 кубика над контролираното, което е 19 кубика. Само за сравнение – реката може да поеме 250, така че не можем да говорим за какъвто и да е проблем към този час. Притокът вчера е бил 135 куб./сек., а в момента е 40 куб./сек – т.е. много рязко е намалял. При всички положения нивото на язовира, което се поддържа, е доста високо и може би трябва да се преразгледа. И се разбрахме вчера с министър Порожанов дали яз. „Тича“, който преди се е държал на по-ниско ниво, не трябва да се върне на него. Но на този етап няма никакъв проблем“, каза още министърът на околната среда и водите.\r\nМинистър Димов посочи, че рамките на населените места отговорността за язовирите е на кметовете, а извън населените места – на областните управители. „Има предписания за цялата страна всички те да почистват участъците, за които носят отговорност. Мерки се взимат във всички райони според възможностите“, каза още той.\r\n„Нещо, върху което работим много активно, е система за ранно предупреждение и за управлението на водите в реално време – тя прекара 2 години в процес на обжалване. Това е доста дълъг период, беше върната в съда в начален етап през декември и в момента правим всичко възможно да я върнем, защото тази система може да спаси живот“, коментира министър Димов.", "date": "2018.03.08", "title": "Министър Нено Димов: Контролираме 190 язовира в страната, до вчера само при 5 от тях е отчетен лек прилив"}
{"url": "http://www.focus-news.net/news/2018/03/08/2497104/pregled-na-osnovnite-temi-v-starozagorskiya-pechat.html", "text": "„Измамници \"претоплиха\" схема за еврофондове“, съобщава вестник „Старозагорски новини“ . Позабравена схема, според която, ако пенсионер даде едномесечната си пенсия в левове, ще я получи до дни удвоена, като добавката идва от специални \"еврофондове\", е пусната отново в оборот от измамници. Случаят е с 81-годишна жителка на село Кирилово, която на 6 март е подала жалба в Първо РУ \"Полиция\". Възрастната жена разказала, че същия ден е била спряна от непознат мъж на ул. \"Цар Иван Шишман\" в Стара Загора, в близост до Централна поща, откъдето току-що била взела месечната си пенсия. Непознатият й се представил като служител на централно ведомство, което разпределя европари за най-нуждаещите се възрастни. Само за няколко минути той успял да я \"убеди\", че ако даде парична сума, ще получи добавка към пенсията си от \"еврофондове\". Жената дала току-що получените си 550 лв., а в замяна получила визитна картичка. Два часа по-късно, след разговор със свои близки, кириловката разбрала, че е попаднала в мрежа на измамници и побързала да подаде жалба. В Първо РУ - Стара Загора, е образувано досъдебно производство за престъпление по чл. 209, ал. 1 от НК. \r\n„Откриха труп на удушено бебе в неработещ хладилник“ е друго заглавие от изданието. Прокуратурата е повдигнала обвинение за извършено убийство срещу 16-годишната му майка, ученичка в казанлъшка гимназия. Вкочанясало и посиняло трупче на родено в осмия лунарен месец момченце откриха криминалисти от Казанлък в неработещ хладилник. Телцето било обвито в найлон заедно с плацентата. Според експертизата, извършена от съдебните медици, бебето е било родено живо на 1 март в извънболнична обстановка. Смъртта е в резултат на механично задушаване посредством притискане с ръка върху гърлото на мъничето. Повече може да прочетете на страниците на вестника.\r\n„Организират туристически поход за Празника на жената“, съобщават „Старозагорски новини“. Община Стара Загора и Туристическо дружество \"Сърнена гора\" организират първия за тази година общоградски поход. Той е посветен на Международния ден на жената и ще се проведе на 8 март от 10:00 часа. Сборен пункт е паркингът над Болница \"Тракия\", в подножието на Аязмото, до бариерата. Маршрутът преминава в посока Дъбрава, следва обиколка на Аязмото, езеро \"Загорка\" и завършва при Стария чинар. Продължителността на похода ще е около 2 часа, с лека трудност. Водач на групата е Стефка Божинова от ТД \"Сърнена гора\". Със съдействието на ТД \"Сърнена гора\" и Община Стара Загора е организирана почерпка на Стария чинар, около 12:30 - 13:00 часа. При дъждовно време походът няма да се състои, уточняват от пресцентъра на Общината.", "date": "2018.03.08", "title": "Преглед на основните теми в старозагорския печат"}
{"url": "http://www.focus-news.net/news/2018/03/08/2497107/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателни кранове на ул. „Боянски водопад“, кв. „Манастирски ливади“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\n- ул. „Тодор Каблешков“, ул. „Цанко Лавренов“, ул. „Иван Кирков“, и ул. „Акад. Георги Наджаков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянски водопад“ ъгъла с ул. „Шарл Шампо“.\r\nВъв връзка с подмяна на спирателен кран пред бл. 101, жк. „Младост“ 1, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- бл. 100, бл. 101, бл. 99, трафопост пред бл. 100.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 101, вх. Д.\r\nВъв връзка с изграждане на сградно водопроводно отклонение на ул. „Данаил Крапчев“, кв. „Витоша“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на:\r\n- ул. „Данаил Крапчев“ от ул. „Йордан Стубел“ до ул. „Трифон Кунев“; \r\n- ул. „Емануил Попдимитров“ от ул. „Ангел Каралийчев“ до ул. „Трифон Кунев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данаил Крапчев“ ъгъла с ул. „Трифон Кунев“.\r\nВъв връзка с изграждане на сградно водопроводно отклонение на ул. „Майор Юрий Гагарин“, жк. „Изток“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Майор Юрий Гагарин“ от ул. „Атанас Далчев“ до ул. „Фр. Ж. Кюри“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Юрий Гагарин “ №20.\r\nВъв връзка с изграждане на сградно водопроводно отклонение на ул. „Д-р Калинков“, жк. „Разсадника - Коньовица“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Д-р Калинков Майор “, ул. „Индже войвода“ , ул. „Три уши“, ул. „Троян“, ул. „Коньовица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Калинков“ ъгъла с ул. „Индже войвода“.\r\nВъв връзка с подмяна на спирателен кран на ул. „Паричка“, местност „Толева махала“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на:\r\n- ул. „Восъче“, ул. „Звезден жасмин“, ул. „Майски сняг“, ул. „Паричка“, бул. „Сливница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Паричка“ ъгъла с бул. „Сливница“.\r\nНа 08 март 2018 г. (четвъртък), във връзка с подмяна на уличен водопровод на ул. „Симеон Радев“, местност „Гърдова глава“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- ул. „Габровница“; \r\n- по ул. „Симеон Радев“ от ул. „Камчатка“ до ул. „Маринковица“;\r\n- по ул. „Витошко лале“ от ул. „Габровница“ до ул. „Маринковица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“ ъгъла с ул. „Маринковица“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/08/2497110/pregled-na-osnovnite-temi-v-dobrudzhanskiya-pechat.html", "text": "За уникален юбилеен лист, посветен на Освобождението на България, съобщава на първа страница вестник „Нова добруджанска трибуна“. Юбилейният лист представя по дати ценни сведения за нашата история. Текстовете са илюстрирани с интересни гравюри. Юбилейният лист е свързан с работата на българи, създали неделно училище в Рим. Сред тях е добричлийката Венета Ненкова. Тя е президент на Културната асоциация „Паралел 43“, създадена през 2014 година. Асоциацията ръководи българско училище в Италия. По повод днешния празник – 8 март, всекидневникът помества интересна и любопитна информация за цветята и тяхната символика. Съветът е: „Преди да подарите цвете, прочетете за символиката на цветята“. Обхванати са цветя, популярни у нас. Областният управител на Добрич Красимир Кирилов апелира за подкрепа на кампанията“Великден за всеки“, съобщава изданието. Възможностите за дарения са по банков път, чрез SMS и онлайн от България и чужбина на сайта на БЧК. Кампанията е под патронажа на Омбудсмана на Република България. „По Северното Черноморие  - повече летовници, кадрите пак са недостатъчни“, съобщава на първа страница вестник „Добруджанска трибуна“. Констатациите са на председателя на Браншовата асоциация на хотелиерите и ресторантьорите в региона на Добрич Димитър Димитров. През миналата година работниците от други страни са били основно от Беларус и Украйна. Дори и за тях обаче заплащането е малко, отчитат от бранша. Между 30% и 40% отдихът по Северното Черноморие е разпродаден до края на януари. „ГЕРБ-Добрич организира концерт за 75-годшнината от спасяването на българските евреи“, съобщава изданието. Музикалната проява е под наслов: „Тода Раба“. Ще се проведе на 11 март от 16,00 часа в Огледална зала „Нели Божкова“. Концертът е под патронажа на народните представители Даниела Димитрова и Пламен Манушев. От спортната страница – „Юношите младша възраст от ХК „Добруджа“ първи атакуват място на финалите“. Юношеските формации на хандбалния клуб въпреки не съвсем добрите условия за тренировка са започнали подготовка за участие в състезанията от републиканския календар. В края на седмицата юношите до 14 години влизат в битка за класиране за републиканските финали.", "date": "2018.03.08", "title": "Преглед на основните теми в добруджанския печат"}
{"url": "http://www.focus-news.net/news/2018/03/08/2497108/alsat-m-makedoniya-albaniya-zabranyava-vnosa-na-avtomobili-proizvedeni-predi-2009-godina.html", "text": "Албанският министър на туризма и околната среда Бленди Клоси заяви, че управляващите в Тирана ще забранят вноса на автомобили, произведени преди 2009 г., предава скопският телевизионен канал „Алсат-М“.\r\nМярката на правителството е с цел ограничаване на замърсяването на въздуха в страната, тъй като старите автомобили са един от главните източници на вредни емисии.\r\n„Ще забраним вноса на автомобили, по-стари от десет години, считано от датата на производство. Автомобилите, произведени преди 2009 г., няма да може да бъдат вкарвани в Албания. Това се прави за по-чиста околна среда“, заяви Клоси, като подчерта, че мярката се въвежда в интерес на гражданите. Тереза Герова", "date": "2018.03.08", "title": "„Алсат-М“ (Македония): Албания забранява вноса на автомобили, произведени преди 2009 година"}
{"url": "http://www.focus-news.net/news/2018/03/08/2497109/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada-nastilkite-sa-chastichno-mokri.html", "text": "Интензивно е движението по главните булеварди и кръстовища в старата столица в началото на работния ден. Пътните настилки са частично мокри, в по-усойните места – заледени и обработени. Времето е облачно, без валежи,  предаде репортер на Радио „Фокус“ – Велико Търново. По-засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по улица „Магистрална“, която съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални за сезона. Настилките – предимно мокри, времето – облачно. Отворен за движение е Проходът на Републиката, но там все още е в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.03.08", "title": "Велико Търново: Интензивно е движението по главните булеварди и кръстовища в града, настилките са частично мокри"}
{"url": "http://www.focus-news.net/news/2018/03/08/2497112/dobrich-patnite-nastilki-v-oblastta-sa-suhi.html", "text": "Пътните настилки в областта са сухи, предаде кореспондентът на Радио „Фокус” – Варна. В Добрич времето е ясно, тихо е, температурата е около 7 градуса. Поради неблагоприятните метеорологични условия в предходните дни временно са спрени строително-монтажните работи по няколко улици в града – „Силистра“, „Оп. П. Алексиев“, „Княз Дондуков“, . „Ген. Скобелев“, „Волга“ и . „П.Р. Славейков“. \r\nЖулиета НИКОЛОВА", "date": "2018.03.08", "title": "Добрич: Пътните настилки в областта са сухи"}
{"url": "http://www.focus-news.net/news/2018/03/08/2497063/daily-express-tereza-mey-nastoyava-za-proyava-na-vaobrazhenie-ot-strana-na-es.html", "text": "Британският премиер настоява Европейският съюз да „прояви въображение“ след като отхвърли плановете й за търговско споразумение пише британският Daily Express.\r\nНасоките, публикувани в сряда от ЕС отхвърлиха плана предложен от британския премиер Тереза Мей, предупреждавайки, че Великобритания ще понесе „негативни икономически последствия“ от напускането на Съюза.\r\nДонал Туск, председател на Европейския съвет, заявява „Избирателен подход към страна не-член е просто неприемлив . Нашето споразумение няма да направи търговията между Великобритания и Евросъюза по-гладка и безпроблемна. Ще бъде по-сложно и по-скъпо за всички. Това е същността на Брекзит“.\r\n„Ние очакваме крайните намерения (на ЕС) да бъдат публикувани и се надяваме те да са малко по-гъвкави и да позволят на Съюза да мисли креативно и с въображение за нашето бъдещо икономическо партньорство“, казва говорителят  на  министър-председателя. Юлиян Марков", "date": "2018.03.08", "title": "Daily Express: Тереза Мей настоява за „проява на въображение: от страна на ЕС"}
{"url": "http://www.focus-news.net/news/2018/03/08/2497115/pernik-benzinostantsiya-e-bila-obrana-kray-dragichevo-izvarshitelite-se-izdirvat.html", "text": "Двама души са обрали бензиностанция край Драгичево. Това съобщиха за Агенция „Фокус“ от пресцентъра на МВР.\r\nСигналът за две лица, проникнали в бензиностанция край Драгичево е подаден малко след полунощ. Напръскали са двамата служители в обекта със спрей и са отнели оборотни пари, в размер на 80 лв. Към момента извършителите не са установени, предприети са всички действия за задържането им. Инцидентът се разследва.", "date": "2018.03.08", "title": "Перник: Бензиностанция е била обрана край Драгичево, извършителите се издирват"}
{"url": "http://www.focus-news.net/news/2018/03/08/2497114/denyat-8-mart-v-balgarskata-istoriya.html", "text": "През 1864 година в Букурещ излиза първият брой на вестник “Будущност” с редактор Георги Раковски. Печата се на български и румънски, но поради финансови затруднения Раковски успява да издаде само 10 броя. През 1944 година спира да излиза вестник “Родина”, издание на Съюза на запасните подофицери в България. През 1907 г. в България е обнародван първият Закон за борсите. През 1988 година е създадена една от първите дисидентски организации у нас. В София след прожекцията на филма на Юри Жиров \"Дишай\" е създаден Обществен комитет за екологична защита на Русе. Филмът на Жиров е посветен на тежкото положение на жителите на града, който е обгазяван от химическия комбинат в румънския град Гюргево. На 8 март са родени: цигуларят Петър Христосков, Виолета Русева – литературовед; Петър Христов Христосков - цигулар, композитор и музикален педагог. На тази дата умират: офицерът Петър Дървингов, един от организаторите на македоно-одринското опълчение, археологът проф. Тодор Герасимов.\r\n2007 г.\r\nДепутатите от парламентарната комисия по правата на човека отхвърлят предложения от Министерски съвет законопроект за амнистията. По време на заседанието министърът на правосъдието Георги Петканов излага подробно аргументите за исканата от министерството му амнистия. Той обяснява, че основната причина, поради която министерството предлага амнистията, е отбелязването на членството ни в Европейския съюз.\r\n2001 г.\r\nРатифицирано е военнотехническо споразумение между България и Македония, по силата на което страната ни изпраща безвъзмездно боеприпаси, инженерно имущество и запасни инструменти и принадлежности на Македония. Документът е подписан и ратифициран за по-малко от 24 часа. Той веднага е одобрен от МС и подписан от заместник-министъра на отбраната Мустафа Кичуков и от македонския посланик у нас Любиша Георгиевски. Премиерът Иван Костов заминава за Скопие няколко часа след потеглянето на военнотехническата помощ.\r\n1993 г.\r\nПодписани са Европейското споразумение за асоцииране на България към Европейската общност и Временното споразумение по търговията и свързаните с нея въпроси. На 15 април Народното събрание ратифицира текстовете на споразумението. На 21-22 юни 1993 г. Европейският съвет в Копенхаген определя политическите и икономически критерии, които трябва да изпълнят страните, желаещи да се присъединят към ЕС. След 2 години, на 14 декември 1995 г., Народното събрание гласува решение страната ни да подаде официално молба за пълноправно членство в ЕС. По време на Европейския съвет в Мадрид на 16 декември е връчена молбата на България за присъединяване към Съюза. Съветът възлага на ЕК да изготви становище върху искането за членството. На 23 март 1998 г. Министерски съвет приема Национална стратегия за присъединяването ни към Съюза. Година и половина по-късно, на 10 декември 1999 г., Европейският съвет в Хелзинки взема решение за започване на преговори с България, Латвия, Литва, Словакия, Румъния и Малта. На 15 февруари 2000 г. страната ни официално започва преговорите. В средата на юни 2004 г. България успешно затваря всички преговорни глави с ЕС, с което се слага край на техническите преговори.\r\nНа 13 април 2005 г. Европейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”.\r\nНа 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева.\r\n1989 г.\r\nВ доклада си пред конгреса на Съюза на българските художници Христо Нейков отчита, че в своите оценки художниците проявяват едностранчивост и не оценяват напълно новите реалности. Христо Нейков Нейков е български график и илюстратор. Роден е на 23 октомври 1929 г. През 1953 г. завършва илюстрация в Художествената академия в София при Ил. Бешков. Преподавател във ВИИИ. През 1960 г. става член на Управителния съвет на СБХ, а през 1970 г. негов зам.-председател. Работи в областта на художествената графика, с предпочитание към литографията. Илюстрира много книги (на Хр. Ботев, Ст. Дичев, Ив. Вазов, Ал. Фадеев, Н. Островски, А. Твардовски).\r\n1988 г.\r\nВ София, в Дома на киното, след прожекцията на филма на Юри Жиров \"Дишай\" е създаден Обществен комитет за екологична защита на Русе. Филмът на Жиров е посветен на тежкото положение на жителите на града, който е обгазяван от химическия комбинат в румънския град Гюргево. Председател на комитета е писателят Георги Мишев. На 11 и 14 март учредители са извикани за обяснения в ЦК на БКП, тъй като не са искали съгласието на БКП за създаването му. Така е създадена една от първите дисидентски организации у нас.\r\n1976 г.\r\nНа приятелско посещение в България пристига кубинският лидер Фидел Кастро. Фидел Кастро (13.08.1926 г.) е кубински политик и държавник. Организатор на “Движение 26 юли” (1955-1956 г.). След комунистическия преврат през 1959 г. е министър-председател на Революционното правителство (до 1976 г.). Първи секретар на ЦК на КП на Куба от 1965 г., премиер-министър (1959-1976 г.). От 1976 г. е председател на Държавния съвет и на МС на Куба. Председател на Движението на необвързаните страни (1976-1979 г.).\r\n1968 г.\r\nОбщото събрание на БАН избира за свой председател академик Ангел Балевски, който има големи постижения в областта на металознанието.\r\nБългарската академия на науките (БАН) е най-авторитетното научно звено в България, създадено през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия също през 1911 г. устав членовете му се обединяват по науки, обособени в три клона: историко-филологически, философско-обществени и природо-математически. Печатен орган – \"Списание на БАН\", което излиза от 1911 г. до 1945 г. и през 1950 г., 1951 г. и от 1957 г. Други нейни издания са \"Летопис на БАН\", \"Сборник на БАН\" и пр. През 1947 г. се приема нов устав на БАН, който и придава нови функции съобразно новата политическа система в страната. До 1946 г. е възглавявана от: Ив. Евстр. Гешов (1898–1924 г.), Л. Милетич (1924–1937 г.), Б. Филов (1937–1944 г.) и Д. Михалчев (1944–1947 г.).\r\n1946 г.\r\nДвадесет и шестото ОНС приема Закон за конфискуване на придобитите чрез спекула и по незаконен начин имоти за времето след 1 януари 1935 г.\r\n1945 г.\r\nПо време на Втората световна война (1939-1945 г.) за ръководене на действията на Дравския участък е формирана оперативна група под ръководството на генерал-майор Алексей Благодатов.\r\n1944 г.\r\nСпира да излиза вестник “Родина”, орган на Съюза на запасните подофицери в България. Изданието излиза веднъж седмично в София от 5 януари 1932 г. Редактор е Й. Робев. “Родина” се явява продължение на в. \"Подофицерска защита\".\r\n1944 г.\r\nПо заповед на Сталин започва масовото принудително изселване на балкарците от Кавказ (далечни потомци на българите от Велика Кубратова България).\r\n1922 г.\r\nСлед погазване на университетската автономия студентите подкрепят преподавателите си с петиция до парламента. В началото на февруари просветният министър Стоян Омарчевски нарежда на ректора на Университета да уволни 8 частни доценти, които са членове на ръководствата на опозиционни партии, но Академическият съвет отказва и прави изложение до Народното събрание за погазване на университетската автономия. На 11 март полицията разпръсва студентската демонстрация пред Народния театър, а Академическият съвет преустановява учебните занятия. Обществеността подкрепя Университета и създава Граждански комитет, включващ 21 дружества и организации. Просветното министерство спира заплатите на стачкуващите преподаватели, но те са поети от обществен фонд начело с проф. Тодор Кулев. Кабинетът изпраща министър Омарчевски с мисия в Бразилия, а заместникът му Коста Томов на 17 август отстъпва пред ректора проф. Любомир Милетич и изпълнява всички искания.\r\n1912 г.\r\nВ България е приет Закон за административното правосъдие, с който се създава Върховен административен съд. Той съществува до края на 1922 г. и е възстановен в края на 1925 г. като Административен съд. От 1933 г. до 1947 г. се нарича Върховен административен съд.\r\nСъщия ден е издаден царски указ на основата на Закона за управлението на държавните и гарантираните от държавата дългове. По сила на указа е учредена Главна дирекция на държавните и гарантираните от държавата дългове. Първоначално дирекцията функционира като управление в системата на Министерството на финансите и се занимава с погасяване на държавните и гарантираните от държавата заеми. Ръководи се от началник, който действа под прекия надзор на финансовия министър. Върховен надзор върху дейността оказва НС чрез специална комисия от четирима депутати и председател на Върховната сметна палата. След държавния преврат на 19 май 1934 г. дирекцията се трансформира в отдел за държавните и гарантираните от държавата дългове пак при Министерството на финансите.\r\n1907 г.\r\nВ България е обнародван първия Закон за борсите.\r\n1891 г.\r\nСъс заповед № 137 военният министър в кабинета на Стефан Стамболов - полковник Михаил Савов забранява на войсковите началници намеса под каквато и да е форма в работата на независимите военни съдилища. Михаил Попов Савов е военен и държавен деец, дипломат, генерал от пехотата. Роден е на 14 ноември 1857 г. в Хасково. Завършва Военното училище в София и Генералщабна академия в Санкт Петербург. Участва като офицер в Сръбско-българската война 1885 г. и се отличава в сраженията при Сливница. След войната заема отговорни военни и държавни постове. Военен министър (1891-1894 г. и 1903-1907 г.), помощник-главнокомандващ българската армия по време на Балканската война 1912-1913 г. Той е един от главните виновници за обявяването на Междусъюзническата война 1913 г. По време на Първата световна война 1914-1918 г. е представител на българската армия при щаба на австро-унгарската армия. След края на световната война е назначен за български пълномощен министър в Париж (1920-1923 г.). След прекратяване на дипломатическите му функции остава във Франция и живее в нея до края на живота си. Умира на 23 юли 1928 г.\r\n1864 г.\r\nВ Букурещ излиза първия брой на в. \"Будущност\", редактиран от Георги Раковски. Вестникът има революционно-демократичен характер и отстоява необходимостта от сближаване на българи и румънци. Мотото на \"Будущност\" е \"Любов и съюз\". Печата се на български и румънски, но поради финансови затруднения Георги Раковски успява да издаде само 10 броя.На тази дата са родени:\r\n1956 г.\r\nРодена е Виолета Русева - български литературовед. Тя е преподавател във Великотърновския университет в катедра \"Българска литература\". Автор е на статии и студии в областта на литературната история и съвременната българска литература. Нейни книги са: \"Аспекти на модерността в българската литература през 20-те години\" (1993 г.), \"Манифести на българския авангардизъм\" (1995 г.), \"Мистичният Йовков\" (1998 г.), \"Генеалогия на българската модерност. Яворов\" (2001 г.).\r\n1917 г.\r\nРоден е професор Петър Христов Христосков - български цигулар, композитор и музикален педагог. Той завършва Музикална академия в София през 1939 г. Учи цигулка при Саша Попов. В периода 1940-1943 г. специализира в Берлин цигулка при Густав Хавеман и Ханс Малке. Концертира като солист и камерен музикант със съпругата си Златка Арнаудова. Член е на академичното клавирно трио с Д. Ненов и К. Попов. Христосков е дългогодишен концертмайстор на Софийската филхармония. Автор е на: 3 цигулкови концерта, 36 капричии за солоцигулка, соната за цигулка и пиано, соната за солоцигулка, 2 сюити за солоцигулка, 3 рапсодии за солоцигулка и много др. Автор е на оркестровите творби: Концерт за оркестър, “Мото перпетую”, Сюита за камерен оркестър. Негови ученици са лауреати на международни конкурси. Христосков концертира в много страни на Европа и Азия.\r\n1898 г.\r\nРоден е професор Димитър Борисов Митов - български литературен и театрален критик. Специализира в парижката Сорбона и “Колеж дьо Франс”. Той редактира литературните седмичници “Развигор” (1923-1925 г.), “Литературни новини” (1927-1929 г.) и “Литературен глас”, библиотеките “Бисери”, “Вечни спътници” и сборниците: “Изкуство и живот” (1929 г.), алманах “Литературен глас” (1931 г.), “Духът на новия свят” (1932 г.). Митов е автор на сборници с критика: “Знамена” (1933 г.) и “Писатели и книги” (I и II, 1934 г. и 1935 г.). Негови съчинения са “История по западноевропейска литература” (5 т., 1950-1953 г.), “Христоматия по западноевропейска литература” (3 т., 1955-1958 г.) и “Театрални вечери” (1974 г., посмъртно).На тази дата умират:\r\n1974 г.\r\nУмира професор Тодор Герасимов - археолог и нумизмат. Завършва история в Софийския университет \"Св. Климент Охридски\" и специализира археология и нумизматика в Берлин. След завръщането си в България работи като уредник в Археологическия институт при БАН. Научните му интереси са насочени към античната, византийската и българската нумизматика. Автор е на трудовете: \"Първата златна находка на цар Иван Асен II\" (1935 г.), \"Оловни печати на българските царе Симеон и Петър\" (1939 г.), \"Проучване върху Мадарския скален релеф\" (1956 г.), \"Антични и средновековни монети в България\" (1975 г., посмъртно) и пр.\r\n1958 г.\r\nУмира Петър Дървингов – български офицер и историк, член-кореспондент на БАН, един от организаторите на Македоно-Одринското опълчение. Роден е на 25 май 1875 г. в Кукуш, завършва Военното училище в София, а по-късно Висшата военна академия в Торино, Италия. По време на Илинденско-Преображенското въстание през 1903 г. подпомага националноосвободителната борба на българите като военен организатор. Взема дейно участие в Балканските войни (1912–1913 г.) и в Първата световна война (1914–1918 г.). Дървингов е един от организаторите на Македоно-одринското опълчение и на 11. Пехотна Македонска дивизия. Издава редица трудове с военноисторическа тематика, сред които: \"История на Македоно-одринското опълчение\", \"Пирин и борбата в неговите недра\" и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.08", "title": "Денят 8 март в българската история"}
{"url": "http://www.focus-news.net/news/2018/03/08/2497113/faz-chetirima-grazhdani-na-frg-sa-arestuvani-v-turtsiya-po-politicheski-prichini-sled-promenite-v-savetite-za-patuvashtite-do-stranata.html", "text": "След затягане на съветите за пътуване в Турция – стъпка, която Берлин предприе през юли 2017 г., в страната по политически причини са арестувани четирима граждани на ФРГ, съобщава националният ежедневник Die Frankfurter Allgemeine Zeitung.\r\nЕдиният от тях се намира в ареста и до ден днешен, поясниха от Министерството на външните работи в Берлин. Същевременно ведомството представя данни, съгласно които в периода след юли миналата година в Турция не са допуснати да влязат най-малко 67 германци. \r\nНа 20 юли 2017 г. външното министерство на Германия отправи предупреждения към гражданите си, планиращи посещение в Турция. Берлин предупреди за сериозна опасност от произволни арести, включително в туристическите райони на страната, припомнят от редакцията.Тереза Герова", "date": "2018.03.08", "title": "FAZ: Четирима граждани на ФРГ са арестувани в Турция по политически причини след промените в съветите за пътуващите до страната"}
{"url": "http://www.focus-news.net/news/2018/03/08/2497111/varna-zemetresenie-s-magnitud-35-po-skalata-na-rihter-e-registrirano-tazi-nosht-kray-provadiya.html", "text": "Земетресение с магнитуд 3.5 по скалата на Рихтер е регистрирано тази нощ край Провадия. Това съобщиха за Агенция „Фокус“ от Националния институт по геофизика, геодезия и география към Българската академия на науките (БАН). Земетресението е станало малко след полунощ в района на Провадия, като е усетено единствено на територията на града. Няма данни за нанесени сериозни щети.\r\nЦветилена СИМЕОНОВА", "date": "2018.03.08", "title": "Варна: Земетресение с магнитуд 3.5 по скалата на Рихтер е регистрирано тази нощ край Провадия"}
{"url": "http://www.focus-news.net/news/2018/03/08/2497071/sky-news-bivshiyat-ofitser-ot-ruskoto-gru-i-dashterya-mu-sa-v-koma.html", "text": "Бившият офицер от руското Главно разузнавателно управление Сергей Скрипал, дъщеря му и полицейски служител, който се е отзовал първи са в състояние на кома и се намират в интензивно отделение, предава телевизионният канал Sky News.\r\nСпоред полицията няма риск от засягане на други хора в района на инцидента.. От там заявиха, че разглеждат това като „сериозен инцидент,  включващ опи за убийство чрез използване невротоксичен агент. Ние вярваме, че двамата пострадали са атакувани целенасочено.Агенция \"Фокус\" припомня:\r\nБивш полковник от ГРУ бе хоспитализиран в критично състояние в британския град Солзбъри в неделя, след като е бил подложен на въздействието на неизвестно вещество. \r\nСергей Скрипал, 66-годишен бивш агент от ГРУ, шпионирал за британското разузнаване, и неговата 30-годишна дъщеря, са настанени в реанимация след посещение в търговски център в Солзбъри, където живеят. Полицията подозира, че двойката е отровена с неизвестно вещество.\r\nПричината за отравянето на бившия полковник на руското разузнаване все още не е установена. От полицията уточниха, че нямат основания да третират случая като терористичен акт, макар да подчертаха, че инцидентът все още се разследва. Един от ресторантите в града бе затворен за посетители, докато трае разследването на инцидента със Скрипал – решение, което бе взето като „предпазна мярка“. Въпреки това властите увериха, че не съществува риск за здравето на гражданите. \r\nСергей Скрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев. През 2010 г. като част от обмен на шпиони между САЩ и Русия Скрипал получава убежище във Великобритания. \r\nСлучаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина през 2016 г. след отравяне с радиоактивен полоний 210. Резултатите от проведеното разследване дадоха основания на Лондон да достигне до заключението, че Литвиненко е убит „по указания на Федералната служба за сигурност“ на Руската федерация. Юлиян Марков", "date": "2018.03.08", "title": "Sky News: Бившият офицер от руското ГРУ и дъщеря му са в кома"}
{"url": "http://www.focus-news.net/news/2018/03/08/2497069/tass-nito-edin-miren-zhitel-ne-e-uspyala-da-napusne-iztochna-guta-po-vreme-na-devetata-humanitarna-pauza.html", "text": "Нито един мирен жител не е успяла да напусне Източна Гута по време на деветата хуманитарна пауза, предава ТАСС.\r\nНапускането на обсадения район се блокира от бунтовниците според генерал-майор Юрий Евтушенко, началник на Центъра за умиротворяване на враждуващите страни, който е част от Министерството на отбраната на Руската федерация.\r\n„Днес от 9 до 14 часа беше въведена в сила деветата вече хуманитарна пауза, но  желаещите да се възползват от хуманитарния коридор така и нае са успели да напуснат района. Незаконните въоръжени формирования продължават да блокират изхода на мирни граждани“, заявява началникът на центъра. Юлиян Марков", "date": "2018.03.08", "title": "ТАСС: Нито един мирен жител не е успяла да напусне  Източна Гута по време на деветата хуманитарна пауза"}
{"url": "http://www.focus-news.net/news/2018/03/08/2497116/der-kurier-chetirima-dushi-sa-postradali-pri-dve-otdelni-napadeniya-s-hladno-orazhie-v-tsentara-na-avstriyskata-stolitsa.html", "text": "Четирима души са пострадали след две отделни нападения с хладно оръжие в централните части на Виена, извършени на случаен принцип във вечерните часове на сряда, съобщава австрийският вестник Der Kurier. \r\nСъгласно разпространената информация, двойка и тяхната дъщеря са стояли на тротоар пред ресторант в града, когато внезапно са нападнати от мъж. Той е нанесъл множество прободни рани и на тримата членове на семейството. Съобщава се, че получените рани са животозастрашаващи. Жертвите са настанени в болница. По-късно състоянието на двама от тях е определено като „относително стабилно“, докато третият пострадал остава в критично състояние.\r\nСлед инцидента нападателят е избягал и е извършил още една атака, в резултат на което е пострадал един човек. Австрийската полиция е задействала мащабна акция за издирването на нападателя. Арестуван е един заподозрян, който е бил подложен на разпит. Операцията на правоохранителните органи обаче продължи до късно през нощта. Други подробности не се съобщават към момента.Тереза Герова", "date": "2018.03.08", "title": "Der Kurier: Четирима души са пострадали при две отделни нападения с хладно оръжие в центъра на австрийската столица"}
{"url": "http://www.focus-news.net/news/2018/03/08/2497117/gabrovo-chastichno-mokri-na-mesta-zaledeni-i-obraboteni-sa-patishtata-v-oblastta.html", "text": "Частично мокри, в по-усойните участъци – заледени и обработени са пътищата в областта. Това съобщи за Радио „Фокус“ – Велико Търново дежурният в Областно пътно управление – Габрово. Времето в региона е предимно облачно, без валежи. Видимостта навсякъде е нормална, без мъгли. Отворен за автомобили под 12 тона остава прохода Шипка. Там все още е в сила ограничението за ТИР-ове. Настилката е предимно мокра, на места – заледена и от АПИ съветват водачите да карат внимателно и със съобразена скорост. Трафикът в началото на деня в областта е интензивен. За изминалото денонощие няма регистрирани тежки инциденти и допълнително въведени ограничения. Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е  стеснен участък при мост над река Крапец. Районът  е сигнализиран с пътен знак В15. Обходният маршрут за МПС над 3.30 м по път III-401 Граница Ловеч – /Кормянско – Малък Вършец/ – при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2018.03.08", "title": "Габрово: Частично мокри, на места заледени и обработени са пътищата в областта"}
{"url": "http://www.focus-news.net/news/2018/03/08/2497120/plovdiv-plovdivskiyat-mitropolit-nikolay-otsluzhi-panihidata-po-povod-47-g-ot-konchinata-na-patriarh-kiril.html", "text": "По повод на навършилите се 47 години от блажената кончина на приснопаметния Български патриарх Кирил, панихида  в пловдивската Цар Симеонова градина, пред бюст-паметника на патриарха, отслужи Негово високопреосвещенство Пловдивският митрополит Николай, предаде репортер на Агенция \"Фокус\". Той бе в съслужение с Техни преосвещенства Знеполски епископ Арсений и Белоградчишки епископ Поликарп, както и духовници от Пловдивската епархийска църква.\r\nНикола ПEТКОВ", "date": "2018.03.08", "title": "Пловдив: Пловдивският митрополит Николай отслужи панихидата по повод 47 г. от кончината на  патриарх Кирил"}
{"url": "http://www.focus-news.net/news/2018/03/08/2497123/pregled-na-osnovnite-temi-vav-velikotarnovskiya-pechat.html", "text": "„Биологична бомба“ цъка в старата част на Велико Търново“ е заглавие от първа страница на областния всекидневник „Янтра Днес”. „Биологична бомба“ цъка в старата част на В. Търново, алармираха притеснени граждани. Хората са обезпокоени от реализацията на проекта за подмяна на водопроводната мрежа. Каква е причината за недоволството им и какви са исканията им, прочетете на страниците на ежедневника. „Всяка четвърта жена у нас е жертва на домашно насилие“ е друго заглавие от днешното издание. Всяка четвърта жена у нас е жертва на домашно насилие, сочи официалната статистика, но пострадалите са много повече, твърдят психолози.  Допълнителна информация по проблема и какви са цифрите за Великотърновска област, научете от всекидневника. „С 1.9 млн. лв. санират последните два одобрени блока във В. Търново“ , пише още вестникът. Изпълнението на програмата за енергийна ефективност в община В. Търново върви по план и не е прекъсвала. За разлика от миналата година, когато ремонтите дейности бяха спрени за три месеца. Какво и къде предстои да бъде направено, разберете от страниците на вестника. „Иззеха над 1.6 кг. тютюн без бандерол“ е новина от криминалната хроника. На страниците на вестника ще откриете и статия, разказваща за полк. Невена Атанасова – „една 100 процентова жена под пагон“. „Осъден до живот по делото „Килърите“ съди журналист на „Борба“ за уронване на „доброто му име“ е заглавие от другия областен ежедневник „Борба“.  Осъденият до живот за поръчкови убийства по делото „Килърите“ Георги Вълев бе доведен вчера сутринта във Великотърновския районен съд със засилена съдебна охрана и жандармерия. Докато трае абсурдният процес, сметката плаща изцяло държавата. Повече за делото научете от „Борба“. „БСП в атака с тежко обвинение „Новият водопровод за 4.5 млн. лв. в старата част на Велико Търново – „биологична бомба“  е друга тема от вестника. „Биологична бомба“ за 4.5 млн. лв. цъка във Велико Търново, заради фрапиращи нарушения на стандартите на полагане на канализация, водопроводи и оптика. За това сигнализираха на специална пресконференция възмутени граждани и представители на групата общински съветници от БСП. Какви са нередностите, според тях, прочетете на страниците на ежедневника. „Комисията за защита на конкуренцията спря обществената поръчка за сайта за електронна търговия“ е друга тема от всекидневника. Жалба в Комисията за защита на конкуренцията спря обществената поръчка за изработване на сайт за електронна търговия на община В. Търново, през който земеделците ще могат да си продават продукцията. Какво е наложило санкцията, разберете от вестника. На първа страница на областния ежедневник е поместен и материал, разказващ за фризьорски салон за кучета, който „отвори врати в старата столица“.", "date": "2018.03.08", "title": "Преглед на основните теми във великотърновския печат"}
{"url": "http://www.focus-news.net/news/2018/03/08/2497121/pazardzhik-mazh-s-lek-avtomobil-katastrofira-v-tsentara-na-selo-malo-konare.html", "text": "Мъж с лек автомобил катастрофира в центъра на пазарджишкото село Мало Конаре миналата вечер, предаде репортер на Радио „Фокус“ – Пазарджик. Автомобилът е карал с висока скорост и се е обърнал в една от градинките на площада в селото. По информация на свидетели водачът е бил пиян и веднага след инцидента е избягал от местопроизшествието. Два патрула на КАТ и противопожарна кола се отзоваха на местото на катастрофата. Автомобилът бе изтеглен от градинката от екип на пожарната.\r\nАлбена ЖИЛЕКОВА", "date": "2018.03.08", "title": "Пазарджик: Мъж с лек автомобил катастрофира в центъра на село Мало Конаре"}
{"url": "http://www.focus-news.net/news/2018/03/08/2497124/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След затягане на съветите за пътуване в Турция – стъпка, която Берлин предприе през юли 2017 г., в страната по политически причини са арестувани четирима граждани на ФРГ, съобщава националният ежедневник Die Frankfurter Allgemeine Zeitung.\r\nЕдиният от тях се намира в ареста и до ден днешен, поясниха от Министерството на външните работи в Берлин. Същевременно ведомството представя данни, съгласно които в периода след юли миналата година в Турция не са допуснати да влязат най-малко 67 германци. \r\nНа 20 юли 2017 г. външното министерство на Германия отправи предупреждения към гражданите си, планиращи посещение в Турция. Берлин предупреди за сериозна опасност от произволни арести, включително в туристическите райони на страната, припомнят от редакцията.\r\n*** В четвъртък, 8 март, започва процесът срещу датския изобретател Петер Мадсен, обвинен в убийството на шведската журналистка Ким Вал на борда на направената от него подводница, съобщава вестник The Local в редакцията си за Швеция. \r\nДелото срещу 47-годишния инженер започва в 9:30 сутринта в Окръжния съд в Копенхаген. Очаква се в хода му да бъдат изяснени обстоятелствата около убийството на младата журналистка. В съдебната зала ще присъства семейството на жертвата, както и редица репортери от местни чуждестранни медии. \r\nПрокурорът по делото – Якоб Бух-Йепсен по-рано заяви, че ще настоява за доживотна присъда за Мадсен. Срещу него са повдигнати обвинения за умишлено убийство, оскверняване на труп и сексуално насилие. \r\nВ рамките на процеса, който ще продължи до 25 април, се очаква да бъдат изяснени обстоятелствата около убийството на Ким Вал. На 10 август 2017 г. тя се качи на борда на подводницата, за да вземе интервю от изобретателя. По-късно бе намерено тялото й – при това обезглавено. Аутопсията не помогна за установяването на причините за смъртта на Вал. Заподозреният Мадсен промени версията си за събитията няколко пъти, но прокурорите са убедени, че убийството на младата жена е било част от сексуална фантазия на изобретателя.\r\n*** Четирима души са пострадали след две отделни нападения с хладно оръжие в централните части на Виена, извършени на случаен принцип във вечерните часове на сряда, съобщава австрийският вестник Der Kurier. \r\nСъгласно разпространената информация, двойка и тяхната дъщеря са стояли на тротоар пред ресторант в града, когато внезапно са нападнати от мъж. Той е нанесъл множество прободни рани и на тримата членове на семейството. Съобщава се, че получените рани са животозастрашаващи. Жертвите са настанени в болница. По-късно състоянието на двама от тях е определено като „относително стабилно“, докато третият пострадал остава в критично състояние.\r\nСлед инцидента нападателят е избягал и е извършил още една атака, в резултат на което е пострадал един човек. Австрийската полиция е задействала мащабна акция за издирването на нападателя. Арестуван е един заподозрян, който е бил подложен на разпит. Операцията на правоохранителните органи обаче продължи до късно през нощта. Други подробности не се съобщават към момента.\r\n***Министърът на финансите на Великобритания Филип Хамънд предупреждава, че Великобритания може да отхвърли всяко търговско споразумение, което изключва финансовите услуги, пише британският  The Guardian .\r\nТой заявява това по време на своята реч в седалището на банката HSBC в сряда, като  подчертава,че търговско споразумение може да има само ако се балансират интересите на двете страни\r\n„Трудно една сделка, ако не включва финансовите услуги, да изглежда честна и балансирана“, казва той в последната от серията речи на министри от кабинета на Тереза Мей, след като председателят на  европейския съвет Доналд Туск преди че няма да се допусне избирателен подход от страна на Великобритания.\r\nФилип Хамънд  казва, че  е време „да се обърне към скептиците, които казват, че търговско споразумение, включващо финансовите услуги не може да се направи, защото досега не правено“.\r\n„Това не е игра с нулев резултат, в която загубата на лондонските пазари ще се компенсира с пазарите в някоя друга страна, членка на ЕС. По-вероятно е ползите да отидат някъде другаде – в Ню Йорк, Сингапур или Хонг Конг“, казва той в  отговор на очакванията на някои европейски финансови центрове да привлекат финансовите услуги от Лондон.\r\n***", "date": "2018.03.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/03/08/2497125/na-9-mart-vsyaka-godina-pravoslavnata-tsarkva-proslavya-svetite-40-machenitsi-sevastiyski.html", "text": "Храмов празник има един от най-популярните женски манастири в страната - Врачешкият манастир \"Св. 40 мъченици\", недалеч от Ботевград. По този повод в манастира ще бъде отслужена архиерейска света Литургия, която ще оглави Негово високопреосвещенство Ловчански митрополит Гавриил, предаде репортер на Агенция \"Фокус\". Той ще бъде в съслужение с Негово високопреосвещенство Врачанският митрополит Григорий и др. духовници. Начало: 9.00 часа. \r\nНикола Петков", "date": "2018.03.08", "title": "На 9 март всяка година Православната църква прославя светите 40 мъченици Севастийски"}
{"url": "http://www.focus-news.net/news/2018/03/08/2497127/16-dushi-sa-raneni-pri-katastrofi-prez-izminaloto-denonoshtie-v-stranata.html", "text": "16 души са ранени при катастрофи през изминалото денонощие, съобщиха от пресцентъра на МВР. В страната са станали 15 пътнотранспортни произшествия, при които има един загинал. На територията на столицата са станали  63 леки и 4 тежки пътни инцидента, при които има петима ранени.", "date": "2018.03.08", "title": "16 души са ранени при катастрофи през изминалото денонощие в страната"}
{"url": "http://www.focus-news.net/news/2018/03/08/2497122/the-local-zapochva-protsesat-sreshtu-zapodozreniya-za-ubiystvoto-na-shvedskata-zhurnalistka-kim-val.html", "text": "В четвъртък, 8 март, започва процесът срещу датския изобретател Петер Мадсен, обвинен в убийството на шведската журналистка Ким Вал на борда на направената от него подводница, съобщава вестник The Local в редакцията си за Швеция. \r\nДелото срещу 47-годишния инженер започва в 9:30 сутринта в Окръжния съд в Копенхаген. Очаква се в хода му да бъдат изяснени обстоятелствата около убийството на младата журналистка. В съдебната зала ще присъства семейството на жертвата, както и редица репортери от местни чуждестранни медии. \r\nПрокурорът по делото – Якоб Бух-Йепсен по-рано заяви, че ще настоява за доживотна присъда за Мадсен. Срещу него са повдигнати обвинения за умишлено убийство, оскверняване на труп и сексуално насилие. \r\nВ рамките на процеса, който ще продължи до 25 април, се очаква да бъдат изяснени обстоятелствата около убийството на Ким Вал. На 10 август 2017 г. тя се качи на борда на подводницата, за да вземе интервю от изобретателя. По-късно бе намерено тялото й – при това обезглавено. Аутопсията не помогна за установяването на причините за смъртта на Вал. Заподозреният Мадсен промени версията си за събитията няколко пъти, но прокурорите са убедени, че убийството на младата жена е било част от сексуална фантазия на изобретателя.Тереза Герова", "date": "2018.03.08", "title": "The Local: Започва процесът срещу заподозрения за убийството на шведската журналистка Ким Вал"}
{"url": "http://www.focus-news.net/news/2018/03/08/2497129/kyustendil-na-mesta-v-oblastta-patnite-nastilki-sa-mokri-i-hlazgavi.html", "text": "На места в област Кюстендил пътните настилки са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Нормален е трафикът по Автомагистрала „Струма” и път Е-79 в областта. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 9 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.08", "title": "Кюстендил: На места в областта пътните настилки са мокри и хлъзгави"}
{"url": "http://www.focus-news.net/news/2018/03/08/2497132/sofiya-165-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "165 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че настанените са били в добро здравословно състояние и не са възниквали проблеми през нощта.\r\nЦветилена СИМЕОНОВА", "date": "2018.03.08", "title": "София: 165 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/08/2497130/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са над нула градуса, но навсякъде е облачно, духа от слаб до умерен вятър, а на места превалява и слаб сняг. Снежната покривка е мека, заради което от ПСС препоръчват, ако все пак туристи решат да посетят планината днес, да не нарушават зимната маркировка. Времето е променливо и бързо се разваля, което е предпоставка за възникване на травми. Лифтовите съоръжения в курортите работят според нормалния си график, но някои писти вече са затворени поради оголване. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.08", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/08/2497131/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в Благоевград. Интензивен е трафикът в централна градска част, както и на вход-изход от града при квартал „Струмско“, предаде репортер нa Радио „Фокус“ – Пирин. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. \r\nВсички светофарни уредби в града са изправни. Автобусите се движат по разписание.\r\nЛора КАЛЧЕВА", "date": "2018.03.08", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2018/03/08/2497126/gerb-nastoyava-za-razsekretyavane-na-stenogramata-ot-sreshtata-mezhdu-prezidenta-rumen-radev-i-ruskiya-patriarh-kiril.html", "text": "ПГ на ГЕРБ призовава президента Румен Радев, поради високия обществен интерес към това каква българска национална позиция е била изразена на срещата между него и руския патриарх Кирил, да бъде разсекретена стенограмата от тази среща. Това каза на брифинг в Народното събрание депутатът от ПГ на ГЕРБ Тома Биков, предаде репортер на Агенция „Фокус“. „За да бъдат разсеяни всякакви съмнения за това дали националната ни позиция е била една при премиера, една при президента“, посочи той. „Надяваме се президентът да е защитил българската национална позиция“, коментира Тома Биков. „Уважаваме руската армия, благодарни сме, че е водила война в името на българската свобода, но в нея са участвали и български опълченци, така както са участвали и други националности“, обясни депутатът. „Надяваме се президентът да е защитил националната позиция и България да е имала национална позиция от всички институции по време на честването на 140 години от Освобождението на България“, изтъкна Тома Биков. „Това е тема, свързана не само с миналото, а и с настоящето и бъдещето“, посочи депутатът. „Искаме разсекретяване на стенограмата, за да можем всички да се убедим, че на 3 март сме имали единна позиция“, каза още той.\r\nБиляна ИВАНОВА", "date": "2018.03.08", "title": "ГЕРБ настоява за разсекретяване на стенограмата от срещата между президента Румен Радев и руския патриарх Кирил"}
{"url": "http://www.focus-news.net/news/2018/03/08/2497134/pazardzhik-natovaren-e-trafikat-po-patya-pazardzhik-plovdiv.html", "text": "Натоварено е трафикът по пътя Пазарджик-Пловдив, предаде репортер на Радио „Фокус“ – Пазарджик. Движат се много товарни автомобили и в двете посоки. Пътните настилки са мокри. Патрул на \"Пътна полиция\" е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.03.08", "title": "Пазарджик: Натоварен е трафикът по пътя Пазарджик-Пловдив"}
{"url": "http://www.focus-news.net/news/2018/03/08/2497128/premierat-boyko-borisovchestit-praznik-dami-pozhelavam-vi-da-ste-tseneni-obichani-i-uvazhavani.html", "text": "Честит празник, дами! Пожелавам Ви да сте ценени, обичани и уважавани! Това написа премиерът Бойко Борисов в официалната си страница в социалната мрежа \"Фейсбук\". \"Бъдете все така борбени и силни. Желая Ви здраве и много любов!\", пише още премиерът.", "date": "2018.03.08", "title": "Премиерът Бойко Борисов:Честит празник, дами, пожелавам Ви да сте ценени, обичани и уважавани"}
{"url": "http://www.focus-news.net/news/2018/03/08/2497138/sliven-intenzivno-e-dvizhenieto-po-osnovnite-bulevardi-i-v-tsentara-na-grada.html", "text": "Интензивно е движението по основните булеварди и в центъра на Сливен, предаде репортер на Радио „Фокус” – Сливен. По-натоварен е трафикът в по булевардите „Цар Симеон“, „Хаджи Димитър“, „Стефан Стамболов“, „Бургаско шосе“, „Братя Миладинови“ и „Стефан Караджа”, по улиците „Г. С. Раковски“ и „Ген. Скобелев“. Трудности при преминаване има в някои от по-малките улици, заради паркирани на пътното платно автомобили. \r\nАвтобусите от градския транспорт се движат в график. Всички светофари в града работят нормално.", "date": "2018.03.08", "title": "Сливен: Интензивно е движението по основните булеварди и в центъра на града"}
{"url": "http://www.focus-news.net/news/2018/03/08/2497137/veliko-tarnovo-s-14-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е повишило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката е 350 см. Температурата на водата e 3.8 градуса. \r\nПредимно облачно ще е времето над българския участък на Дунав днес. Очакват се временни превалявания от дъжд. Разкъсване на облачността ще започне привечер. Ще духа слаб до умерен вятър от северозапад. Максималните температури, в повечето места, ще са между 5° и 11°.", "date": "2018.03.08", "title": "Велико Търново: С 14 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/03/08/2497141/sliven-opasnost-ot-padashti-kamani-ima-po-patya-sliven-ichera-gradets.html", "text": "Сухи и нормално проходими са пътищата в Сливенско. Няма въведени ограничения за пътуващите, съобщиха от Областно пътно управление-Сливен. Движението е интензивно. Затворени за тежкотоварни автомобили над 10 т са проходите Твърдишки и Вратник. Отворен е пътят Котел – Омуртаг. Опасност от падащи камъни има по пътя Сливен – Ичера – Градец.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци.", "date": "2018.03.08", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/03/08/2497133/smolyan-zaradi-srutishta-ostavat-zatvoreni-patishtata-smolyan-srednogortsi-i-rudozem-smolyan.html", "text": "Заради срутища остават затворени пътищата Смолян – Средногорци и Рудозем – Смолян, съобщи за Радио „Фокус“ – Смолян дежурният в Областно пътно управление – Смолян.  Заради преовлажняване на почвите през последните дни е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. Разчистването на двата затворени пътя продължава и днес, като засега се очаква да бъдат отворени в 12.00 ч. Обходният маршрут на затвореният път Рудозем – Смолян е Рудозем – Серафимово – Чокманово – Смилян и обратно. Обходният маршрут на пътя Смолян – Средногорци, при разклона за село Тикале е Смолян – Рудозем – Фатово – Средногорци и обратно. През нощта не са получавани сигнали за инциденти по пътищата в областта или за активизиране на нови свлачища и срутища. Пътните настилки по републиканските направления са предимно мокри. Времето е облачно, с добра видимост.\r\nОстава в сила ограничението по направленията Лъки – Рожен и Момчиловци – местност „Момина вода“,където товарните автомобили трябва да са с вериги и под 12 тона и да са без ремаркета и полуремаркета. Пътните настилки в областта са предимно мокри и проходими при зимни условия.  Поради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. По направлението Бял извор – Изгрев – Неделино движението също се осъществява в едната лента поради пропаднал банкет и подкопано пътно платно. Трите участъка са сигнализирани с пътни знаци.\r\nВ Смолян пътните настилки по улиците в града са предимно сухи. Автомобилният трафик в по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.03.08", "title": "Смолян: Заради срутища остават затворени пътищата Смолян – Средногорци и Рудозем – Смолян"}
{"url": "http://www.focus-news.net/news/2018/03/08/2497139/the-sarajevo-times-spored-sergey-lavrov-nato-uvelichava-usiliyata-si-za-prisaedinyavane-na-makedoniya-i-bosna-i-hertsegovina.html", "text": "Министърът на външните работи на Руската федерация Сергей Лавров изрази мнение, че НАТО увеличава усилията си за присъединяването на Македония, като същевременно допълни, че Алиансът има същите планове и по отношение на Босна и Херцеговина, отбелязва електронното издание The Sarajevo Times. \r\nСъгласно думите на Лавров, действията на НАТО укрепват линиите на разделение в Европа и отслабват европейската сигурност. „Трудно е да се повярва, че това съответства на интересите на европейските нации. Също така, Алиансът не можа да даде адекватен отговор на основното предизвикателство днес - международния тероризъм\", коментира първият дипломат на Москва.\r\nЛавров подчерта, че Москва не вижда никакъв проблем в намерението на балканските страни да се присъединят към Европейския съюз, но те, без никаква намеса, трябва да преценят до каква степен условията на Брюксел отговарят на националните им интереси.\r\n„Желанието да бъдат част от ЕС не трябва да представлява пречка за сътрудничеството на тези страни с Русия. Ако има желание, винаги можем да намерим взаимно приемливо сътрудничество\", изрази увереност Лавров.\r\nТой припомни, че Русия, която започна инициативата за сключване на споразумение за европейска сигурност, ще продължи да работи за гарантиране, че сигурността в общия „европейски дом\" е неделима.\r\nКандидатите от региона на Западните Балкани за членство в ЕС са Албания, Македония, Сърбия и Черна гора. Последните две държави вече водят преговори за присъединяване, докато Босна и Херцеговина все още няма статут на страна-кандидат, припомнят от редакцията.Тереза Герова", "date": "2018.03.08", "title": "The Sarajevo Times: Според Сергей Лавров НАТО увеличава усилията си за присъединяване на Македония и Босна и Херцеговина"}
{"url": "http://www.focus-news.net/news/2018/03/08/2497142/muhamedin-sufiyan-zam-kmet-na-provadiya-za-momenta-nyama-danni-za-shteti-i-postradali-sled-zemetresenieto-registrirano-tazi-nosht.html", "text": "За момента няма данни за щети и пострадали след земетресението с магнитуд 3.5, регистрирано тази нощ край Провадия. Това съобщи за Агенция „Фокус“ заместник-кметът на общината Мухамедин Суфиян. Той уточни, че засега нито един гражданин не е сигнализирал в общината за проблеми, вследствие на труса. Предстои да бъде получена информация и от останалите 24 населени места в общината, както и от всички училища и детски градини, но според зам.-кметът, ако е имало някакви щети, да момента са щели да бъдат уведомени.", "date": "2018.03.08", "title": "Мухамедин Суфиян, зам.-кмет на Провадия: За момента няма данни за щети и пострадали след земетресението, регистрирано тази нощ"}
{"url": "http://www.focus-news.net/news/2018/03/08/2497143/dobrich-v-navecherieto-na-8-mart-zvezdata-na-balgarskata-estrada-vasil-naydenov-pya-bezplatno-za-vsichki-dami-ot-obshtina-kavarna.html", "text": "Поп певецът Васил Найденов изправи на крака публиката в Каварна. Това съобщиха от пресцентъра на Община Каварна. Близо два часа в навечерието на 8 март звездата на българската естрада Васил Найденов пя безплатно за всички дами от общината. Зрителите в препълнената зала на Народно читалище “Съгласие-1890“ пяха заедно с него любими хитове, като “Синева“ „Телефонна любов“, „Сбогом моя любов“, „По първи петли\", „Адаптация“ и др.", "date": "2018.03.08", "title": "Добрич: В навечерието на 8 март звездата на българската естрада Васил Найденов пя безплатно за всички дами от община Каварна"}
{"url": "http://www.focus-news.net/news/2018/03/08/2497145/hurriyet-chetirima-dushi-sa-postradali-pri-pozhar-v-hotel-v-izmir-dve-zheni-sa-skochili-ot-petiya-etazh-na-goryashtata-sgrada.html", "text": "Четирима души са пострадали при пожар, избухнал в хотел в турската провинция Измир, съобщава вестник Hurriyet.\r\nОгънят е избухнал в петзвезден хотел. Сред пострадалите са две жени, скочили от петия етаж на горящата сграда. Едната от тях е паднала върху паркиран автомобил, като при скока е имала досег с електрически жици. Други двама души, пострадали от дима, са евакуирани от прозорците на сградата от пожарникари. Останалите гости на хотела са евакуирани без проблем. Пострадалите са настанени в болници. \r\nПожарникарите поясниха, че огънят вероятно е избухнал след експлозия на зарядно устройство за батерии, включено в контакт на петия етаж на хотела. Тереза Герова", "date": "2018.03.08", "title": "Hurriyet: Четирима души са пострадали при пожар в хотел в Измир, две жени са скочили от петия етаж на горящата сграда"}
{"url": "http://www.focus-news.net/news/2018/03/08/2497144/predsedatelyat-na-parlamenta-tsveta-karayancheva-vseki-den-tryabva-da-e-den-na-zhenata-tryabva-da-priznaem-che-mnogo-ot-pravata-ni-sa-bili-trudno-izvoyuvani.html", "text": "Всеки ден трябва да е ден на жената - трябва да признаем, че много от правата на жените са били трудно извоювани. Това каза председателя на Народното събрание Цвета Караянчева в началото на днешното пленарно заседание, предаде репортер на Агенция \"Фокус\". \"Позволете ми преди да започнем днешното редовно заседание да направя кратко отклонение. Според широко разпространен анекдот на този ден на 8 март преди 161 години работничките в една шивашка фабрика в Ню Йорк излезли на протест, за да защитят правото си да носят панталони на работното място. Първият международен протест е проведен цели 57 години по-късно\", обясни Караянчева. Тя отбеляза, че през 1917 г. на 8 март жените от Русия се събират в Санкт Петербург, за да призоват за хляб и мир, край на царизма и демокрация. По думите й трябва да признаем, че много от правата на жените са били трудно извоювани. \"Никое право не е дадено завинаги и винаги трябва да отстояваме постигнатото всеки ден. Искам да поздравя всички дами с 8 март. Бъдете здрави, нежни, красиви, вдъхновени и прекрасни. Бъдете себе си. Нека не забравяме, че празникът тръгва от желанието ни да се трудим наравно с мъжете\", каза Цвета Карянчева и призова дамите в парламента да се трудят наравно с мъжете в пленарна зала. \r\nДеница КИТАНОВА", "date": "2018.03.08", "title": "Председателят на парламента Цвета Караянчева: Всеки ден трябва да е ден на жената - трябва да признаем, че много от правата ни са били трудно извоювани"}
{"url": "http://www.focus-news.net/news/2018/03/08/2497148/turtsiya-ostavat-neizvestnostite-dali-prestolonaslednikat-na-sauditska-arabiya-ni-prichislyava-kam-osta-na-zloto.html", "text": "Неизвестностите дали престолонаследникът на Саудитска Арабия Мохамед бин Салман включва Турция в т.нар. „Дяволски триъгълник” все още са актуални и продължават, пише вестник „Хюриет”. Независимо от последвалите опровержения и „уточнения” в противното от страна на посолството на Саудитска Арабия в Анкара. Понеже по време на първата си визита зад граница в Египет, пред група журналисти Мохамед бин Салман оцени и причисли Иран, Катар и Турция към \"Оста на злото\". По този повод престолонаследникът на Саудитска Арабия директно обвини и трите държави в „подкрепа на тероризма”. Последва „крачка назад”. От дипломатическата мисия на Рияд в Анкара уточняват, че бъдещият крал на Саудитска Арабия не е визирал Турция, а  е имал предвид „Мюсюлмански братя” и въобще терористичните организации, посочва още „Хюриет”. Георги Димов", "date": "2018.03.08", "title": "Турция: Остават неизвестностите дали престолонаследникът на Саудитска арабия ни причислява към \"Оста на злото\""}
{"url": "http://www.focus-news.net/news/2018/03/08/2497135/prof-mihail-konstantinov-balgariya-se-naredi-do-stranite-opalchili-se-na-bezobrazieto-narecheno-istanbulska-konventsiya.html", "text": "България се нареди до страните, опълчили се на безобразието, наречено Истанбулска конвенция. Това каза в сутрешния блок „Добро утро, България“ на Радио „Фокус“ политическият анализатор проф. Михаил Константинов по повод изтеглянето на документа от НС. По думите му ще има успокоение сред обществото поне по тази тема, тъй като стана ясно, че вече нито ГЕРБ, нито БСП евентуално идващи на власт, не могат да върнат отново конвенцията за обсъждане. Проф. Константинов определи заиграването с темата като абсолютна грешка, довела почти до ръба на провала управляващите. “Държавата ни беше подложена на огромен нечовешки натиск от вън и трябва да бъде отчетено, но нашите политици не са свикнали да действат с изправен гръб, дано да се научат. Искам да припомня и че през 1943 година, държавата ни е била подложена на огромен политически натиск да предаде своите евреи. Българският народ не иска това нещо. В България управлява българският народ, тя е суверенна държава. Да припомня на европейците, че 40 % от държавите в ЕС и 40 % от държавите в Съвета на Европа не са ратифицирали Истанбулската конвенция. Ако се отчетат и държавите, които са участвали в създаването и не са я ратифицирали, процентът става 47. Ние не сме изключение - две от пет не е изключение, това е почти 50 %“, каза  проф. Михаил Константинов. Той коментира още, че някои от добрите идеи, заложени в Истанбулската конвенция, биха могли да се постигнат и законово. Идеята на БСП за провеждането на референдум по темата звучи неактуално, трябва да се отчете и фактът, че е силно опорочен механизмът за допитване на народа в Европа, добави той.", "date": "2018.03.08", "title": "Проф. Михаил Константинов: България се нареди до страните, опълчили се на безобразието, наречено Истанбулска конвенция"}
{"url": "http://www.focus-news.net/news/2018/03/08/2497147/filcho-filev-kmet-na-provadiya-zemetresenieto-e-silno-useteno-po-visokite-etazhi-v-grada.html", "text": "Няма информация за нанесени материални щети след земетресението от снощи, няма и информация за пострадали. Това каза в сутрешния блок „Добро утро, България“ на Радио „Фокус“ кметът на Провадия Филчо Филев. Очаква се информация от кметовете и кметските наместници дали има щети и пострадали и в областта. Филев добави, че трусът, макар и не много силен, е усетен значително от живущите във високите блокове на града. „Около 00:13 часа се усети земетресението, което трая около 7-8 секунди. По данни на Националния институт по геодезия силата на труса е 3,2 по скалата на Рихтер. В момента очакваме информация от кметовете на населени места, от директорите на социални и учебни заведения за това дали има щети. Нямаме информация за пострадали, надявам се и да няма. До 10.00 часа съм разпоредил всички кметове, кметски наместници и директори да предоставят информацията за всички обществени сгради в града“, обясни той. Филчо Филев коментира още, че в района на Провадия земетресения под 1,8 по скалата на Рихтер са чести, но такива над 2,5 се случват през няколко години, като по-тежък случай е било това от 2003 година, когато е имало и наненeсени материални щети.", "date": "2018.03.08", "title": "Филчо Филев, кмет на Провадия: Земетресението е силно усетено по високите етажи в града"}
{"url": "http://www.focus-news.net/news/2018/03/08/2497149/galin-benev-kmet-na-s-han-krum-ne-e-otcheteno-povishenie-na-reka-golyama-kamchiya-pri-seloto-za-poslednite-12-chasa.html", "text": "Не е отчетено повишение на нивото на река Голяма Камчия при село Хан Крум за последните 12 часа. Това съобщи за Радио „Фокус“-Шумен кметът на селото Галин Бенев. Контролни наблюдения са извършени в 18.00 ч. снощи, 24.00 ч. и 7.30 ч. тази сутрин. „Най-много, с 3-5 см да е повече водата, но това е на окомер при мястото, където се наблюдава“, каза Бенев. Той уточни, че на около 300-400 метра нагоре по течението от пункта, в който се следи нивото, се събират водите на река Голяма Камчия и река Врана. \r\n„При река Врана също има малко покачване, по Камчия е около 70 см от началото на топенето на снеговете“, заяви Бенев. Той посочи, че се е получил разлив при моста на реката за селото. Заляти са мери, като водата е около 20 см. Засега няма опасност от заливане или друга критична ситуация, няма опасност за населението. „При рязко снеготопене реката приижда, но обикновено се връща в коритито си за 2-3 дни, следим информацията и за изпускането на язовир „Тича“, но вече 3 дни водата поддържа едно ниво“, каза Бенев. Той уточни, че наблюденията ще продължат.\r\nИвелина ИВАНОВА", "date": "2018.03.08", "title": "Галин Бенев, кмет на с. Хан Крум: Не е отчетено повишение на река Голяма Камчия при селото за последните 12 часа"}
{"url": "http://www.focus-news.net/news/2018/03/08/2497151/vidin-mazh-e-zaginal-pri-katastrofa-mezhdu-kamion-i-mikrobus-v-rayona-na-selo-ivanovtsi.html", "text": "Мъж е загинал при катастрофа между камион и микробус в района на село Ивановци. Това съобщиха за Агенция „Фокус“ от ОДМВР – Видин. Сигнал за инцидента е получен малко след 4.00 часа сутринта. По първоначални данни камион с турска регистрация навлиза в насрещната лента и се блъска в микробус. Вследствие на удара шофьорът на микробуса е починал, не е имало други пътници в превозното средство. Водачът на камиона, който е от турски произход, е откаран за преглед в лечебно заведение. Причината за катастрофата е в процес на изясняване, извършва се оглед на мястото. Агенция „Пътна инфраструктура“ е пуснала обходни маршрути, докато се разчистят пътните платна.\r\nЦветилена СИМЕОНОВА", "date": "2018.03.08", "title": "Видин: Мъж е загинал при катастрофа между камион и микробус в района на село Ивановци"}
{"url": "http://www.focus-news.net/news/2018/03/08/2497152/moodys-ponizhi-kreditniya-reyting-na-turtsiya-ot-va1-na-va2.html", "text": "Международната рейтингова агенция Moody's понижи кредитния рейтинг на Турция от „Ва1” на „Ва2”, предаде информационната агенция Догу хабер ажансъ (ДХА). Кредитната експозиция и перспектива на Турция е променена от „негативна” на „нестабилна”, посочва още СХА. Георги Димов", "date": "2018.03.08", "title": "Moody's понижи кредитния рейтинг на Турция от „Ва1” на „Ва2”"}
{"url": "http://www.focus-news.net/news/2018/03/08/2497146/prof-mihail-konstantinov-vdigna-se-izlishen-shum-okolo-dumite-na-ruskiya-patriarh-kiril.html", "text": "Вдигна се излишен шум около думите на руския патриарх Кирил. Това каза в сутрешния блок „Добро утро, България“ на Радио „Фокус“ политическият анализатор проф. Михаил Константинов по повод посещението на патриарх и изразеното от него недоволството от споменаването на воините от други народи, загинали за Освобождението на България и последвалата оценка на вицепремиера Валери Симеонов. Проф. Константинов определи случая като на буря в чаша вода. “Руският патриарх е представител на руската църква. Тази в Русия, както и църквата в България е отделена от държавата. Руският патриарх си говори разни работи. Ние може да сме или да не сме съгласни с тях – както е в случая. Излишен шум. А това, че Валери Симеонов говори малко по-остро, отколкото трябва, мисля че му е ясно и на самия него“. Относно създалото се напрежение сред \"Обединени патриоти\", повод за което станаха думите на вицепремиера Валери Симеонов за руския патриарх Кирил, проф. Михаил Константинов добави, че информацията, която Симеонов е извел не е тайна, а съществува в руски печатни издания.", "date": "2018.03.08", "title": "Проф. Михаил Константинов: Вдигна се излишен шум около думите на руския патриарх Кирил"}
{"url": "http://www.focus-news.net/news/2018/03/08/2497156/shumen-okrazhniyat-sad-nalozhi-uslovna-prisada-na-lihvar.html", "text": "Тричленен състав на Окръжен съд-Шумен с председател съдия Светлин Стефанов обяви днес присъда по НОХД № 142/2017г., с която призна подсъдимия Добрин Мирчев Атанасов, на 45г., от гр.Шумен, за виновен в извършването на престъпление по чл.252, ал.2, предл.1 и 2 от НК във вр. с чл.252, ал.1 от НК и му наложи наказание „Лишаване от свобода“ в размер на 3 години, изтърпяването на което отлага за срок от 5 години. Това съобщиха от съда.\r\nПрез периода от началото на 2006г. до 17.12.2013г., в гр.Шумен, като физическо лице, без съответно разрешение Атанасов извършвал по занятие банкови сделки, за които се изисква такова разрешение, като отпуснал обезпечени с ипотека заеми на 5 лица и заеми срещу лихва и Записна заповед на още 9 лица, като с тази си дейност причинил на тези лица значителни вреди и получил значителни неправомерни доходи в размер на 6461.23 лева.\r\nСъдът осъди подсъдимият да заплати и разноските по делото, които възлизат на 887 лева лева. Присъдата подлежи на обжалване и протестиране пред Апелативен съд гр.Варна.", "date": "2018.03.08", "title": "Шумен: Окръжният съд наложи условна присъда на лихвар"}
{"url": "http://www.focus-news.net/news/2018/03/08/2497157/api-shofyorite-da-se-dvizhat-s-povisheno-vnimanie-i-saobrazena-skorost-po-pat-ii-16-zverino-eliseyna-poradi-srutvane-na-skalna-masa-i-stesnyavane-na-edna-ot-lentite-za-dvizhenie.html", "text": "Шофьорите да се движат с повишено внимание и съобразена скорост по път II-16 Зверино - Елисейна, поради срутване на скална маса и стесняване на една от лентите за движение. Участъкът е сигнализиран с пътни знаци. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.08", "title": "АПИ: Шофьорите да се движат с повишено внимание и съобразена скорост по път II-16 Зверино - Елисейна, поради срутване на скална маса и стесняване на една от лентите за движение"}
{"url": "http://www.focus-news.net/news/2018/03/08/2497154/regnum-balgariya-otkaza-da-se-prisaedini-kam-istanbulskata-konventsiya.html", "text": "Правителството на България отказа да ратифицира проектозакон за Конвенция на Съвета на Европа за предотвратяване на насилието спрямо жени и семейното насилие, известна като Истанбулската конвенция, която предизвика бурни спорове в страната, отбелязва руската информационна агенция Regnum. \r\nКакто отбеляза министър-председателя Бойко Борисов в изказване пред депутати в парламента, въпросът е предизвикал рязка реакция от страна на коалиционните партньори на управляващата партия ГЕРБ, Българската православна църква и Главното мюфтийство, което „насади огромни страхове в българския народ“.  \r\n„Правителството е било избирано няколко пъти от народа и ние задължително се вслушваме в него. С този акт считаме темата за приключена“, подчерта българският премиер. \r\nКритична позиция спрямо конвенцията заеха също и редица партии  в българския парламент. Призив за отказване ратификацията на документа отправиха редица авторитетни български учени, които адресираха писмо до президента Румен Радев и ръководството на Народното събрание. За ратифицирането на документа настояваха омбудсманът Мая Манолова и много неправителствени организации. Тереза Герова", "date": "2018.03.08", "title": "Regnum: България отказа да се присъедини към Истанбулската конвенция"}
{"url": "http://www.focus-news.net/news/2018/03/08/2497136/krasimir-velchev-gerb-vednaga-kazahme-kakvo-e-kazal-premierat-na-sreshtata-s-ruskiya-patriarh-interesno-zashto-ne-razbrahme-kakvo-e-kazal-prezidentat.html", "text": "Още след срещата на премиера Бойко Борисов с руския патриарх Кирил веднага излязохме и казахме как е минала срещата и какво е казал премиерът. Това каза на брифинг в Народното събрание депутатът от ПГ на ГЕРБ Красимир Велчев, предаде репортер на Агенция „Фокус“. „Много ми е интересно защо така и не разбрахме какво точно е казал президентът на срещата с руския патриарх“, посочи той. „Въпросът е защо, когато наши държавни мъже правят такива срещи и медиите имат желанието да разберат подробности, стенограмите не стават публични“, коментира депутатът. „За да стане ясно на всички искам да предам точно думите на премиера Бойко Борисов по време на срещата с руския патриарх. Във връзка с този светъл празник за България той благодари на руските войни и българските опълченци и всички, които оставиха костите си и дадоха живота си за свободата на България. Премиерът избори Ирландия, Полша, Украйна, Молдова, Румъния, Сърбия и Черна гора“, обясни Красимир Велчев.\r\nБиляна ИВАНОВА", "date": "2018.03.08", "title": "Красимир Велчев, ГЕРБ: Веднага казахме какво е казал премиерът на срещата с руския патриарх, интересно защо не разбрахме какво е казал президентът"}
{"url": "http://www.focus-news.net/news/2018/03/08/2497158/stara-zagora-mladezhite-ot-klub-debati-kam-tsentara-za-podkrepa-za-lichnostno-razvitie-kam-obshtinata-se-predstaviha-otlichno-na-natsionalniya-debatyorski-forum.html", "text": "Младежите от клуб „Дебати“ към Центъра за подкрепа за личностно развитие (ЦПЛР) към Община Стара Загора се представиха отлично на Националния дебатьорски форум 2018. Това съобщиха от пресцентъра на Общината. Старозагорските участници, с ръководител Станка Стойчева, се включиха активно във форума  организиран от Асоциация „Дебати“ България, който се проведе в Бургас.\r\nПрез годините той се е утвърдил като една от най-търсените възможности от студенти, ученици и учители от цялата страна, които искат да подобрят уменията си за презентиране и говорене пред публика.\r\nТази година дебатьорските групи бяха определени според броя на участниците. Всички те имаха възможността да преминат обучения на български или английски език в студентски или ученически формат. \r\nДвама представители от Старозагорския клуб стигнаха до финал – Радослав Благоев и Илиан Стратиев във формат „Британски парламент“ на български език. Те достойно заеха второ и четвърто място като членове на отборите на „Откриващото правителство“ и „Закриващата опозиция“.\r\nВсички участници се включиха в обучителните модули и тренировъчните дебати. Борис Върбанов затвърди своите умения във формат „Британски парламент“, а Румяна Петрова, Мая Ангелова и Явор Иванов усвояваха изискванията на формат „Световни училища”. \r\nВ Националния форум участваха над 300 души от клубовете по дебати от цялата страна. Различните модули се провеждаха в Бургаския свободен университет, ППМГ „Акад. Н. Обрешков“, ОУ „Александър Георгиев- Коджакафалията“ и в Експозиционен център „Флора“.\r\nСтарозагорският Клуб „Дебати“ е официално асоцииран към Асоциация „Дебати“ България, а по време на форума, младежите получиха своите членски карти.", "date": "2018.03.08", "title": "Стара Загора: Младежите от клуб „Дебати“ към Центъра за подкрепа за личностно развитие към Общината се представиха отлично на Националния дебатьорски форум"}
{"url": "http://www.focus-news.net/news/2018/03/08/2497159/lokalno-makedoniya-turtsiya-provezhda-mashtabni-voenni-ucheniya-v-egeysko-more.html", "text": "Турция стартира мащабни военни учения в Егейско море, с които ще блокира морското пространство през по-голямата част от месеците март и април, съобщава македонското електронно издание „Локално“ , като се позовава на информация от гръцки медии. \r\nВоенните маневри с боеприпаси в Егейско море са започнали в сряда, 7 март, и ще продължат до 30 април. Медиите в Гърция ги определиха като опасна ескалация на напрежението в момент на засилено американско присъствие в Средиземно море, особено в района край бреговете на остров Кипър, където се провежда американско-израелско военно учение с участието на кораби от Шести американски флот.\r\nВ текста се посочва, че Турция провежда военно учение в региона между островите Скирос, Псара и Евбея..Тереза Герова", "date": "2018.03.08", "title": "„Локално“ (Македония): Турция провежда мащабни военни учения в Егейско море"}
{"url": "http://www.focus-news.net/news/2018/03/08/2497161/plovdiv-dvizhenieto-po-am-trakiya-pri-km-141-v-posoka-burgas-se-osashtestvyava-v-izprevarvashtata-lenta-poradi-izvarshvane-na-remont.html", "text": "Движението по АМ \"Тракия\" при км 141 в посока Бургас се осъществява в изпреварващата лента поради извършване на ремонт в активната и аварийната лента на магистралата. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.08", "title": "Пловдив: Движението по АМ \"Тракия\" при км 141 в посока Бургас се осъществява в изпреварващата лента поради извършване на ремонт"}
{"url": "http://www.focus-news.net/news/2018/03/08/2497163/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-mart.html", "text": "„Софийска вода” временно ще прекъсне водоснабдяването в някои части на столицата на 9 март 2018 г. (петък), съобщиха от пресцентъра на дружеството.\r\nВъв връзка с подмяна на сградно водопроводно отклонение пред бл. 525 , жк. „Младост“IА , се налага спиране на водоподаването от 9:00 до 19:00 часа на клиентите на „Софийска вода”, живеещи в района на бл. 525 вх. 4,5,6, бл. 526, бл. 527.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 526.\r\nВъв връзка с подмяна на уличен водопровод на ул. „Тракия“ , Център , се налага спиране на водоподаването от 9:00 до 19:00 часа на клиентите на „Софийска вода”, живеещи в района на ул. „Тракия“ от бул. „Княз Александър Дондуков“ до ул. „Поручик Пачев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тракия“ ъгъла с ул. „Поручик Пачев“.\r\nВъв връзка с подмяна на уличен водопровод на ул. „Позитано“ , жк. „Зона Б-5-3 , се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Странджа“ от ул. „Три уши“ до бул. „Александър Стамболийски“;\r\n- ул. „Позитано“ от ул. „Странджа“ до ул. „Отец Паисий“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ ъгъла с ул. „Странджа“.\r\nВъв връзка с изграждане на сградно водопроводно отклонение на ул. „Акад. Илчо Димитров“ , кв. „Манастирски ливади“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Проф. Велизар Велков“ от ул. „Българска легия“ до бул. „България“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: МБАЛ „Св. София“.\r\nВъв връзка с подмяна на спирателен кран на ул. „Ваклинец“, кв. „Драгалевци“ , се налага спиране на водоподаването от 13:00 до 15:00 часа на клиентите на „Софийска вода”, живеещи в района на ул. „Наум“, ул. „Св. Горазд“, ул. „Ябълкова градина“, ул. „Панайот Пипков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Генадий“ ъгъла с ул. „Наум“.\r\nВъв връзка с изграждане на сградно водопроводно отклонение на ул. „Качаник“ , жк. „Света троица“ , се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Качаник“ от ул. „Цар Симеон“ до ул. „Цар Иван Александър“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Качаник“ ъгъла с ул. „Цар Симеон“.\r\nВъв връзка с изграждане на сградно водопроводно отклонение на ул. „Костадин Трайков Петров“ , кв. „Орландовци“ , се налага спиране на водоподаването от 10:00 до 19:00 часа на клиентите на „Софийска вода”, живеещи в района наул. „Костадин Трайков Петров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костадин Трайков Петров “ ъгъла с ул. „Железопътна“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.08", "title": "„Софийска вода” временно ще прекъсне водоснабдяването в някои части на столицата на 9 март"}
{"url": "http://www.focus-news.net/news/2018/03/08/2497162/sport-sharapova-i-bushar-otpadnaha-v-parviya-krag-na-indian-uels.html", "text": "Мария Шарапова отпадна в първия кръг на турнира в Индиън Уелс, Калифорния. Двукратната шампионка в този турнир бе победена от японката Наоми Осака с 4:6, 4:6.\r\nВ друг мач получилата \"уайлд кард\" за турнира Южени Бушар също приключи участието си още в първия кръг. Канадката загуби с 3:6, 4:6 от американката Сакия Викъри, започнала от квалификациите.\r\nВ следващия кръг Викъри излиза на корта срещу поставената под № 3 в схемата на турнира, испанката Гарбине Мугуруса.\r\nВенцислав ДРАГОМАНОВ", "date": "2018.03.08", "title": "Спорт: Шарапова и Бушар отпаднаха в първия кръг на Индиън Уелс"}
{"url": "http://www.focus-news.net/news/2018/03/08/2497140/stoyan-mirchev-bsp-za-balgariya-gerb-sazdava-ogromen-mezhdunaroden-skandal-okolo-sdelkata-za-chez.html", "text": "Около сделката с ЧЕЗ ГЕРБ създава огромен международен скандал. Те показаха каква е способността им да председателстват ЕС и коя е най-важната тема на председателството. Реакциите и на Бойко Борисов, и на ГЕРБ са напълно хаотични от началото на скандала.  И правителството на Чехия го хвана в поне пет тежки лъжи. Това заяви по Нова ТВ народният представител от ПГ на „БСП за България” Стоян Мирчев, съобщиха от пресцентъра на НС на БСП. Той обясни, че в момента премиерът няма сили да продължава да лъже и поради тази причина Томислав Дончев говори по темата и припомни кои са лъжите на Борисов - в началото той твърдеше, че сделката е между две частни фирми, но Българската банка за развитие е държавна и е част от сделката. \r\n„Втората лъжа, е че БСП е виновна за ЕРП-тата. Първите 67% са продадени от правителството на Симеон Сакскобургготски, а вторите 33% от Бойко Борисов. След това той не бил комуникирал с чешкия премиер, но се оказа, че е комуникирал”, добави Мирчев.  Той припомни, че ЧЕЗ ни съди за 590 млн.евро, но още от 2013 г. компанията се е опитвала да разреши проблема с разговор с правителството на Борисов, за да не се стига до дело. Относно това' кои са били кандидатите за закупуване на активите на ЧЕЗ у нас, Стоян Мирчев заяви, че премиерът е знаел още от септември 2017 година, защото службите ни са му предали два доклада за актуалното състояние на участниците в сделката. „С поведението си, ГЕРБ показват, че са срещу интересите на българския народ и го наричат 'гадове\" и \"тъмни сили\". Това е безобразие”, отсече народният представител.", "date": "2018.03.08", "title": "Стоян Мирчев, „БСП за България”: ГЕРБ създава огромен международен скандал около сделката за ЧЕЗ"}
{"url": "http://www.focus-news.net/news/2018/03/08/2497165/montana-nezakonno-orazhie-i-boepripasi-sa-izzeti-ot-chasten-imot-v-s-lehchevo.html", "text": "На 7 март 2018 г. след получена информация за незаконно оръжие и боеприпаси е извършено претърсване и изземване в частен имот - къща, лятна кухня, гараж и стопански постройки в с. Лехчево, общ. Бойчиновци, собственост и обитавани от Г. В. (71 г.) от същото село. Това съобщиха от ОДМВР-Монтана. Намерени и иззети са незаконно притежавани - ловна пушка без инициали, без марка и модел, прекършена, с обща дължина 116 см, дължина на цевта - 72 см, с поставен в цевта боеприпас - ловен патрон, калибър 16, размер №7. В гаража на пода са открити в гумени ботуши 44 ловни патрони, калибър 16 и 6 боеприпаси, калибър 22 lr. По случая е образувано досъдебно производство по чл. 339, ал. 1 от НК.", "date": "2018.03.08", "title": "Монтана: Незаконно оръжие и боеприпаси са иззети от частен имот в с. Лехчево"}
{"url": "http://www.focus-news.net/news/2018/03/08/2497155/tasko-ermenkov-bsp-za-balgariya-s-kakvi-palnomoshtiya-varbakova-predstavlyava-darzhavata-po-sdelkata-s-chez-v-chehiya.html", "text": "С всяко ново изявление, правителството на ГЕРБ се забърква в скандал. За мен е абсолютно е неясно - с какви пълномощия Гинка Върбакова е в Чехия, за да преговаря от името на държавата, за да се включи държавата в сделката. Това заяви пред БТВ народният представител от ПГ на „БСП за България” Таско Ерменков, съобщиха от пресцентъра на НС на БСП. „Дотам я докарахме, една Гинка Върбакова да ни е дипломат със специални поръчения”, коментира той. Относно обвинението на ГЕРБ, че БСП яхват скандалите, Ерменков коментира, че не левицата е родила скандала с Върбакова. „Не е наше правителството, чийто вицепремиер напада евродепутати и патриарха на Русия с непристойни думи. И се питам, този премиер солидаризира ли се с вицепремиера си? Думите на Валери Симеонов дискредитират цялата държава”, категоричен бе той. \r\nТаско Ерменков коментира като победа на обществото, което бе оприличено от ГЕРб, като „тъмни сили”, изтеглената от правителството Истанбулска конвенция. „Победиха вероизповеданията и академичната общност”, добави той.", "date": "2018.03.08", "title": "Таско Ерменков, „БСП за България”: С какви пълномощия Върбакова представлява държавата по сделката с ЧЕЗ в Чехия"}
{"url": "http://www.focus-news.net/news/2018/03/08/2497164/vidin-ustanovyava-se-samolichnostta-na-zaginaliya-pri-katastrofata-mezhdu-kamion-i-mikrobus-v-rayona-na-selo-ivanovtsi.html", "text": "Тежка катастрофа е станала тази сутрин на главен път Е-79 в близост до разклона за село Ивановци. Сигналът е получен в 4.08 часа. Според първоначалните данни турски товарен автомобил „МАН” навлиза в насрещната лента и се блъска в микробус „Ивеко” с видинска регистрация. Водачът на микробуса е починал, самоличността му е в процес на установяване. Това съобщиха от ОДМВР-Видин. Други пътници в превозното средство не е имало. Турският шофьор е настанен с фрактури в болница. Взета му е кръвна проба. Причината за катастрофата е в процес на установяване. На местопроизшествието се извършва оглед. По случая е образувано досъдебно производство.", "date": "2018.03.08", "title": "Видин: Установява се самоличността на загиналия при катастрофата между камион и микробус в района на село Ивановци"}
{"url": "http://www.focus-news.net/news/2018/03/08/2497150/anton-kutev-bsp-biografiyata-na-plamen-georgiev-dokazva-che-bsp-beshe-prava-vav-vsichkite-si-samneniya-v-antikoruptsionniya-zakon.html", "text": "Биографията на  Пламен Георгиев доказва, че БСП беше права във всичките си съмнения в антикорупционния закон. Това каза заместник-председателят на ПГ на „БСП за България“ Антон Кутев по време на дебатите по избор на председател на антикорупционния орган, предаде репортер на Агенция „Фокус“. „Не виждам по какъв начин вие ще гарантирате, че той ще води делата си срещу вас, така както трябва“, обърна се Кутев към ГЕРБ. „Пламен Георгиев не го познавам. Не бих си позволил да говоря нищо за личността му. Ако тук се поставя този въпрос - какви са делата, в които е участвал, не е защото някой е против този човек“, добави Кутев. По думите му БСП са били прави през цялото време при изработване на антикорупционния закон, че когато това мнозинство избира ръководителя на антикорупционния орган, управляващите ще рискуват да попаднат в ситуация, в която избират послушен човек. \r\nДеница КИТАНОВА", "date": "2018.03.08", "title": "Антон Кутев, БСП: Биографията на Пламен Георгиев доказва, че БСП беше права във всичките си съмнения в антикорупционния закон"}
{"url": "http://www.focus-news.net/news/2018/03/08/2497170/sofiya-vremenno-e-ogranicheno-dvizhenieto-v-aktivnata-lenta-v-tunel-vitinya-na-am-hemus-v-posoka-sofiya-poradi-avariral-tir.html", "text": "Временно е ограничено движението в активната лента в тунел \"Витиня\" на АМ \"Хемус\", в посока София, поради аварирал ТИР. Трафикът се осъществява в изпреварващата лента. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.08", "title": "София: Временно е ограничено движението в активната лента в тунел \"Витиня\" на АМ \"Хемус\", в посока София, поради аварирал ТИР"}
{"url": "http://www.focus-news.net/news/2018/03/08/2497171/stara-zagora-mladezhi-obsazhdat-ekologichni-problemi-v-grada-v-sreshta-diskusiya-na-12-mart.html", "text": "Международна среща-дискусия „Устойчивият и природосъобразен начин на живот“ ще се проведе в Стара Загора на 12 март 2018 г. (понеделник),от 10.00 часа  в конферентна зала „Загора“ на хотел „Сити“. Това съобщиха от пресцентъра на Община Стара Загора.\r\nФорумът е по проект „Бъди устойчив, не изхвърляй бъдещето си“ на СНЦ „Академия на успеха“ в партньорство с Превантивно-информационния център по зависимости към Община Стара Загора. В него ще участват 31 младежки работници и младежки лидери от 10 държави (Полша, Испания, Словакия, Кипър, Гърция, Италия, Чехия, Литва, Турция, България), които са в Стара Загора от 7 до 14 март 2018 г. за обучителен курс по програма „Еразъм +“, ключова дейност 1 на Европейската комисия, администрирана за България от Центъра за развитие на човешките ресурси. \r\nУстойчивият и природосъобразен начин на живот, като основна тема на срещата, ще провокира останалите поканени участници - доброволци от Младежки доброволчески клуб „Дарители на надежда“, представители на други местни младежки организации, на Тракийски университет,  Народно читалище „Родина-1860“, Център за подкрепа на личностното развитие към Община Стара Загора, Международен младежки център, СНЦ „Зелени Балкани“, Сдружение за съвременно изкуство и култура „Различният поглед“ да споделят добри практики и нови идеи, да представят актуални постижения в сферата на екологията, рециклирането, използването на екологични материали в работата, оползотворяването на отпадъчни материали за творчество, съзидание и за други приложения. \r\nСрещата ще бъде модерирана от Йордан Гочев, бакалавър по специалността „Екология и опазване на околната среда“ на Тракийски университет и доброволец към клуб „Дарители на надежда“. Той, освен че ще представи екологични постижения, актуални за регион Стара Загора, с интерактивни методи ще подпомага търсенето на отговори от всички участници за младежки перспективи, за устойчивост, за бъдеще с премерен риск.", "date": "2018.03.08", "title": "Стара Загора: Младежи обсъждат екологични проблеми в града в среща-дискусия на 12 март"}
{"url": "http://www.focus-news.net/news/2018/03/08/2497166/api-dvizhenieto-po-pat--86-smolyan-srednogortsi-pri-razklona-za-s-tikale-e-ogranicheno-za-vsichki-mps-poradi-srutvane-na-skalna-masa-na-patnoto-platno.html", "text": "Движението по път ІІ-86 гр. Смолян – Средногорци при разклона за с. Тикале е ограничено за всички МПС поради срутване на скална маса на пътното платно. Това съобщиха от пресцентъра на Агенция \"Пътна инфраструктура\" (АПИ). Обходният маршрут е по път III-866 Смолян - Фатово и път III-868 Рудозем - Средногорци и обратно.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.08", "title": "АПИ: Движението по път ІІ-86 Смолян – Средногорци при разклона за с. Тикале е ограничено за всички МПС поради срутване на скална маса на пътното платно"}
{"url": "http://www.focus-news.net/news/2018/03/08/2497172/blagoevgrad-obshtinata-i-kamernata-opera-shte-pozdravyat-damite-v-blagoevgrad-s-praznichen-kontsert-po-povod-mezhdunarodniya-den-na-zhenata.html", "text": "Община Благоевград и Камерната опера ще поздравят дамите в Благоевград с празничен концерт по повод Международния ден на жената. Това съобщиха от пресцентъра на Общината. Концертът ще се проведе от 12.30 часа във фоайето на Община Благоевград.", "date": "2018.03.08", "title": "Благоевград: Общината и Камерната опера ще поздравят дамите в Благоевград с празничен концерт по повод Международния ден на жената"}
{"url": "http://www.focus-news.net/news/2018/03/08/2497153/arlin-antonov-99-ot-kriminalnite-prestapleniya-u-nas-se-izvarshvat-s-nezakonno-pritezhavano-orazhie.html", "text": "99% от криминалните престъпления у нас се извършват с незаконно притежавано оръжие. Това каза в сутрешния блок „Добро утро, България“ на Радио „Фокус“ Арлин Антонов, бивш директор на РДВР-Пазарджик и началник на „Национална служба сигурност“. По думите му е необходимо прецизиране на Закона за притежанието на оръжие. Антонов допълни, че у нас т. нар. хладни оръжия също се продават свободно. Той подчерта, че притежанието на оръжие трябва да бъде много строго контролирано и притежаващите оръжие трябва да бъдат психически стабилни, като е изключително важно оръжията да не попадат в криминалния контингент.  \r\n„Трябва да се прецизират и направят много промени в закона и да се проведат добри семинари. Законите трябва да се прилагат, и от прокурори, и прокуратурата, особено тя трябва да има много прецизно отношение към приложението на закона и да изисква изпълнение на същия от полицията. Защото незаконни оръжия се придобиват по-лесно, когато имаш пари и имаш канали, откъдето да си ги купиш, така че трябва да бъде много прецизирано присъствието на оръжието в гражданите. Трябва да се знае, за частната собственост, че влезе ли се в имота, както е и в Америка, нали я водим за най-демократичната държава, даже имаш право и да стреляш. Виждаме го и по филмите - как американецът излиза с ловната си пушка и казва „напуснете ми двора“. При нас не е така и започваме да разсъждаме - той влязъл ли е, не е ли влязъл да краде, а какво търси през нощта“, коментира Арлин Антонов. \r\nТой допълни още, че в закона трябва да става ясно, че във всеки частен имот собственикът има право да използва оръжие за защита на собствения си живот и на собствеността си. Антонов допълни, че притежателите на оръжие трябва да го използват само за защита в дома си, а не да се разхождат спокойно по улицата с него.", "date": "2018.03.08", "title": "Арлин Антонов: 99% от криминалните престъпления у нас се извършват с незаконно притежавано оръжие"}
{"url": "http://www.focus-news.net/news/2018/03/08/2497175/dimitar-margaritov-predsedatel-na-kzp-vse-poveche-potrebitelite-darzhat-na-ikonomicheski-nay-izgodnata-za-tyah-oferta.html", "text": "Лоялният клиент е резултат от лоялния търговец. Затова компаниите трябва да имат визия за мениджърски и маркетингови решения за ясна и стриктно спазвана система от правила с механизми за контрол, обучен персонал с конкретни задачи и с настройката за създаване на благоприятна среда и коректно поведение спрямо клиента. Този коментар направи председателят на Комисията за защита на потребителите (КЗП) Димитър Маргаритов в предаването „Бизнес старт” по Bloomberg TV Bulgaria, съобщиха от пресцентъра на КЗП. \r\n„С развитието и на пазара, и на общуването, включително в социалните мрежи, потребителите стават по-взискателни и по-информирани. Могат да проследят динамиката в цените, техническите характеристики на продуктите и да направят сравнение. Все повече хората държат на икономически най-изгодната оферта – не непременно най-ниската цена, а съотношението между цената и качеството, което гарантира най-голяма стойност за дадените пари”, посочи Маргаритов. \r\nПредседателят на КЗП потвърди, че в Комисията за защита на потребителите се получават жалби по повод лошо отношение или нелоялно поведение на персонала на търговци. „От една страна, имаме чисто в морален план недобро поведение. А от чисто законова гледна точка – нарушение, изразяващо се в нелоялни търговска практика, заблуждаваща потребителите относно характеристиките на стоките или условията по сключвани договори”, обясни Маргаритов. Той изрази предположение, че подобен подход може да се дължи на желание за бърза печалба или дори внушаване на служителите, че са застрашени да бъдат освободени от работа, ако не съблюдават определена политика. \r\nМаргаритов определи като сложна динамиката в отношенията потребител-търговец и посочи ролята на контролния орган в нея. „Много често се намесваме и ние, когато връзката е била разкъсана до степен, че може да се търси и отговорност по силата на административно-наказателния процес. Надяваме се, че това има възпиращо въздействие върху търговеца в бъдеще да практикува такъв тип поведение. Затова законът е въвел при повторно нарушение от същия характер санкцията да бъде двойно по-висока”, изтъкна той. И продължи: „Когато става въпрос за моралните аспекти, ние като институция бихме могли по-скоро да влияем с информационни кампании, с превенция към търговците. И това дава своите резултати. В последните две години наблюдаваме по-активно поведение на потребителите, които подават сигнали при нас, търсят различен тип консултация. Същевременно има намаляване на нарушенията в общ план с няколко процента на годишна база.”  \r\nПонякога изгубването на клиент е съпроводено с потенциалната невъзможност да спечелите други клиенти, изрази мнение председателят на КЗП, като цитира и коментира данни от проучване върху поведението на разочаровани потребители. „Ако има един разочарован потребител от даден търговец и той сподели това, около 20 човека е възможно да анализират тази информация пряко и да вземат решение да не пазаруват от него. Виждаме какви негативни последици може да има само еднократното въздействие по неблагоприятен начин върху даден потребител”, подчерта председателят на КЗП. \r\nПо думите на Маргаритов добрите практики все по-често се срещат и по нашите географски ширини и посочи, че според него това е основният механизъм, с който един продавач би могъл да задържи своя клиент. „Вземането на правилата от електронната търговия и прилагането им в конвенционалната – за определен период от време да можете да върнете нещо, което сте си купили от търговската мрежа, без да има причина за това. Има и нарочни програми, при които търговци предлагат на своите клиенти индивидуални планове, по които могат да пазаруват чрез система от бонус точки за отстъпки от цените. Чрез рекламни и промоционални кампании”, даде примери Маргаритов и добави, че това показва отношение. \r\n„Търговците трябва да са подготвени за повишената взискателност на клиентите си не само с готовност за компенсация, но и с лоялно поведение на подходящо подготвен персонал за проактивна и позитивна комуникация с потребителя. Оттам – да сме свидетели на все повече безпроблемни сделки и на спокоен пазар, гарантиращ лоялното поведение и на едната, и на другата страна. И със съзнанието, че когато това не е така, контролният орган трябва да бъде на мястото си – да извърши проверка и да санкционира нарушенията на закона”, заключи Маргаритов.", "date": "2018.03.08", "title": "Димитър Маргаритов, председател на КЗП: Все повече потребителите държат на икономически най-изгодната за тях оферта"}
{"url": "http://www.focus-news.net/news/2018/03/08/2497174/romania-insider-rumaniya-e-postavena-v-top-10-na-stranite-s-nay-golyam-dyal-na-biznesa-pritezhavan-ot-zheni.html", "text": "Румъния се нарежда на девето място сред страните с най-висок процент компании, притежавани от жени, според индекс на „Мастеркард“ за предприемачите от нежния пол, публикуван в навечерието на Международния ден на жената, отбеляза електронното издание Romania Insider.\r\nПроучването анализира напредъка и постиженията на жени предприемачи от 57 страни по света. В документа се отбелязва, че 28.9% от целия бизнес на Румъния е притежаван от жени, като делът им е по-висок от този, констатиран в изследване година по-рано (27,5%), когато северната ни съседка бе поставена на 13-то място. \r\nНачело в рейтинга е Гана, където 46.4% от целия бизнес е притежаван от жени, следвана от Русия с 34.6%, Уганда- 33.8%, Нова Зеландия- 33% и Австралия с 32.1%. Първите десет се допълват от Виетнам 31.3%, Полша- 30.3%, Испания- 29.4% и Португалия- 28.7%. От гледна точка на подкрепата и възможностите за предприемаческото развитие на жени Румъния е поставена на 32-ро място от 57 държави. Миналата година страната бе поставена по този показател на 29-то място.\r\nБългария не е включена в изследването.Тереза Герова", "date": "2018.03.08", "title": "Romania Insider: Румъния е поставена в „Топ 10“ на страните с най-голям дял на бизнеса, притежаван от жени"}
{"url": "http://www.focus-news.net/news/2018/03/08/2497176/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турция стартира мащабни военни учения в Егейско море, с които ще блокира морското пространство през по-голямата част от месеците март и април, съобщава македонското електронно издание „Локално“ , като се позовава на информация от гръцки медии. \r\nВоенните маневри с боеприпаси в Егейско море са започнали в сряда, 7 март, и ще продължат до 30 април. Медиите в Гърция ги определиха като опасна ескалация на напрежението в момент на засилено американско присъствие в Средиземно море, особено в района край бреговете на остров Кипър, където се провежда американско-израелско военно учение с участието на кораби от Шести американски флот.\r\nВ текста се посочва, че Турция провежда военно учение в региона между островите Скирос, Псара и Евбея.\r\n*** Румъния се нарежда на девето място сред страните с най-висок процент компании, притежавани от жени, според индекс на „Мастеркард“ за предприемачите от нежния пол, публикуван в навечерието на Международния ден на жената, отбеляза електронното издание Romania Insider.\r\nПроучването анализира напредъка и постиженията на жени предприемачи от 57 страни по света. В документа се отбелязва, че 28.9% от целия бизнес на Румъния е притежаван от жени, като делът им е по-висок от този, констатиран в изследване година по-рано (27,5%), когато северната ни съседка бе поставена на 13-то място. \r\nНачело в рейтинга е Гана, където 46.4% от целия бизнес е притежаван от жени, следвана от Русия с 34.6%, Уганда- 33.8%, Нова Зеландия- 33% и Австралия с 32.1%. Първите десет се допълват от Виетнам 31.3%, Полша- 30.3%, Испания- 29.4% и Португалия- 28.7%. От гледна точка на подкрепата и възможностите за предприемаческото развитие на жени Румъния е поставена на 32-ро място от 57 държави. Миналата година страната бе поставена по този показател на 29-то място.\r\nБългария не е включена в изследването.\r\n*** Четирима души са пострадали при пожар, избухнал в хотел в турската провинция Измир, съобщава вестник Hurriyet.\r\nОгънят е избухнал в петзвезден хотел. Сред пострадалите са две жени, скочили от петия етаж на горящата сграда. Едната от тях е паднала върху паркиран автомобил, като при скока е имала досег с електрически жици. Други двама души, пострадали от дима, са евакуирани от прозорците на сградата от пожарникари. Останалите гости на хотела са евакуирани без проблем. Пострадалите са настанени в болници. \r\nПожарникарите поясниха, че огънят вероятно е избухнал след експлозия на зарядно устройство за батерии, включено в контакт на петия етаж на хотела.\r\n*** Министърът на външните работи на Руската федерация Сергей Лавров изрази мнение, че НАТО увеличава усилията си за присъединяването на Македония, като същевременно допълни, че Алиансът има същите планове и по отношение на Босна и Херцеговина, отбелязва електронното издание The Sarajevo Times. \r\nСъгласно думите на Лавров, действията на НАТО укрепват линиите на разделение в Европа и отслабват европейската сигурност. „Трудно е да се повярва, че това съответства на интересите на европейските нации. Също така, Алиансът не можа да даде адекватен отговор на основното предизвикателство днес - международния тероризъм\", коментира първият дипломат на Москва.\r\nЛавров подчерта, че Москва не вижда никакъв проблем в намерението на балканските страни да се присъединят към Европейския съюз, но те, без никаква намеса, трябва да преценят до каква степен условията на Брюксел отговарят на националните им интереси.\r\n„Желанието да бъдат част от ЕС не трябва да представлява пречка за сътрудничеството на тези страни с Русия. Ако има желание, винаги можем да намерим взаимно приемливо сътрудничество\", изрази увереност Лавров.\r\nТой припомни, че Русия, която започна инициативата за сключване на споразумение за европейска сигурност, ще продължи да работи за гарантиране, че сигурността в общия „европейски дом\" е неделима.\r\nКандидатите от региона на Западните Балкани за членство в ЕС са Албания, Македония, Сърбия и Черна гора. Последните две държави вече водят преговори за присъединяване, докато Босна и Херцеговина все още няма статут на страна-кандидат, припомнят от редакцията.\r\n***", "date": "2018.03.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/03/08/2497160/ivan-mihovski-gerb-bil-li-e-kandidatat-za-predsedatel-na-antikoruptsionniya-organ-nikolay-nikolov-obshtinski-savetnik-v-lovech.html", "text": "Бил ли е кандидатът за председател на антикорупционния орган Николай Николов общински съветник в Ловеч. Това попита народният представител от ПГ на ГЕРБ Иван Миховски по време на дебатите по избор на председател на антикорупционния орган, предаде репортер на Агенция „Фокус“.   Секретарят на ПГ на „БСП за България“ Филип Попов репликира, че за Общински съвет те избират хората, а за  заместник-министър те назначава министър-председателят. „Едното е избор на хората, другото е политическо назначение“, коментира Попов.  Милко Недялков от БСП заяви, че това е нещо положително.  От своя страна Миховски попита в дуплика защо след като не е притеснително, че Николов е бил общински съветник, го е нямало в биографията му. \r\nДеница КИТАНОВА", "date": "2018.03.08", "title": "Иван Миховски, ГЕРБ: Бил ли е кандидатът за председател на антикорупционния орган Николай Николов общински съветник в Ловеч"}
{"url": "http://www.focus-news.net/news/2018/03/08/2497168/kosovo-cherna-gora-ratifitsiraneto-na-dogovora-za-obshtata-granitsa-se-otlaga-zaradi-lipsa-na-podkrepa-obzor.html", "text": "Косовският министър-председател Рамуш Харадинай обяви, че се още не са осигурени необходимите 80 гласа в парламента за ратифициране на договора за определяне на общата граница с Черна Гора, съобщават местните медии.\r\nСпоред Радио \"Свободна Европа\" Харадинай е заявил, че заседанието на парламента се отлага, тъй като продължават консултациите между парламентарно представените партии, включително и с партията на етническите сърби - \"Сръбска листа\".\r\nЕлектронното издание Lajmi съобщава, че след три неуспешни опита за ратифициране на Договора за общата граница с Черна гора, подписан на 26 май 2015 г. във Виена, управляващата коалиция в Косово все още не се разполага с необходимото парламентарно мнозинство за решаването на спорния проблем.\r\nИзданието припомня, че за да бъде одобрен договорщш са необходими гласовете на 80 от общо 120 депутати.\r\nLajmi цитира мнението на вицепремиера Енвер Ходжай, който смятар че гласуването на решението за границата с Черна гора трябва да стане колкото е възможно по-скоро, ако Косово иска въпросът за либерализацията на визовия режим да влезе в дневния ред на срещата на Европейския съвет на 22 и 23 март 2018 г.\"Telegrafi смята, че в \"в ход са сложни сценарии за осигуряване на необходимото мнозинство за ратифициране на договора за границата с Черна гора, в които правителството разчита на отделни гласове на депутати от движението \"Самоопределение\" и на \"Сръбска листа\".\r\nВестник Koha съобщава, че студентите в Прищина отново са организирали протест пред парламента срещу решението за узаконяване на границата с Черна гора, издигайки лозунгите \"Стоп на ратификацията\"и \"Аз нямам албански паспорт\".\r\nВъпросът за продължаващото отлагане на ратифицирането на Договора за общата граница поставя в деликатно положение не само Косово, но и Черна Гора, тъй като Европейската комисия постави като условие за започване на преговорите за асоцииране на страните от Западните Балкани разрешаването на техните взаимни спорове.  Тереза Герова", "date": "2018.03.08", "title": "Косово-Черна гора: Ратифицирането на договора за общата граница се отлага заради липса на подкрепа (ОБЗОР)"}
{"url": "http://www.focus-news.net/news/2018/03/08/2497179/ek-ravenstvoto-mezhdu-zhenite-i-mazhete-e-edna-ot-osnovnite-tsennosti-na-evropeyskiya-sayuz-zalegnala-v-nashite-dogovori.html", "text": "Равенството между жените и мъжете е една от основните ценности на Европейския съюз, залегнала в нашите договори. Това се посочва в съвместно изявление по повод на Международния ден на жената през 2018 г., изпратено от Представителството на Европейската комисия (ЕК) в България.\r\nПубликуваме пълния текст на изявлението без редакторска намеса:\r\n\"Равенството между жените и мъжете е една от основните ценности на Европейския съюз, залегнала в нашите договори. Съюзът ни е пионер в борбата с дискриминацията, основана на пола, и можем да бъдем горди с постигнатия напредък: Европа е едно от най-безопасните места, където има и най-много равнопоставеност за жените в света. \r\nРаботата ни обаче не е приключила — пътят за постигане на пълно равенство на практика е все още дълъг. Жените и момичетата все още се сблъскват с тормоз, малтретиране и насилие. Те все още твърде често срещат пречки в преодоляването на „стъкления таван“, по-ниското заплащане и по-малкото възможности за кариера и бизнес развитие. \r\nНие искаме момичетата и жените да постигнат равенство във всички сфери на живота: достъп до образование, равно заплащане за равен труд, достъп до водещи позиции в дружествата и в сферата на политиката, както и защита от насилие. \r\nПоощряването на ръководната роля на жените и икономическото овластяване е абсолютен приоритет за нас. Европейският съюз предложи нови законодателни мерки за подобряване на равновесието между професионалния и личния живот на работещите родители и лицата, полагащи грижи, и план за действие с цел премахване на разликата в заплащането между половете; също така полагаме усилия да служим за пример: през февруари 2018 г. броят на жените на ръководни позиции в Европейската комисия достигна 36 %, тоест с 11 % повече от началото на нашия мандат през ноември 2014. Председателят Юнкер пое ангажимент ттози дял да достигне 40 % до 31 октомври 2019 г. в края на нашия мандат. \r\nСъщо така сме последователни в насърчаването на равенството между половете и овластяването на жените във всички аспекти на всички наши политики, както в рамките на ЕС, така и във външните ни действия. Нашата политика допринася за общото успешно изпълнение на целите за устойчиво развитие и на програмата за жените, мира и сигурността. Тазгодишното издание на Европейските дни на развитието ще се съсредоточи върху жизненоважната роля на жените и момичетата в устойчивото развитие, тяхното равнопоставено участие и ръководна роля във всички сфери на живота. Освен това тази година ЕС е начело на инициативата „Призив за действие за защита срещу основаното на пола насилие“, която обединява повече от 60 държави и организации, които се стремят да гарантират, че в ситуации на хуманитарна криза се вземат мерки срещу основаното на пола насилие. \r\nЕвропейският съюз помага на жени и момичета в целия свят, които са в движение или разселени, които са жертви на насилие, например чрез инициативата „Във фокуса на вниманието“, или които са изключени от образованието, равния достъп до здраве и услугите по семейно планиране, пазара на труда и политическия живот в по-общ план. Над 15 милиона момичета в целия свят, които са в начална училищна възраст, не посещават училище; затова ЕС помага за насърчаване на достъпа до образование в Африка, Латинска Америка, Близкия изток и Югоизточна Азия. \r\nРавенството между половете не е само въпрос на справедливост и правосъдие в Европа — то е и необходимост за постигане на траен мир, сигурност, развитие, икономически просперитет и растеж в световен план. \r\nИнвестициите в потенциала на жените и момичетата са инвестиция в цялото ни общество. Отговорността пред обществото се носи колкото от мъжете и момчетата, толкова и от жените и момичетата.  \r\nПодписали изявлението: \r\nФранс Тимерманс — първи заместник-председател на Комисията \r\nФедерика Могерини — върховен представител на Съюза по въпросите на външните работи и политиката на сигурност и заместник-председател на Комисията \r\nЮрки Катайнен - Заместник-председателят на Комисията който отговаря за заетостта, растежа, инвестициите и конкурентоспособността* \r\nГюнтер Йотингер — комисар, отговарящ за бюджета и човешките ресурси \r\nЙоханес Хан — комисар по въпросите на европейската политика за съседство и преговорите за разширяване \r\nНевен Мимица — комисар по въпросите на международното сътрудничество и развитието \r\nДимитрис Аврамопулос — комисар по въпросите на миграцията, вътрешните работи и гражданството \r\nМариан Тейсен — комисар по въпросите на заетостта, социалните въпроси, уменията и трудовата мобилност \r\nПиер Московиси, комисар по икономическите и финансовите въпроси, данъчното облагане и митническия съюз \r\nХристос Стилианидис— комисар по въпросите на хуманитарната помощ и управлението при кризи \r\nВиолета Булц, комисар на ЕС по въпросите на транспорта* \r\nВера Йоурова — комисар по въпросите на правосъдието, потребителите и равнопоставеността между половете \r\nТибор Наврачич — комисар по въпросите на образованието, културата, младежта и спорта \r\nКорина Крецу — комисар по въпросите на регионалната политика \r\nКарлош Моедаш — комисар по въпросите на изследванията, науката и иновациите \r\nМария Габриел — комисар на ЕС по въпросите на цифровата икономика и цифровото общество\".", "date": "2018.03.08", "title": "ЕК: Равенството между жените и мъжете е една от основните ценности на Европейския съюз, залегнала в нашите договори"}
{"url": "http://www.focus-news.net/news/2018/03/08/2497180/stolichna-obshtina-ekipi-na-firmite-angazhirani-s-pochistvaneto-na-sofiya-prez-dneshniya-den-shte-miyat-ulitsi-v-rayonite-serdika-mladost-i-ilinden.html", "text": "Екипи на фирмите, ангажирани с почистването на София, през днешния ден ще мият улици в районите „Сердика“, „Младост“ и „Илинден“. През изминалата нощ са измити пътните платна на бул. „Брюксел“. Това съобщиха от пресцентъра на Столична община.\r\nИ през днешния ден ще продължи машинно метене и почистване на регули и шахти от наноси по основни пътни трасета бул. „Сливница“ „Шипченски проход“, „История славянобългарская“ надлез „Надежда“.  Извършват се и оборки на зелени площи и в затревени алеи около булевардите. \r\nДейностите се извършват по нареждане на кмета на София Йорданка Фандъкова  под контрола на Столичния инспекторат и кметовете на райони.", "date": "2018.03.08", "title": "Столична община: Екипи на фирмите, ангажирани с почистването на София, през днешния ден ще мият улици в районите „Сердика“, „Младост“ и „Илинден“"}
{"url": "http://www.focus-news.net/news/2018/03/08/2497169/balgarski-obshtestvenitsi-i-intelektualtsi-s-pozitsiya-otnosno-poseshtenieto-na-patriarh-kiril-i-temata-za-makedonskata-pravoslavna-tsarkva.html", "text": "Агенция „Фокус“ публикува отворено писмо, изпратено от български общественици и интелектуалци относно посещението на патриарх Кирил и отношението на РПЦ и БПЦ към православната църква в Република Македония.\r\n„Фокус“ публикува пълния текст на писмото:", "date": "2018.03.08", "title": "Български общественици и интелектуалци с позиция относно посещението на патриарх Кирил и темата за Македонската православна църква"}
{"url": "http://www.focus-news.net/news/2018/03/08/2497182/api-vazstanoveno-e-dvizhenieto-v-tunel-vitinya-na-am-hemus-v-posoka-sofiya.html", "text": "Възстановено е движението в тунел „Витиня“ на АМ „Хемус“ в посока София. съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.08", "title": "АПИ: Възстановено е движението в тунел „Витиня“ на АМ „Хемус“ в посока София"}
{"url": "http://www.focus-news.net/news/2018/03/08/2497184/stara-zagora-obshtinata-poluchi-poredno-priznanie-za-biznesa-v-regiona.html", "text": "Една от водещите общини на Балканите - Стара Загора, получи поредното признание по време на годишните награди Balkan Business Awards 2018. Това съобщиха от Община Стара Загора. Призовото място е в категорията на „Голяма община с принос към развитието на бизнеса в региона\".\r\nМеждународно жури от експерти и ресорни журналисти даде своите оценки за значимите бизнес постижения на Балканите, съобщиха организаторите. Церемонията по връчване на отличията бе снощи, а призът прие зам.-кметът Красимира Чахова. \r\nСтара Загора е сред желаните инвестиционни дестинации в Европа и една от водещите общини на Балканите.  Още в началото на 2018-та Международната рейтингова агенция Standart & Poor’s повиши дългосрочния кредитен рейтинг на Общината на „ВВВ-“, със стабилна перспектива. Потенциалът на областния град бе оценен и от fDi Magazine – издание на Файненшъл Таймс.\r\nВ началото на годината Стара Загора заe първо място и в престижна класация за най-обещаващи инвестиционни дестинации в Европа, в категорията „Малки региони на бъдещето – ефективност на разходите“. Градът е с едни от най-ниските такси за битови отпадъци и данък сгради не само в страната, но и в Централна и Източна Европа. Коефициентът на безработица през 2016 г. достига 6%, което е под средното за страната. Производителността на труда в Стара Загора е с 23% по-висока от средната производителност за страната.\r\nРегионът на Стара Загора е с най-висок БВП на глава от населението, единствено след столицата София.\r\nС помощта на държавата Общината започна изграждането на индустриална зона „Загоре“, а това дава нов тласък за развитието на региона и утвърждаването му като един от водещите в икономиката на страната.", "date": "2018.03.08", "title": "Стара Загора: Общината получи поредно признание за бизнеса в региона"}
{"url": "http://www.focus-news.net/news/2018/03/08/2497173/georgi-svilenski-bsp-plamen-georgiev-okazval-li-e-natisk-varhu-veshtoto-litse-po-deloto-za-sofiyski-imoti-v-koeto-byaha-obvineni-40-choveka-po-10-dela-i-sled-tova-opravdani.html", "text": "Пламен Георгиев оказвал ли е натиск върху вещото лице по делото за \"Софийски имоти\", в което бяха обвинени 40 човека по 10 дела и след това оправдани. Това попита заместник-председателят на ПГ на \"БСП за България\" Георги Свиленски по време на дебатите по избора на председател на антикорупционния орган, предаде репортер на Агенция \"Фокус\".   „Този орган трябва да бъде избран с доверие и все пак българските граждани поне в началото да вярват, че в България може да се води борба с корупцията“, каза Свиленски. Той поясни, че е бил част от подсъдимите по темата \"Софийски имоти\". „10 години съм обикалял съдебните зали, благодарение на прокуратурата в лицето на Пламен Георгиев и Пламен Панайотов“, каза Свиленски, като поясни, че двамата са повдигнали обвинения на 40 човека. „Всичките обвинени бяха оправдани. Вещото лице каза пред съда: „Моля ви да ме отведете от това дело, 8 години бях натискан от прокуратурата да дам оценки такива, че да бъдат осъдени членовете на съвета на директорите“. На базата на това съдията наказа вещото лице, че 8 години е притаявало това. Това нещо го има по делото. Не казвам дали г-н Георгиев или г-н Панайотов. Те бяха двамата прокурори. В един момент г-н Георгиев се оттегли. Той оказвал ли е натиск върху вещото лице. 8 години, 40 човека по 10 дела, не ви го пожелавам на никой от вас“, каза Свиленски и попита така ли ще се бори корупцията.\r\nДеница КИТАНОВА", "date": "2018.03.08", "title": "Георги Свиленски, БСП: Пламен Георгиев оказвал ли е натиск върху вещото лице по делото за \"Софийски имоти\", в което бяха обвинени 40 човека по 10 дела и след това оправдани"}
{"url": "http://www.focus-news.net/news/2018/03/08/2497186/deputatite-ot-pg-na-bsp-za-balgariya-napusnaha-plenarna-zala-sled-kato-be-obyaveno-che-spas-garnevski-ot-gerb-shte-chete-deklaratsiya-ot-imeto-na-grupa.html", "text": "Депутатите от ПГ на \"БСП за България\" напуснаха пленарна зала след като бе обявено, че Спас Гърневски от ГЕРБ ще чете декларация от името на група, предаде репортер на Агенция \"Фокус\". \r\nДеница КИТАНОВА", "date": "2018.03.08", "title": "Депутатите от ПГ на \"БСП за България\" напуснаха пленарна зала след като бе обявено, че Спас Гърневски от ГЕРБ ще чете декларация от името на група"}
{"url": "http://www.focus-news.net/news/2018/03/08/2497187/zam-ministar-denitsa-nikolova-shte-uchastva-v-diskusiya-za-novoto-rayonirane-na-stranata-vav-vratsa-na-9-mart.html", "text": "Заместник-министърът на регионалното развитие и благоустройството Деница Николова ще вземе участие в заседание на Регионалния съвет за развитие на Северозападния район за развитие. То ще се проведе утре – 9 март в гр. Враца, от 09.30 часа, в конферентната зала на Търговско-промишлена палата – Враца, пл. „Христо Ботев“ № 2. Това съобщиха от пресцентъра на министерството.\r\nЗам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители,заместник-министри и др. \r\nИнициативата на Министерството на регионалното развитие и благоустройството цели широко обществено обсъждане на предложените от Междуведомствената работна група 3 варианта за ново райониране на страната. Целта е да се чуят всички мнения, позиции и аргументи, за да се вземе най-консенсусното и работещо решение.", "date": "2018.03.08", "title": "Зам.-министър Деница Николова ще участва в дискусия за новото райониране на страната във Враца на 9 март"}
{"url": "http://www.focus-news.net/news/2018/03/08/2497188/prof-plamen-pavlov-urotsite-na-istoriyata-ne-tryabva-da-se-sledvat-izbiratelno-kakto-e-ugodno-na-nyakogo-a-s-ogled-na-obektivnata-istina.html", "text": "Уроците на историята не трябва да се следват избирателно, както е угодно на някого, а с оглед на обективната истина. Това каза в предаването „Царевград Търнов-славата и величието на България“ на Радио „Фокус“ историкът проф. Пламен Павлов по повод гостуването на руския патриарх Кирил у нас и огорчението с, което той напусна страната ни. „С оглед на актуалната ситуация с Българската и Македонската църква при Иван Асен II, а и При Калоян преди това и при Борил в България и имало две автокефални църкви – Търновската патриаршия и Охридската архиепископия. И те са съжителствали точно като майка и дъщеря и това се вижда от много факти. И затова още по-абсурдно е днешните водачи на православието, включително наскоро гостувалия у нас руски патриарх Кирил да сочат Сръбската църква като майка на Охридската, когато е точно обратното“, обясни той. Проф. Павлов коментира още, че не може съвременното православие да иска хармония, мир братство, на фона на несправедливите решения след Първата световна война и на насилието, което беше приложено в Македония. „Историята ни показва, че има две автокефални църкви - Търновската патриаршия и Охридската архиепископия, така че това, към което ние в момента да речем можем да се стремим е точно това положение. И може само да съжаляваме, че водачите на останалите православни църкви се правят, че не го знаят това. Много добре го знаят. Ако не го знаят, толкова пък това показва за една недостатъчно богата историческа култура – нещо, в което не бих искал да обвинявам особено Руската църква, която е получила толкова много вдъхновение и наследство от българската. Нека руският патриарх да се замисли, когато идват турските войски през 1877-1878 година в земите на днешна Македония в коя църква са? Те са в Българската екзархия. Те не са в Сръбската църква“, каза още историкът.", "date": "2018.03.08", "title": "Проф. Пламен Павлов: Уроците на историята не трябва да се следват избирателно, както е угодно на някого, а с оглед на обективната истина"}
{"url": "http://www.focus-news.net/news/2018/03/08/2497167/tsvetan-tsvetanov-gerb-ne-vlizahme-v-sblasatsi-pri-izbora-na-maya-manolova-za-ombudsman-dali-tova-ne-beshe-hod-tya-da-ne-bade-kandidat-za-predsedatel-na-bsp.html", "text": "Имахме уважението да не влизаме в сблъсък и да не използваме това, че Мая Манолова е издигната за омбудсман за държавата. Това беше ваше предложение. Почвам да си мисля дали това не беше политическият ви ход тя да не бъде кандидат за председател на БСП или кандидатът ви за президентската кампания. Това каза председателят на ПГ на ГЕРБ Цветан Цветанов към БСП по време на дебатите по избор на председател на антикорупционния орган, предаде репортер на Агенция „Фокус“.  „Днес дебатът спадна по-ниско, отколкото очаквах. Провокацията идва от ляво. Дават се определени квалификицаии, сравнения. За кандидата, който е вдигнат от БСП се скриват важни факти за политическата му свързаност“, каза Цветанов във връзка с факта, че Николай Николов е бил общински съветник в Ловеч. Той отчете, че депутатите в Комисията за конфликт на интереси не са получили тези автобиографични данни и не са имали възможност да задават въпроси. По думите на Цветанов Николов е представлявал БСП и всеки един знае в Община Ловеч, че това е млад човек, който в годините винаги е стимулиран и толериран от партията. „Когато си общински съветник и когато си председател на Общинския съвет, трябва да се бориш за това общината да бъде финансово стабилна“, каза Цветанов.  Цветанов попита защо се скрива това, което може би е най-важното - дали даденият кандидат ефективно се е борил срещу престъпността и е противодействал държавата да бъде разграбвана. „Пламен Георгиев е прокурор, който по негови дела има осъдени политици“, заяви Цветанов. Според него не може да се обвързват професионалните качества на кандидата и използването на неговия капацитет и експертиза в едно управление. Председателят на ПГ на ГЕРБ пожела във всяко едно управление да се ползват хора, които имат компетентност и са работили срещу престъпността. \r\nДеница КИТАНОВА", "date": "2018.03.08", "title": "Цветан Цветанов, ГЕРБ: Не влизахме в сблъсъци при избора на Мая Манолова за омбудсман - дали това не беше ход тя да не бъде кандидат за председател на БСП"}
{"url": "http://www.focus-news.net/news/2018/03/08/2497190/eso-kani-vsichki-zainteresovani-litsa-da-podavat-oferti-za-protsedura-s-predmet-predostavyane-na-finansovi-uslugi-ot-kreditni-institutsii-za-nuzhdite-na-operatora.html", "text": "„Електроенергиен системен оператор“ (ЕСО) ЕАД кани всички заинтересовани лица да подадат оферти за процедура с предмет: Предоставяне на финансови услуги от кредитни институции за нуждите на \"Електроенергиен системен оператор\" ЕАД. Това съобщиха от ЕСО.\r\nИнформация по процедурата и документацията са достъпни на следните линкове:\r\nЛинк към Агенцията за обществени поръчки:\r\nЛинк към профила на купувача:", "date": "2018.03.08", "title": "ЕСО кани всички заинтересовани лица да подават оферти за процедура с предмет: Предоставяне на финансови услуги от кредитни институции за нуждите на оператора"}
{"url": "http://www.focus-news.net/news/2018/03/08/2497181/toma-bikov-gerb-g-zho-ninova-mozhete-da-govorite-ot-imeto-na-onezi-15-avtobusa-koito-byahte-dokarali-na-protest-vchera-no-ne-i-ot-imeto-na-naroda.html", "text": "Не ми е приятно да говорите от името на народа, не сте избрана за това. Това каза депутатът от ГЕРБ Тома Биков в дебатите по избора на председател на Антикорупционния орган, предаде репортер на Агенция „Фокус“. „Може да говорите от името на онези 15 автобуса, които бяхте докарали вчера на протест в София“, заяви той. „Можете да говорите и от името на част на Изпълнителното ви бюро, защото другата иска коалиция с ГЕРБ“, коментира Тома Биков. „Ние не си позволяваме да говорим от името на целия български народ, защото избирателите на БСП не са ни припознали“, посочи депутатът.\r\nБиляна ИВАНОВА", "date": "2018.03.08", "title": "Тома Биков, ГЕРБ: Г-жо Нинова, можете да говорите от името на онези 15 автобуса, които бяхте докарали на протест вчера, но не и от името на народа"}
{"url": "http://www.focus-news.net/news/2018/03/08/2497192/brifing-na-predsedatelite-na-evropeyskata-i-balgarskata-smetni-palati-i-balgarskiya-predstavitel-v-esp-shte-se-provede-na-9-mart.html", "text": "Председателят на Европейската сметна палата (ЕСП) Клаус-Хайнер Лене и членът на Европейската сметна палата Илиана Иванова ще посетят българската Сметна палата на 9 март 2018 г. Това съобщиха от Сметната палата.\r\nКлаус-Хайнер Лене ще се срещне с председателя на българската Сметна палата Цветан Цветков. Двамата  ще обсъдят ефективното сътрудничество между Сметната палата на Република България и Европейската сметна палата. На срещата ще присъства и заместник-председателят на Сметната палата Горица Грънчарова-Кожарева.     \r\nИлиана Иванова ще представи пред българските си колеги годишния доклад на Европейската сметна палата за изпълнението на европейския бюджет за 2016 г.\r\nКлаус-Хайнер Лене, Цветан Цветков, Илиана Иванова и Горица Грънчарова-Кожарева ще дадат брифинг за журналисти на 9 март 2018 г. от 10,20 часа в сградата на Сметната палата на ул. „Екзарх Йосиф“ 37, ет. 4.\r\nОсновните теми на брифинга ще бъдат:\r\n- Резултатите от последния годишен доклад на Европейската сметна палата за изпълнението на европейския бюджет и какви са изводите за България;\r\n- Бъдещите предизвикателства пред управлението на европейските финанси.", "date": "2018.03.08", "title": "Брифинг на председателите на европейската и българската сметни палати и българския представител в ЕСП ще се проведе на 9 март"}
{"url": "http://www.focus-news.net/news/2018/03/08/2497193/sliven-ogranichava-se-dvizhenieto-v-aktivnata-lenta-v-rayona-na-bikovo-pri-km-252-ot-am-trakiya-v-posoka-sofiya-poradi-remont.html", "text": "Ограничава се движението в активната лента, в района на Биково, при км 252 от АМ \"Тракия\", в посока София. До 15.00 ч. днес ще се извършва ремонт, а трафикът ще се пренасочва в изпреварващата лента на магистралата. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.08", "title": "Сливен: Ограничава се движението в активната лента, в района на Биково, при км 252 от АМ \"Тракия\", в посока София, поради ремонт"}
{"url": "http://www.focus-news.net/news/2018/03/08/2497194/kubrat-pulev-se-zavarna-v-top-5-na-sveta.html", "text": "Кубрат Пулев отново е в „Топ 5“ на света. 36-годишният българин, който е интерконтинентален шампион на Световната боксова асоциация, се изкачи с две места в ранглистата, без да излиза на ринга. Той беше облагодетелстван от загубата на Луис Ортис с нокаут в десетия рунд от Дионтей Уайлдър и вече е пред кубинеца, който падна до петото място, а шести е Джоузеф Паркър. Новозеландецът ще защитава титлата си срещу шампиона Антъни Джошуа на 31 март в Кардиф. Кубрат Пулев има актив от 206 точки, на 117 зад третия Александър Поветкин.\r\nВенцислав ДРАГОМАНОВ", "date": "2018.03.08", "title": "Кубрат Пулев се завърна в „Топ 5“ на света"}
{"url": "http://www.focus-news.net/news/2018/03/08/2497189/sitel-makedoniya-predlozhenieto-na-zoran-zaev-za-otvaryane-na-konstitutsiyata-razvalnuva-gratskata-obshtestvenost.html", "text": "Предложението на министър-председателя на Македония Зоран Заев за отваряне на гръцката конституция развълнува обществеността в южната ни съседка, предизвика негативни коментари, но и създаде опцията за постигане международно споразумение, предава скопският телевизионен канал „Сител“.\r\n„Идентичността е чувство и за него можете да преговаряте. Вярвам, че в този дух, отнасяйки се внимателно към партньорите, с които преговаряме, ще намерим решение. Същевременно да се отвори и Конституцията на Гърция и да видим как те се грижат за гърците извън страната им. Аз съм подготвен, така като те се грижат за гърците извън Гърция, ние да се грижим за македонците извън Македония“, бяха думите на Заев, които предизвикаха реакция в съседна Гърция. \r\nСпоред вицепрезидента на Европейския парламент и председател на еврогрупата на СИРИЗА Димитрис Пападимуилис, най-добрият начин за постигане на решение по македонския въпрос е Временното споразумение от 1995 г. да бъде заменено с международно споразумение. Като пример той даде Лозанския договор, който не подлежи на изменение. \r\nПо отношение на преговорите за името Пападимулис вярва, че трябва да има повече преговори и по-малко интервюта.\r\nГръцките медии определиха като провокация предложението на Заев. За първи път в преговорите за името министър-председателят на Македония Зоран Заев призова за прилагането на принципа на реципрочност във връзка с призивите на Атина за промяна в Конституцията на югозападната ни съседка, отбелязва скопският телевизионен канал „Сител“.\r\nГръцките медии определиха като „провокация“ изказването на Заев, в което препоръча да се разгледа конституцията на Гърцуя, за „да се види как Гърция се грижи за гърците извън страната“. \r\n„Провокация от Заев: И Гърция да отвори своята Конституция\"; „Заев: Промяната на Конституцията не е решение, решихме иредентизма\"; „ Заев провокира: Изведнъж поставя искане за сравняване на гръцката конституция с тази на Скопие“, „Предложение на Заев за сключване на международен договор, вместо да променя Конституцията на БЮРМ - отваря въпрос за гръцката конституция\", са само някои от заглавията в гръцките медии.\r\nПозицията на Комунистическата партия на Гърция (ККЕ) излезе вчера. Партията настоява за промяна на Конституцията сега, а не в далечното бъдеще, премахването на иредентизма и име с географско определение. Що се отнася до евентуално споразумение между двете страни, ККЕ няма да даде зелена светлина на гръцкия парламент.Тереза Герова", "date": "2018.03.08", "title": "„Сител“ (Македония): Предложението на Зоран Заев за отваряне на конституцията развълнува гръцката общественост"}
{"url": "http://www.focus-news.net/news/2018/03/08/2497183/korneliya-ninova-bsp-gerb-uvereno-uporito-i-posledovatelno-rushi-balgarskite-institutsii-9-godini-podred.html", "text": "ГЕРБ уверено, упорито и последователно руши българските институции 9 години подред. Това каза лидерът на БСП Корнелия Нинова в дуплика към Цветан Цветанов по време на дебатите по избор на председател на антикорупционния орган, предаде репортер на Агенция „Фокус“.   „Не съм сигурна дали съм единствената, но съме една от малкото, която казва, че говоря от името на 1 млн. българи, които са подкрепили „БСП за България“ за тези избори.  От тази трибуна не говоря от името на Изпълнителното бюро, нито на Националния съвет, а от името на 1 млн. български граждани. Ако твърдите, че не трябва да всяваме разделение и омраза, то моля уважавайте тези 1 млн. българи, които са гласували за нас“, каза Нинова.    \r\n„Колеги уверено твърдят, че рушите, упорито и последователно българските институции 9 години подред. Рушите ги от министър-председателя, който не е стъпвал тук от месеци, не дойде на вот на недоверие. Рушите институцията Народно събрание, която е първа и министър-председателят е длъжен да бъде тук. Рушите институцията Народно събрание, когато отстраяване заместник-председателят на НС за свободно мнение. Рушите съдебната власт като независима, когато Бойко Борисов се обажда по телефона на членове на ВСС и нахлува на заседание на ВСС като министър-председател. За какви институции говорите и обвинявате опоцицията, че ги руши?“, коментира Нинова.  \r\nДеница КИТАНОВА", "date": "2018.03.08", "title": "Корнелия Нинова, БСП: ГЕРБ уверено, упорито и последователно руши българските институции 9 години подред"}
{"url": "http://www.focus-news.net/news/2018/03/08/2497195/nikolay-sirakov-gerb-noviyat-doklad-na-evropeyskata-komisiya-pokazva-che-posokata-koyato-sledva-balgariya-e-pravilnata.html", "text": "Новият доклад на Европейската комисия за развитието на икономиките на държавите в Европейския съюз доказва, че посоката, която България следва, е правилната“. Това коментира народният представител от ГЕРБ Николай Сираков, след като беше обявен докладът на Комисията, в който се посочва, че България отчита напредък от 2015 година насам, съобщиха от пресцентъра на партията. Според документа пазарът на труда в нашата страна е във възход, но остават разминаванията между търсенето и предлагането на обучени служители. Посочва се и че икономическият растеж в България остава силен, но и че догонването на европейските равнища е бавно. \r\n„Докладът на Комисията е много полезен за България. Той посочва рисковете и слабите места, но ни показва, че пътят, по който вървим е правилният за преодоляването им“, каза още Сираков. По думите му фокусът на работа трябва да бъде върху постигане на напредък по отношение на производителността и преодоляване на различията в търсенето и предлагането на обучени служители, проблем по който през последните години са предприети стъпки. „Заради дългия период на обучение, за съжаление резултатите от тези мерки не могат да се усетят по-рано от 5 години“, коментира още Сираков.\r\nПо думите му притеснителен остава фактът, че се отчита \"ограничен напредък\" по отношение покритието на здравните осигуровки и нерегламентираните плащанията. „Важно е, че все пак, макар и ограничен, напредък се отчита и в тези сфери, но е знак, че са необходими още усилия. Но те трябва да бъдат положени не само от институциите, но и от всеки гражданин, защото това са проблеми, които реално се генерират от хората“, коментира още Сираков.", "date": "2018.03.08", "title": "Николай Сираков, ГЕРБ: Новият доклад на Европейската комисия показва, че посоката, която следва България, е правилната"}
{"url": "http://www.focus-news.net/news/2018/03/08/2497178/tsvetan-tsvetanov-gerb-g-zho-ninova-sega-govorite-za-falstart-no-ne-startirahte-li-vie-s-falstart-v-kabineta-stanishev-kato-byahte-osvobodena.html", "text": "Г-жо Нинова, казахте, че има фалстарт, ами вие не стартирахте ли с фалстарт в кабинета „Станишев“ като бяхте освободена като зам.-министър. Това каза председателят на ПГ на ГЕРБ Цветан Цветанов в дебатите по избора на председател на Антикорупционния орган, предаде репортер на Агенция „Фокус“. „Не трябва да влизаме в такива дебати по този начин. Трябва да говорим за това какво е постигнал един човек и дали може да се справи с това предизвикателство“, посочи той. „Г-жо Нинова, уважавам ви като лидер на най-голямата опозиционна партия, но с вашия стил на поведение през цялото време искате да неглижирате Председателството“, коментира Цветан Цветанов. „Държавата се движи в правилната посока, оценката на Председателството е много висока и не можете да понесете това“, изтъкна той.\r\nБиляна ИВАНОВА", "date": "2018.03.08", "title": "Цветан Цветанов, ГЕРБ: Г-жо Нинова, сега говорите за фалстарт, но не стартирахте ли вие с фалстарт в кабинета „Станишев“ като бяхте освободена"}
{"url": "http://www.focus-news.net/news/2018/03/08/2497197/sofiyska-voda-vremenno-shte-prekasne-vodosnabdyavaneto-na-ul-kostadin-traykov-petrov-v-kv-orlandovtsi-na-9-mart.html", "text": "На 9 март 2018 г. (петък), във връзка с изграждане на сградно водопроводно отклонение на ул. „Костадин Трайков Петров“, кв. „Орландовци“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Костадин Трайков Петров“. Това съобщиха от пресцентъра на дружеството.\r\nМожете да следите развитието на всички планирани теренни дейности в реално време чрез Виртуалния информационен център на дружеството - тук.\r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костадин Трайков Петров “ ъгъла с ул. „Железопътна“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21.", "date": "2018.03.08", "title": "Софийска вода” временно ще прекъсне водоснабдяването на ул. „Костадин Трайков Петров“ в кв. „Орландовци“ на 9 март"}
{"url": "http://www.focus-news.net/news/2018/03/08/2497199/burgas-mazh-i-dve-detsa-sa-pochinali-pri-pozhar-v-sredets-zhena-i-drugi-dve-detsa-sa-v-bolnitsa-s-opasnost-za-zhivota.html", "text": "На 7 март т.г. около 22.14 ч. в Районно управление на МВР – Средец е получено съобщение за пожар, възникнал в частна къща, разположена на ул. „Захари Стоянов“ № 11 в Средец, обитавана от семейство, живеещо на семейни начала (А. Й., 34-годишен и А. И., 38-годишна) и четирите непълнолетни деца на А. И. Огънят е потушен от два противопожарни автомобила. Това съобщиха от ОДМВР-Бургас. Констатирано е, че вследствие на пожара починали 34-годишният А. Й., 6-годишната М. И. и 12-годишния М. Ш. 38-годишната А.И. и двамата й синове – К. Ш., 11-годишен, и Я. И., 8-годишен, са откарани в УМБАЛ – Бургас, а оттам във Военно-медицинска болница – Варна (в Клиниката по изгаряния), с опасност за живота. Причините за възникване на пожара са в процес на изясняване. Предстои да се извършването на повторен оглед в светлата част на денонощието. По случая е образувано досъдебно производство.", "date": "2018.03.08", "title": "Бургас: Мъж и две деца са починали при пожар в Средец, жена и други две деца са в болница с опасност за живота"}
{"url": "http://www.focus-news.net/news/2018/03/08/2497191/spas-garnevski-gerb-zad-ginka-varbakova-stoyat-ne-samo-bsp-a-i-pes-monika-yosifova-e-avtorat-na-prikacheniya-fayl-v-pressaobshtenieto-ot-kupuvacha-na-chez.html", "text": "Зад Гинка Върбакова стоят не само БСП, а и ПЕС – Моника Йосифова е авторът на прикачения файл в прессъобщението от купувача на ЧЕЗ. Това каза народният представител от ПГ на ГЕРБ Спас Гърневски, предаде репортер на Агенция „Фокус“.  „Вече две седмици нагнетявате напрежение в обществото с истеричните си лъжи, че правителството на ГЕРБ и лично премиерът Бойко Борисов стояли зад сделката между ЧЕЗ и „Инерком“, каза Гъневски. По думите му вчера се е появила писмена следа, която ясно е показала кой стои зад „Инерком“. Купувачът на активите на ЧЕЗ разпространи до медиите прессъобщение, чието съдържание не е особено интересно. Интересен е авторът на прикачения файл, съдържащ въпросното прессъобщение. То е Моника Йосифова. Това са имената, с които стана известна настоящата съпруга на председателя на ПЕС и бивш председател на БСП Сергей Станишев. Една малка техническа грешка ви издаде“, заяви Гърневски. \r\nДеница КИТАНОВА", "date": "2018.03.08", "title": "Спас Гърневски, ГЕРБ: Зад Гинка Върбакова стоят не само БСП, а и ПЕС – Моника Йосифова е авторът на прикачения файл в прессъобщението от купувача на ЧЕЗ"}
{"url": "http://www.focus-news.net/news/2018/03/08/2497201/blagoevgrad-boepripasi-i-vzrivni-veshtestva-sa-izzeti-pri-proverka-v-chasten-dom-v-razlog.html", "text": "Около 12:40 часа на 7 март 2018 г., от полицейски служители на Районно управление на МВР-Разлог, е извършена проверка на частен дом в Разлог, при която са намерени боеприпаси за нарезно оръжие и взривни вещества. Това съобщиха от ОДМВР-Благоевград. Предприети са незабавни мерки за запазване и обезопасяване на мястото до пристигане на служители на ДСОГ и СОБТ. За случая е уведомена РП-Разлог. Образувано е досъдебно производство. Работата по случая продължава.", "date": "2018.03.08", "title": "Благоевград: Боеприпаси и взривни вещества са иззети при проверка в частен дом в Разлог"}
{"url": "http://www.focus-news.net/news/2018/03/08/2497202/premierat-boyko-borisov-se-sreshtna-s-predstaviteli-na-komisiyata-po-evropeyskite-vaprosi-na-bundestaga.html", "text": "Сътрудничеството с Германия по важните теми от европейския дневен ред обсъди министър-председателят Бойко Борисов с представители на Комисията по европейски въпроси на Бундестага. Това съобщиха от правителствената информационна служба.\r\nОтчетени бяха резултатите дотук от воденото от България председателство на Съвета на ЕС, като беше изтъкната ключовата роля на страната ни за активизиране на диалога със страните от Западните Балкани и стимулирането на реформите в тях. В разговора Бойко Борисов посочи, че приобщаването към ЕС изисква установяване и утвърждаване на добросъседски отношения, при които няма нерешени политически въпроси, както и стимулиране на регионалното сътрудничество по общи проекти в сферата на енергетиката, сигурността и инфраструктурното свързване.\r\nДискутирана беше и темата за миграцията като беше отбелязана необходимостта от ефективно управление и контрол на външните граници на ЕС за сигурността на Съюза и за безпроблемното прилагане на правото на свободно движение. Заедно с това премиерът Бойко Борисов заяви, че присъединяването на България към Шенгенското пространство остава приоритет, който ще засили общата европейска сигурност.\r\nДунавската стратегия, Брекзит, Многогодишната финансова рамка, Механизмът за сътрудничество и оценка също бяха във фокуса на разговорите между българския министър-председател и немските депутати.", "date": "2018.03.08", "title": "Премиерът Бойко Борисов се срещна с представители на Комисията по европейските въпроси на Бундестага"}
{"url": "http://www.focus-news.net/news/2018/03/08/2497177/korneliya-ninova-bsp-plamen-georgiev-shte-zapochne-s-falstart-gerb-si-urezhdat-nyakoy-da-im-garantira-che-nyama-da-badat-zakachani-za-kradeneto-prez-poslednite-9-godini.html", "text": "Пламен Георгиев ще започне с фалстарт - ГЕРБ си уреждат някой да им гарантира, че няма да бъдат закачани за краденето през последните 9 години. Това каза лидерът на БСП Корнелия Нинова по време на дебатите по избор на председател на антикорупционния орган, предаде репортер на Агенция „Фокус“.  „Ключовата дума е доверие. Когато един орган и хората, които го представляват, нямат доверие, каквото и да направят, то няма да бъде възприето от българското общество. Борбата с корупцията е въпрос на доверие. Европа ни няма доверие и затова казва, че сме изпълнили всички технически изисквания за Шенген, но не ни иска, защото има корупция“, каза Нинова. Лидерът на БСП поясни, че за българското общество корупцията е проблем номер 1, защото няма доверие в институциите и в депутатите, че ще се реши този въпрос. „Г-н Цветанов, днес не е време двамата кандидати да сблъскват идеи. Законът е приет“, заяви лидерът на БСП. „За съжаление съмненията за необективност по дела, които г-н Георгиев вече е гледал, ще тежат“, посочи Нинова. Тя определи Антикорупционния закон като \"куц\". „Дадохте му един месец и го поправихте“, подчерта лидерът на БСП. Нинова попита дали от ГЕРБ си дават сметка, че  европейските посланици не гледат тази дискусия и обърна внимание, че ще дойде нова оценка от Европа. „Гледате сега и на момента да уредите един човек, който ще ви слуша, за да ви гарантира, че няма да бъдете по никакъв начин закачани, за това което крадохте последните 9 години от управлението на България“, коментира Нинова. \r\nВъв връзка с объркването на Цветан Цветанов, че Корнелия Нинова е била заместник-министър в кабинета на Иван Костов, Нинова каза: „Днес допълнихте автобиографията ми с нови и неизвестни за мен факти. Можете да се обърнете към г-н Борисов, който за подобни обвинения вече отговоря за съда“,  посочи тя.\r\nДеница КИТАНОВА", "date": "2018.03.08", "title": "Корнелия Нинова, БСП: Пламен Георгиев ще започне с фалстарт - ГЕРБ си уреждат някой да им гарантира, че няма да бъдат закачани за краденето през последните 9 години"}
{"url": "http://www.focus-news.net/news/2018/03/08/2497206/api-shofyorite-da-se-dvizhat-s-povisheno-vnimanie-po-pat-i-3-yablanitsa-lukovit-v-otsechkata-rumyantsevo-zlatna-panega-poradi-zalyat-s-voda-uchastak-ot-patnoto-platno-ot-kaptazh-v-blizost-do-patya.html", "text": "Шофьорите да се движат с повишено внимание по път I-3 Ябланица - Луковит в отсечката Румянцево – Златна Панега поради залят с вода участък от пътното платно от каптаж в близост до пътя. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.08", "title": "АПИ: Шофьорите да се движат с повишено внимание по път I-3 Ябланица - Луковит в отсечката Румянцево – Златна Панега поради залят с вода участък от пътното платно от каптаж в близост до пътя"}
{"url": "http://www.focus-news.net/news/2018/03/08/2497203/zhenski-naroden-hor-sofiya-pozdravi-narodnite-predstaviteli-po-povod-mezhdunarodniya-den-na-zhenata.html", "text": "Женски народен хор „София“ към Народно читалище \"Бъднина\" - София поздрави народните представители по повод Международния ден на жената, предаде репортер на Агенция „Фокус“.  Хорът поздрави депутатите в Клуба на народния представител. На събитието присъства диригентът на хора Милена Ставрева. Поздрав към гостите отправи председателят на Народното събрание Цвета Караянчева. \"Скъпи гости, мили дами, толкова сте хубави. На днешния празник благодаря, че имаме честта да ви чуем, защото вашето акапелно пеене ви е донесло страшно много награди. Пожелавам на вас, на вашите семейства, на всички дами, които празнуват днес да бъдат красиви, истински и да бъдат себе си. Хубав празник ви желая и ще се насладим с удоволствие на вашите песни\", каза Караянчева. \r\nДеница КИТАНОВА", "date": "2018.03.08", "title": "Женски народен хор „София“ поздрави народните представители по повод Международния ден на жената"}
{"url": "http://www.focus-news.net/news/2018/03/08/2497205/afp-datskiyat-izobretatel-peter-madsen-otreche-obvineniyata-za-ubiystvoto-na-shvedskata-zhurnalistka-kim-val.html", "text": "Датският изобретател Петер Мадсен отрече обвиненията за убийството на шведската журналистка Ким Вал, предава AFP.\r\nМадсен, който по-рано призна, че е разчленил тялото на Вал и го е хвърлил зад борда, не говори пред съда. Адвокатът му Бетина Халд Енгмарк заяви, че клиентът й отрича обвиненията и твърди, че Вал е загинала случайно на борда на подводница.\r\nВ четвъртък, 8 март, започна процесът срещу Мадсен. Очаква се в хода на делото да бъдат изяснени обстоятелствата около убийството на младата журналистка. \r\nПрокуротът по делото –Якоб Бух-Йепсен по-рано заяви, че ще настоява за доживотна присъда за Мадсен. Срещу него са повдигнати обвинения за умишлено убийство, оскверняване на труп и сексулано насилие. \r\nВ рамките на процеса, който ще продължи до 25 април, се очаква да бъдат изяснени обстоятелствата около убийството на Ким Вал. На 10 август 2017 г. тя се качи на борда на подводницата, за да вземе интервю от изобретателя. По-късно бе намерено тялото й – при това обезглавено. Аутопсията не помогна за установяването на причините за смъртта на Вал. Заподозреният Мадсен промени версията си за събитията няколко пъти, но прокурорите са убедени, че убийството на младата жена е било част от сексуална фантазия на изобретателя.Тереза Герова", "date": "2018.03.08", "title": "AFP: Датският изобретател Петер Мадсен отрече обвиненията за убийството на шведската журналистка Ким Вал"}
{"url": "http://www.focus-news.net/news/2018/03/08/2497209/vidin-ogranicheno-e-dvizhenieto-po-pat-iii-121-rabrovo-boynitsa-ot-km-20-do-km-39-poradi-avariralo-vremenno-mostovo-saorazhenie-pri-km-23.html", "text": "Ограничено е движението по път III-121 Раброво – Бойница от км 20 до км 39, поради аварирало временно мостово съоръжение при км 23. Обходният маршрут е по път II-14 Видин – Кула - път III-121 Кула – Бойница и обратно. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.08", "title": "Видин: Ограничено е движението по път III-121 Раброво – Бойница от км 20 до км 39, поради аварирало временно мостово съоръжение при км 23"}
{"url": "http://www.focus-news.net/news/2018/03/08/2497207/malina-nikolova-oblasten-upravitel-na-vratsa-ochakvame-skoro-da-ovladeem-situatsiyata-s-prelivashtiya-yaz-rogozen-nablyudavame-i-yaz-barzina.html", "text": "Очакваме скоро да овладеем ситуацията с преливащия яз. „Рогозен“, наблюдаваме и яз. „Бързина“. Това каза за Агенция „Фокус“ областният управител на Враца Малина Николова. Тя уточни, че язовир „Рогозен“ се е напълнил и прелива през преливник, като от вчера следобед са предприети необходимите мерки за укрепване на преливника. „Едната му част се беше износила от мерките, които бяхме взели през 2016г. за аварийното му укрепване. В момента на място има две коли със скален материал, който засипва компроментираната част. Монтирана е една помпа, която да поема част от обема на водата, като чакаме още една помощна помпа от Плевен. Очакваме скоро да овладеем ситуацията, въпреки че сме обявили бедствено положение на територията на община Хайредин и сме предприели мерки по извеждане на две населени места – селата Ботево и Бързина, общо около 22 къщи“, обясни Николова и уточни, че са поръчани и още два сифона предвид предстоящите обилни пролетни валежи, за да се обезопаси язовирът по-трайно.\r\n„Наблюдаваме и язовир „Бързина“, там преливникът е в добро състояние, има монтирани два сифона. В момента се извършва 24-часово наблюдение, за да се предотврати рискът от опасност за хората“, каза още областният управител на Враца.\r\nЦветилена СИМЕОНОВА", "date": "2018.03.08", "title": "Малина Николова, областен управител на Враца: Очакваме скоро да овладеем ситуацията с преливащия яз. „Рогозен“, наблюдаваме и яз. „Бързина“"}
{"url": "http://www.focus-news.net/news/2018/03/08/2497198/plamen-georgiev-predsedatel-na-antikoruptsionniya-organ-savsem-skoro-shte-badat-hvanati-hora-s-pari-ochakvayte-razkritiya.html", "text": "Очаквайте разкрития, скоро ще видите. Ще бъдат хванати хора с пари, това ще се случи съвсем скоро. Това каза пред журналисти в Народното събрание Пламен Георгиев, който беше избран за председател на антикорупционния орган, предаде репортер на Агенция „Фокус“. „Корупцията е наистина негативно явление, но има начин да се бори. Съвсем скоро, буквално до седмици, очаквайте нови и нови резултати и то много сериозни“, заяви той. „Започваме много сериозна борба с корупцията. Този един месец го използвахме по много интензивен начин“, изтъкна Пламен Георгиев. „Няма да чакате резултатите след 2-3-10 месеца, а буквално след седмици ще започнат да „валят“ първите резултати“, коментира той. „Вече започнахме акции, ако погледнете политическата принадлежност на лицата, срещу които бяха първите акции ще си обясните колко независимо действаме“, посочи председателят. „Днес се наслушах на страхотни глупости, които ме разочароват. Толкова години съм градил авторитета си и сега да се политиканства на мой гръб - не беше достойно“, заяви той. „В работата ми нищо няма да ме разколебае. Високите резултати, които сме постигали досега, ще бъдат пренесени в новата комисия“, каза още Пламен Георгиев.\r\nБиляна ИВАНОВА", "date": "2018.03.08", "title": "Пламен Георгиев, председател на антикорупционния орган: Съвсем скоро ще бъдат хванати хора с пари, очаквайте разкрития"}
{"url": "http://www.focus-news.net/news/2018/03/08/2497200/vratsa-bedstveno-polozhenie-e-obyaveno-v-obshtina-hayredin-evakuirat-horata-ot-selata-botevo-i-barzina.html", "text": "Бедствено положение е обявено в община Хайредин, евакуират хората от селата Ботево и Бързина заради преливане на язовир \"Рогозен\". Това съобщи за Агенция \"Фокус\" областният управител на Враца Малина Николова.\r\nЦветилена СИМЕОНОВА\r\nОчаквайте подробности", "date": "2018.03.08", "title": "Враца: Бедствено положение е обявено в община Хайредин, евакуират хората от селата Ботево и Бързина"}
{"url": "http://www.focus-news.net/news/2018/03/08/2497196/dragomir-stoynev-bsp-vseki-deputat-tryabva-da-se-sramuva-ot-izyavleniya-kato-tezi-na-spas-garnevski-koito-byaha-sbirshtina-ot-sluhove.html", "text": "Всеки един народен представител трябва да се срамува от подобни изявления, които бяха декларация на сбирщина от поредните слухове. Това каза заместник-председателят на ПГ на „БСП за България“ Драгомир Стойнев в декларация от името на група, предаде репортер на Агенция „Фокус“. Стойнев обърна внимание, че твърдението на Спас Гърневски е фалшива новина и критикува мнозинството, че са аплодирали депутата. „Няма как да се има доверие, когато за най-малкото нещо, чуто, недочуто, разбрано, неразбрано, ние сме готови да стигнем дъното. Това е една свещена трибуна, но вие наистина я превърнахте в селска седянка“, каза Стойнев. „Силно вярвам, че сме избрани да изпълним една цел, а тя е просперитета на българската държава и подобряване на благополучието на българските граждани“, заяви Стойнев. По думите му от БСП няма политик, който да си позволи в името на личния си интерес да постави този на държавата. „Тук няма печеливши и губещи, тук има интерес на България“, посочи Стойнев. \r\nДеница КИТАНОВА", "date": "2018.03.08", "title": "Драгомир Стойнев, БСП: Всеки депутат трябва да се срамува от изявления като тези на Спас Гърневски, които бяха сбирщина от слухове"}
{"url": "http://www.focus-news.net/news/2018/03/08/2497211/ministar-predsedatelyat-boyko-borisov-provede-sreshta-s-darzhavniya-sekretar-na-velikobritaniya-deyvid-deyvis.html", "text": "България ще запази установените близки отношения с Великобритания в бъдеще, тъй като отговарят на интересите на двете държави и на стратегическото им партньорство в НАТО. От особено значение е поддържането на вече създаденото отлично сътрудничество по въпросите на сигурността, посочи министър-председателят Бойко Борисов при срещата си с Дейвид Дейвис, държавен секретар по излизането на Великобритания от ЕС. Това съобщиха от правителствената информационна служба.\r\nДвамата бяха единодушни, че България и Великобритания ще запазят добрите си партньорски отношения в политиката, икономиката, туризма и сигурността.\r\nПо време на разговора си с държавния секретар на Обединеното Кралство Великобритания и Северна Ирландия българският премиер отбеляза, че въпреки процеса на Брекзит, Европа трябва да остане обединена и силна. От своя страна Дейвис поздрави премиера Борисов за доброто водене на председателството на Съвета на ЕС.", "date": "2018.03.08", "title": "Министър-председателят Бойко Борисов проведе среща с държавния секретар на Великобритания Дейвид Дейвис"}
{"url": "http://www.focus-news.net/news/2018/03/08/2497213/zam-kmetat-na-stolichnata-obshtina-evgeni-krusev-shte-proveri-rabotata-na-firmite-angazhirani-s-izvarshvaneto-na-tekushti-remonti-v-sofiya.html", "text": "Зам. -кметът на Столичната община Евгени Крусев ще провери работата на фирмите, ангажирани с извършването на текущи ремонти в София. Това съобщиха от пресцентъра на Столиячна община. През днешния ден се извършват аварийни ремонти на пътната настилка на булердите „Васил Левски“ , „Климент Охридски“, „Опълченска“, улици в с. Лозен и с. Казичане.     \r\nВ 13.00 часа Евгени Крусев ще бъде на бул. „Ломско шосе“  в близост до метростанцията в посока Околовръстен път .", "date": "2018.03.08", "title": "Зам. -кметът на Столичната община Евгени Крусев ще провери работата на фирмите, ангажирани с извършването на текущи ремонти в София"}
{"url": "http://www.focus-news.net/news/2018/03/08/2497215/vitseprezidentat-na-evropeyskata-investitsionna-banka-vazil-hudak-i-predstaviteli-na-ministerstvo-na-finansite-shte-predostavyat-informatsiya-za-deynostite-na-eib-prez-2017-g.html", "text": "Групата на Европейската Инвестиционна Банка (ЕИБ) организира пресконференция, в която вицепрезидентът на ЕИБ Вазил Худак, заедно с високопоставени представители на българското Министерство на финансите, ще предоставят информация за дейностите на ЕИБ през 2017 г. Това съобщиха от Представителството на Европейската комисия в България. Фокусът ще бъде върху операциите на Групата на ЕИБ в България и Западните Балкани, както и перспективите за бъдещо сътрудничество в страната. \r\nМиналата година беше важна за сътрудничеството на Групата на ЕИБ с български партньори. През 2017 г. инвестициите на Групата на ЕИБ в България достигнаха 0,59% от БВП на страната, което е над средното за ЕС от 0,46%. Миналата година банката стартира и кредитиране на частни предприятия в България, подкрепено от гаранция от Европейския фонд за стратегически инвестиции (EFSI), който е част от Инвестиционния план за Европа. \r\nПо време на събитието ще бъде осигурен превод на български език.", "date": "2018.03.08", "title": "Вицепрезидентът на Европейската Инвестиционна Банка Вазил Худак и представители на Министерство на финансите, ще предоставят информация за дейностите на ЕИБ през 2017 г."}
{"url": "http://www.focus-news.net/news/2018/03/08/2497208/plamen-georgiev-predsedatel-na-antikoruptsionniya-organ-rabotya-sreshtu-koruptsiyata-nyama-nikakvo-znachenie-dali-e-gerb-bsp-dps-ili-drug.html", "text": "Работя срещу корупцията, дали е ГЕРБ, БСП, ДПС или друг няма никакво значение и вече има примери за това. Това каза пред журналисти в Народното събрание Пламен Георгиев, който беше избран за председател на антикорупционния орган, предаде репортер на Агенция „Фокус“. „Няма да допусна някой по някакъв начин да твърди, че съм обвързан с когото и да е. Никога не съм бил член на политическа партия, поканен съм в министерството на правосъдието като експерт“, заяви той. „Предстои наистина сериозна борба с корупцията по всички нива“, изтъкна Пламен Георгиев. „Нека хората подават сигнали, ще проверим всички“, посочи той. „Аз ще преценя кой да предложа за комисията, депутатите не могат да ми кажат“, коментира Пламен Георгиев.\r\nБиляна ИВАНОВА", "date": "2018.03.08", "title": "Пламен Георгиев, председател на антикорупционния орган: Работя срещу корупцията, няма никакво значение дали е ГЕРБ, БСП, ДПС или друг"}
{"url": "http://www.focus-news.net/news/2018/03/08/2497216/starozagorskiyat-mitropolit-kiprian-navarshva-42-g.html", "text": "42 г. навършва Негово високопреосвещенство Старозагорският митрополит Киприан, предаде репортер на Агенция \"Фокус\". Негово високопреосвещенство Старозагорският митрополит Киприан  е роден на 08.03.1976 г. в гр. Казанлък. Завършва средно музикално образование през 1995 г. в родния си град.\r\nПриема монашество на 01.09.1996 г. в Рилския манастир от Драговитийския епископ Йоан, с духовен старец Старозагорски митрополит Панкратий.\r\nРъкоположен е за йеродякон на 08.09.1996 г. в гр. Павел Баня, а за йеромонах на 14.09.1996 г. в храм „Св. Николай\", гр. Стара Загора.\r\nОт м. октомври 1996 г. до края на 1998 г. изпълнява послушанието ефимерий в Казанлъшкия манастир „Св. Богородица\" и паралелно завършва двугодишния курс на СДС „Св. Йоан Рилски\". След това е приет в клира на Врачанска епархия като и. д. игумен на Струпецкия манастир „Св. прор. Илия\".\r\nОт 2000 г. е назначен за протосингел на Врачанска митрополия.\r\nПо време на следването му в Богословския факултет при СУ „Св. Климент Охридски\" и по решение на Св. Синод е възведен в архимандритско достойнство на 31.08.2003 г.\r\nИзпълнявал е различни длъжности във Врачанска епархия.\r\nПрез февруари 2006 г. по решение на Св. Синод е изпратен на послушание като протосингел на епархията на САЩ, Канада и Австралия, която длъжност изпълнява до 01.08.2007 г. Тогава е назначен за протосингел на Врачанска митрополия.\r\nПо решение на Св. Синод е хиротонисан за епископ с титлата \"Траянополски\" на 03.03.2008 г. в катедралния храм в гр. Враца и назначен за викарий на Врачанския митрополит. Тази длъжност той изпълнява до избирането му за Старозагорски митрополит на 11.12.2016 г. от Св. Синод на Българската православна църква.\r\nПо решение на Св. Синод от 14.12.2016 г.  Старозагорският митрополит Киприан, като бивш викарий на Врачанския митрополит и добре познаващ делата на Врачанска епархия, е назначен за временно управляващ Врачанска епархия, до възстановяването на титулярния митрополит Калиник. След кончината на Врачанския митрополит Калиник на 26.12.2016 г. - до избора на нов Врачански митрополит (12.03.2017 г.)  - Старозагорският митрополит Киприан е наместник на овдовелия Врачански епархийски престол.\r\nСтарозагорският митрополит Киприан е носител на църковни отличия и множество музикални награди.  \r\nНикола ПЕТКОВ", "date": "2018.03.08", "title": "Старозагорският митрополит Киприан навършва 42 г."}
{"url": "http://www.focus-news.net/news/2018/03/08/2497212/der-spiegel-zigmar-gabriel-nyama-da-bade-chast-ot-novoto-germansko-pravitelstvo.html", "text": "Зигмар Габриел няма да бъде част от новото федерално правителство на Германия. Това заяви самият бивш председател на Германската социалдемократическа партия (ГСДП) в сутрешните часове на четвъртък, съобщава изданието Der Spiegel.\r\nАндреа Налес и Олаф Шолц са го информирали, че за него няма да има министерски пост в новата голяма коалиция със Съюза (ХДС/ХСС). \r\nТой все още е „пряко избран за член на  Бундестага, но приключи времето, в което имам  политическа ръководна роля за ГСДП“, пояснява Габриел в писмено изявление, представено пред редакцията. \r\nГабриел има близо 30-годишна политическа кариера, като през 18 г. от тях той е заемал управленски позиции в ГСДП. „Това бе едно вълнуващо и изпълнено със събития време, което ми даде големи възможности и опит, които са далеч отвъд това, което съм се осмелявал дори да мечтая като млад“, споделя Габриел.\r\nВ последната голяма коалиция Габриел бе назначен за икономически, а по-късно – за външен министър на Германия. Тереза Герова", "date": "2018.03.08", "title": "Der Spiegel: Зигмар Габриел няма да бъде част от новото германско правителство"}
{"url": "http://www.focus-news.net/news/2018/03/08/2497218/sliven-kmetat-stefan-radev-pozdravyava-vsichki-zheni-ot-obshtinata-s-praznika-8-mart.html", "text": "Кметът на Сливен Стефан Радев поздравява всички жени от общината с празника 8 март. Това съобщиха от пресцентъра на Община Сливен.\r\n„Уважаеми дами, скъпи майки, Международният ден на жената – 8 март, е повод да изразим своето уважение и признателност към вашата всеотдайност като майки, съпруги и дъщери. Ден, станал част от културата на много страни, превърнал се в повод за изразяване на заслужено внимание към жената.\r\nСъвременната българка е продължител на изконните ни традиции, пазител на семейните ценности и радетел за добруването на света. Тя се справя успешно с ежедневните и многобройни предизвикателства, приема трудностите с достойнство, полага грижа към всички с нежност и топлота.\r\nПpиeмeтe мoитe нaй-иcĸpeни блaгoпoжeлaния зa здpaвe, щacтиe и oбич!“, се казва в поздравлението на Стефан Радев.", "date": "2018.03.08", "title": "Сливен: Кметът Стефан Радев поздравява всички жени от общината с празника 8 март"}
{"url": "http://www.focus-news.net/news/2018/03/08/2497217/deputati-ot-gerb-s-mil-zhest-kam-vsichki-dami-v-parlamenta.html", "text": "По случай международния ден на жената – 8 март, мъжката част от парламентарната група на ГЕРБ зарадва всички дами в парламента, съобщиха от пресцентъра на партията. Начало на инициативата даде председателят на ПГ на ГЕРБ Цветан Цветанов, който подари красив букет от лалета на председателя на Народното събрание Цвета Караянчева. По-късно народните представители от ГЕРБ Станислав Иванов, Александър Мацурев, Иван Миховски, Александър Иванов, Борис Кърчев и Владимир Вълев поднесоха орхидеи на всички жени в Народното събрание и ги поздравиха по случай празника им. Милият жест на представителите на ГЕРБ донесе много усмивки на дамите, които на свой ред пожелаха на цялата ПГ на партията много любов и семейно щастие.\r\nЦвете получиха представители на нежния пол от всички парламентарни групи в Народното събрание. Депутатите от ГЕРБ зарадваха и дамите от администрацията на парламента. Разбира се, не бяха пропуснати и всички журналистки.\r\n„На всички вас, дами, подаряваме и днес, както и всеки друг ден от годината, искреното си уважение и пожелания да сте здрави, силни, дейни и вдъхновени“, бяха думите, с които представителите на силния пол от ГЕРБ поздравиха празнуващите жени днес.", "date": "2018.03.08", "title": "Депутати от ГЕРБ с мил жест към всички дами в парламента"}
{"url": "http://www.focus-news.net/news/2018/03/08/2497214/dha-turtsiya-s-novi-boepripasi-za-zalpov-ogan-v-operatsiyata-maslinova-klonka-v-afrin.html", "text": "Турските въоръжени сили започват да използват съвсем нови боеприпаси за Реактивните система за залпов огън (РСЗО) в операцията „Маслинова клонка” в района на сирийски град Африн, предаде информационната агенция Догу хабер ажансъ (ДХА). Новината оповести лично министърът на националната отбрана Нуреттин Джаникли. Новият боеприпас е  с четири пъти по-голяма ударна мощ и е напълно местно турско  производство. Разработен е от Makina ve Kimya Endüstrisi Kurumu (MKE) – обединение от турския ВПК. Тестовете са приключили успешно на 2 март и се очаква бойното приложение на новия боеприпас в Африн да започне още този месец, посочва още ДХА.. Георги Димов", "date": "2018.03.08", "title": "ДХА: Турция с нови боеприпаси за залпов огън в операцията „Маслинова клонка” в Африн"}
{"url": "http://www.focus-news.net/news/2018/03/08/2497219/blagoevgrad-shofyorite-da-se-dvizhat-s-povisheno-vnimanie-v-kriviya-tunel-na-pat-i-1-simitli-kresna-poradi-avariya-v-elektricheskoto-zahranvane-e-izklyucheno-osvetlenieto.html", "text": "Шофьорите да се движат с повишено внимание в Кривия тунел на път I-1 Симитли-Кресна, поради aвария в електрическото захранване е изключено осветлението в съоръжението. Това съобщиха от Агенция \"Пътна инфраструктура\".", "date": "2018.03.08", "title": "Благоевград: Шофьорите да се движат с повишено внимание в Кривия тунел на път I-1 Симитли-Кресна, поради aвария в електрическото захранване е изключено осветлението"}
{"url": "http://www.focus-news.net/news/2018/03/08/2497222/vitsepremierat-ekaterina-zaharieva-prie-britanskiya-ministar-po-brekzit-deyvid-deyvis.html", "text": "Заместник министър-председателят и министър на външните работи Екатерина Захариева прие днес Дейвид Дейвис, министър за излизането на Обединеното кралство от ЕС, съобщиха от пресцентъра на Mинистерството на външните работи. \r\n„Преговорите по Брекзит навлязоха в своята решителна втора фаза, именно по време на Българското председателство на Съвета на ЕС. България изпълнява отговорно ролята си в процеса и вярвам, че успяхме да създадем балансирана и спокойна атмосфера, в която да продължим преговорите“, заяви Захариева по време на срещата. \r\n„Впечатлени сме от Българското председателство, което е много добро, честно и подхожда с разбиране“, заяви от своя страна Дейвид Дейвис. \r\n„Предстои да бъде намерено решение на няколко паралелни процеса - преговорите по юридическия текст на Споразумението по оттегляне, включително и върху преходния период, както и подготовка за бъдещите отношения“, припомни българският вицепремиер. Тя допълни, че първият проект на ЕК на Споразумението по оттегляне е факт и представлява основа за водене на преговори. \r\n„Някои от въпросите, по които трябва да постигнем консенсус, не са лесни, но съм оптимист, че ще успеем да намерим най-доброто и балансирано решение, което да бъде в интерес и на гражданите, и бизнеса“, подчерта Екатерина Захариева.  Като ключови теми на оттеглянето, по които е особено важно да бъде постигната яснота, тя открои правата на гражданите и финансовите въпроси. \r\nВъншният министър отбеляза, че постигането на амбициозно споразумение за бъдещите отношения, което да отива отвъд търговията и сигурността и да съответства на стратегическата тежест на Обединеното Кралство за Европа, ще бъде в интерес и на ЕС, и на Лондон. „Важно е да се фокусираме върху бъдещето, да не бъдем емоционални, а прагматични. За всички нас е по-добре да постигнем споразумение възможно най-скоро“, каза Захариева.", "date": "2018.03.08", "title": "Вицепремиерът Екатерина Захариева прие британския министър по Брекзит Дейвид Дейвис"}
{"url": "http://www.focus-news.net/news/2018/03/08/2497223/blagoevgrad-vazheniyat-park-v-grada-otnovo-shte-bade-otvoren-za-posetiteli-ot-9-mart.html", "text": "Въженият парк в Благоевград отново ще приема посетители от 9 март, съобщиха от пресцентъра на Община Благоевград. Работното време ще бъде от 10:00 до 19:00 часа. Атракционът ще работи както в делничните, така и през почивните дни при подходящи метеорологични условия.\r\nВъженият парк е изграден от няколко нива, като всички те са оборудвани с модерна система за самоосигуряване, при която не се налага намеса от страна на ползвателя. Целта е да бъде осигурена и гарантирана абсолютна безопасност за посетителите.\r\nАтракционът е предпочитано място за забавление както от жителите, така и от гостите на Благоевград. Той се намира в местността „Бачиново“. Паркът беше открит през есента на 2014 година. Той е единствен по рода си в региона и представлява ред от въжени препятствия, които стимулират бързина, смелост, сръчност, ловкост и съобразителност.", "date": "2018.03.08", "title": "Благоевград: Въженият парк в града отново ще бъде отворен за посетители от 9 март"}
{"url": "http://www.focus-news.net/news/2018/03/08/2497224/razgrad-77-godishna-zhena-e-stanala-zhertva-na-telefonna-izmama-s-2800-leva.html", "text": "Телефонна измама е извършена на 6 март в Кубрат. 77-годишна жена получила обаждане по телефона от „полицай Иванов“ за провеждаща се акция по залавяне на измамници. Това съобщиха от ОДМВР-Разград. Жената пуснала през терасата найлонова чанта с 2800 лева с уговорката, че ще й бъдат върнати по-късно същия ден срещу подписан документ. На 7 март възрастната жена се явила в РУ-Кубрат да разбере защо не са й върнати парите, при което установила, че е жертва на телефонна измама. По случая е образувано досъдебно производство по чл.209, ал.1 от НК.", "date": "2018.03.08", "title": "Разград:  77-годишна жена е станала жертва на телефонна измама с 2800 лева"}
{"url": "http://www.focus-news.net/news/2018/03/08/2497225/d-r-kostadin-koev-kmet-na-velingrad-po-sluchay-8-mi-mart-zhenite-sa-osnovata-na-zhivota-negovo-nachalo-smisal-i-podkrepa.html", "text": "Приемете моята  признателност и уважение за безкрайната Ви отдаденост, с която отстоявате традициите и духа на българското семейство и за силата, с която ни подкрепяте в трудните моменти, с тези думи започва поздравителното слово на кмета на община Велинград д-р Костадин Коев по случай Празника на жената 8-ми март, предаде репортер на Радио „Фокус“–Пазарджик. „Вие сте основата на живота, негово начало, смисъл и подкрепа. Вие сте тези които носите красотата и светлината , тези, които осигуряват уюта и разбирателството във всеки дом. От сърце Ви пожелавам да бъдете живи и  здрави, заобиколени винаги с обичта и вниманието на любимите хора!“, каза още в приветственото си слово кметът на Велинград. Той поздрави всички дами за 8и март и им пожела здраве и щастие.", "date": "2018.03.08", "title": "Д-р Костадин Коев, кмет на Велинград, по случай 8-ми март: Жените са основата на живота, негово начало, смисъл и подкрепа"}
{"url": "http://www.focus-news.net/news/2018/03/08/2497221/targovishte-82-godishna-zhena-ot-gr-popovo-e-stanala-zhertva-na-telefonna-izmama-s-22-000-leva.html", "text": "На 7.03.2018 г. около 21,20 ч в Районно управление на МВР-Попово е получен сигнал от 82-годишна жена от гр. Попово за това, че около 14 ч. на същия ден неизвестен извършител след проведен разговор на стационарния й телефон я е въвел в заблуждение и под предлог за необходимост да окаже съдействие на полицейски служители, които провеждали операция по задържане на извършители на телефонни измами, й е отнел сумата от 22 000 лв. Това съобщиха от Областна дирекция на МВР-Търговище. Обадилият й се по телефона й се е представил като инспектор Иванов от полицията. Същият посъветвал жената, след като постави в торбичка наличните си пари и ги хвърли през терасата, да се скрие вътре в дома си и да не излиза известно време, за да не я видят извършителите на измами. Мнимият полицейски служител я уверил, че веднага след задържане на измамниците от органите на реда парите ще й бъдат върнати.  По случая е образувано досъдебно производство по чл. 209 от Наказателния кодекс по описа на РУ-Попово.\r\nОт Областна дирекция на МВР-Търговище отново напомнят на гражданите, че полицейските органи при осъществяване на функциите си не използват парични средства, предоставени им от граждани, и не търсят съдействие в работата си по нито една от прилаганите от телефонните измамници схеми. Ако с гражданите се свържат от непознат номер, последва разговор със заплахи, а след това дойде още едно обаждане от човек, представящ се за полицай, който ще им съдейства,  те не следва в него да не дават информация за себе си (имената си, лични данни, банкови сметки или кодове за активиране на предплатени телефонни карти, адреси). Хората в никакъв случай не трябва се доверяват на призивите да дадат наличните си пари и ценности за залавянето на извършителите на измами. При полу\tчаване на подобно обаждане  гражданите трябва да се свържат незабавно със свои близки и да позвънят на единния телефонен номер за спешни повиквания 112,  в най-близкото полицейско управление или на полицейския си инспектор по местоживеене.", "date": "2018.03.08", "title": "Търговище: 82-годишна жена от гр. Попово е станала жертва на телефонна измама с 22 000 лева"}
{"url": "http://www.focus-news.net/news/2018/03/08/2497227/evropeyskiyat-komisar-gyunter-yotinger-shte-uchastva-v-konferentsiya-na-visoko-nivo-v-sofiya-za-byudzheta-na-es.html", "text": "На 9 март (петък) европейският комисар по бюджет и човешки ресурси Гюнтер Йотингер ще участва в конференцията на високо ниво „Следващата МФР: Дистрибутивна, алокативна и стабилизационна функции“. Това съобщиха от Представителството на ЕК в България. Комисар Йотингер ще произнесе реч по време на политическата дискусия на високо ниво в следобедната сесия. Тя ще бъде предавана на живо от 14:15 ч. по сателитния канал EbS. \r\nФорумът е част от програмата на Българското председателство на Съвета на ЕС и цели да осъществи гладък преход между дискусията за следващата Многогодишна финансова рамка (МФР), проведена на неформалната среща на държавните и правителствените ръководители на 23 февруари, и предложението на Европейската комисия за МФР след 2020 г., което се очаква да бъде публикувано в началото на май. \r\nНа 14 февруари 2018г. Комисията вече представи на лидерите от ЕС различните варианти за дългосрочния бюджет на ЕС след 2020 г. и последиците от тях.", "date": "2018.03.08", "title": "Европейският комисар Гюнтер Йотингер ще участва в конференция на високо ниво в София за бюджета на ЕС"}
{"url": "http://www.focus-news.net/news/2018/03/08/2497185/parlamentat-izbra-plamen-georgiev-za-predsedatel-na-antikoruptsionniya-organ.html", "text": "Народните представители избраха Пламен Георгиев Димитров за председател на Комисията за противодействие на корупцията и за отнемане на незаконно придобитото имущество, предаде репортер на Агенция „Фокус“. „За“ избирането му гласуваха 148 депутати, 66 бяха „против“, а 4 се въздържаха. Новоизбраният председател на комисията е предложение на ГЕРБ. За другия кандидат, Николай Иванов Николов, предложен от БСП, „за“ гласуваха 79 народни представители, 62 „против“ и 73 „въздържал се“. \r\nСпоред приетите правила за избран се счита кандидатът, за който са гласували повече от половината депутати в зала. Като вече избран председател Пламен Георгиев ще предложи свой заместник и трима членове на комисията. Те също ще бъдат избрани от депутатите.\r\nВ дебатите от ГЕРБ попитаха бил е кандидатът Николай Николов общински съветник в Ловеч. От БСП изтъкнаха, че общинските съветници се избират от хората, а зам.-министрите, какъвто е бил Пламен Георгиев - от правителството. Зам.-председателят на ПГ на БСП Антон Кутев заяви: „Важното е дали Пламен Георгиев, който ще изберете, е в състояние да се бори с корупцията дори тогава, когато е във вашите редици“. Депутатът от ГЕРБ Иван Миховски попита: „След като не е притеснително, че Николай Николов е бил общински съветник от БСП, защо го нямаше в автобиографията му“. Лидерът на „Воля“ Веселин Марешки изтъкна: „Дебатът започна да се извращава, не знам дали нивото може да падне по-ниско“.  „Малко смирение и повече възпитание. Да се концентрираме върху професионалните качества, да изразим надежда, че избраният кандидат ще скъса пъпната си връв с ГЕРБ или БСП“, призова той. Председателят на ПГ на ГЕРБ Цветан Цветанов беше категоричен, че БСП са скрили факта, че предложеният от тях кандидат е бил общински съветник. Той припомни, че от ГЕРБ не са влезли в политически сблъсък при избирането на Мая Манолова за омбудсман. Според него предлагането й за поста е политически ход с цел тя да не бъде кандидат за лидер на БСП. Пламен Георгиев Димитров, който е предложен от ГЕРБ и „Обединени патриоти“, е бил прокурор в Софийска районна и Софийска градска прокуратура, зам.-административен ръководител в Специализираната прокуратура, както и зам.-министър на правосъдието. От 2013 година до момента е председател на Комисията за отнемане на незаконно придобитото имущество. Удостоен е с наградата „Джовани Фалконе“- за висок професионализъм и принос в борбата с престъпността. Пламен Георгиев е преминал обучение в академията на ФБР за борба с корупцията в публичната сфера. \r\nПредложеният от БСП Николай Иванов Николов е доктор по право с дисертация, свързана с установяването на имущество, придобито от престъпна дейност. От 2011 до януари 2018 година е член на Комисията за установяване и предотвратяване на конфликт на интереси, а от 2013 година - неин председател. Автор е на над 40 научни публикации, близо 15 години е посветил на работа в областта на Закона за противодействие на корупцията и за отнемане на незаконно придобитото имущество. \r\nБиляна ИВАНОВА", "date": "2018.03.08", "title": "Парламентът избра Пламен Георгиев за председател на антикорупционния орган"}
{"url": "http://www.focus-news.net/news/2018/03/08/2497210/dobrich-kmetat-na-kavarna-nina-stavreva-zapochna-traditsionnite-si-sreshti-s-grazhdanite.html", "text": "Kметът на Каварна  Нина Ставрева започна традиционните си срещи с гражданите от общината. Първата среща се състоя в Пенсионерски клуб „Радка Чаушева“. Това съобщиха от Община Каварна.\r\nКметът представи пред присъстващите граждани отчет за свършеното през  изминалата година, заложените проекти в програмата за 2018-та и отговори на зададените въпроси.\r\nГ-жа Ставрева ще продължи срещите си с граждани и в другите населени места на общината.", "date": "2018.03.08", "title": "Добрич: Kметът на Каварна  Нина Ставрева започна традиционните си срещи с гражданите"}
{"url": "http://www.focus-news.net/news/2018/03/08/2497230/vitsepremierat-ekaterina-zaharieva-priema-federalniya-ministar-na-avstriya-po-evropeyskite-vaprosi.html", "text": "Заместник министър-председателят и министър на външните работи Екатерина Захариева ще приеме на 9 март, петък в Министерството на външните работи федералния министър по европейските въпроси, изкуството, културата и медиите на Австрия Гернот Блюмел, който отговаря и за Австрийското председателство на Съвета на ЕС. Министър Блюмел ще бъде в София за участие в конференция на високо ниво на тема „Следващата многогодишна финансова рамка: дистрибутивни, алокативни и стабилизиращи функции“. Това съобщиха от пресцентъра на Министерството на външните работи.\r\nДвамата ще обсъдят вече заявената готовност от двете държави като участници в Триото ротационни председатели на Съвета на ЕС Естония-България-Австрия, за възможно най-тясно сътрудничество по всички въпроси от дневния ред на ЕС. \r\nСред въпросите в разговора са европейската перспектива за Западните Балкани, темата за миграция и убежище, Дунавската стратегия, бъдещето на ЕС и многогодишната финансова рамка на съюза след 2020 г. \r\nСлед края на срещата, около 14.10 часа, двамата министри ще направят изявление за медиите. Каним желаещите да отразят събитието репортери да заповядат в сградата на министерството след 13.50 часа.", "date": "2018.03.08", "title": "Вицепремиерът Екатерина Захариева приема федералния министър на Австрия по европейските въпроси"}
{"url": "http://www.focus-news.net/news/2018/03/08/2497220/sochp-nad-900-tsivilni-sa-zaginali-v-iztochna-guta-v-poslednite-sedmitsi-na-zasileni-napadeniya-na-rezhima-v-damask.html", "text": "Над 900 цивилни са убити в бунтовническия анклав Източна Гута в периода след 18 февруари, когато правителствените сили на режима в Дамаск започнаха серия от атаки в района, предава AFP, като се позовава на информация от базираната във Великобритания Сирийска обсерватория за човешките права.\r\nПо последни данни на активистите общият брой на жертвите е 905. Не се привежда информация за броя на загиналите в резултат на ответните действия на бунтовниците в Източна Гута.Тереза Герова", "date": "2018.03.08", "title": "СОЧП: Над 900 цивилни са загинали в Източна Гута в последните седмици на засилени нападения на режима в Дамаск"}
{"url": "http://www.focus-news.net/news/2018/03/08/2497233/ek-komisiyata-predpriema-deystviya-za-po-konkurentosposoben-i-inovativen-finansov-pazar.html", "text": "Европейската комисия (ЕК) представи план за действие по отношение на възможностите, които технологичните иновации разкриват в областта на финансовите услуги (т.нар. финансови технологии). Това съобщиха от комисията.\r\nПланът има за цел да даде възможност на финансовия сектор да се ползва от бързия напредък на новите технологии, например блок-вериги, изкуствен интелект и услуги „в облак“, като същевременно се повиши сигурността на пазарите и се улесни достъпът на нови участници. Ползите ще бъдат разпределени поравно между потребителите, инвеститорите, банките и новите участници на пазара. В допълнение Комисията предлага да се създаде общоевропейски знак за платформите, така че платформа, лицензирана в една държава членка, да може да работи в рамките на целия ЕС. \r\nКомисарят по въпросите на цифровата икономика и цифровото общество Мария Габриел отбеляза: \"Цифровите технологии въздействат цялостно върху икономиката — в еднаква степен и върху гражданите, и върху бизнеса. Технологии като блок-веригите могат радикално да променят финансовите услуги и други сектори. От нас се изисква да създадем подходяща уредба, която дава свобода за развитието на иновациите, но същевременно контролира рисковете и защитава потребителите\".  \r\nВ представения днес план за действие са очертани 23 стъпки, които спомагат за разпространението на иновативните бизнес модели, подпомагат навлизането на новите технологии, повишават киберсигурността и целостта на финансовата система.", "date": "2018.03.08", "title": "ЕК: Комисията предприема действия за по-конкурентоспособен и иновативен финансов пазар"}
{"url": "http://www.focus-news.net/news/2018/03/08/2497229/tass-posolstvoto-na-ruskata-federatsiya-v-sasht-razkritikuva-darzhavniya-departament-za-dezinformatsiya.html", "text": "Посолството на Руската Федерация в САЩ разкритикува Държавния департамент за поток от фалшиви новини и дезинформация относно организирането на среща между министъра на външните работи на Русия Сергей Лавров и държавния секретар Рекс Тилерсън, като са отбелязали, че нещо „се е разпаднало във ведомството“. Съответстващо съобщение е публикувано в четвъртък на страницата на дипломатическата мисия във „Фейсбук“, предава ТАСС.\r\n„Ние слушаме потока от фалшиви новини за жестокостите на Русия по отношение на цивилното население в Източна Гута, за газовия „героизъм“ на Порошенко, искрената радост по повод награждаването с „Оскар“ за изобретателите на алкохолния допинг коктейл. И по-рано, както отбелязахме, дезинформация за организирането на срещата на външните министри на нашите държави“, се казва в съобщението. \r\n„С последното ситуацията е доста сложна. Двамата министри ще бъдат едновременно в един и същи хотел. Това е чудесна възможност да говорят не чрез пресата, а директно. Да обсъдят натрупаните въпроси от регионалния и глобален дневен ред“. \r\nВ понеделник заместник- министъра на външните работи на Русия Сергей Рябков, заяви, че Москва е предложила на Вашингтон да организират среща между Лавров и Тилерсън в Етиопия. По негови думи, „такъв контакт би бил полезен“, защото „въпросите, които трябва да обсъждат, само се увеличават“. \r\nРябков поясни, че Москва е направила „на американската страна подходящо предложение“ и очаква отговор. Във вторник ръководителят на пресслужбата на Държавния департамент Хедър Науърд заяви, че такова предложение от руското правителство за провеждането на среща на Лавров с Тилерсън в Етиопия САЩ не са получавали. В сряда говорителят на МВнР на Руската федерация Мария Захарова заяви, че от Държавния департамент не са казали истината по въпроса. Тереза Герова", "date": "2018.03.08", "title": "ТАСС: Посолството на Руската Федерация в САЩ разкритикува Държавния департамент за „дезинформация“"}
{"url": "http://www.focus-news.net/news/2018/03/08/2497234/pg-na-gerb-initsiira-sazdavaneto-na-rabotna-grupa-za-razglezhdane-na-predlozheniya-na-kmetove-na-kmetstva-za-praga-na-izbiraemostta-im-i-garantirane-na-finansov-resurs.html", "text": "Днес се срещнахме с Националното сдружение на кметовете на кметства, за да разгледаме предложенията им за това как да се гарантира финансов ресурс за тези малки населени места. Това каза на брифинг в Народното събрание председателят на ПГ на ГЕРБ Цветан Цветанов, предаде репортер на Агенция „Фокус“. „Разговаряхме с тези достойни кметове на кметства, за да чуем техните проблеми. Да създадем работна група с участието на представители на изпълнителната и законодателната власт, с Националното сдружение, за да можем да решаваме проблемите и да търсим формата при гласуването на бюджетите за гарантиран праг, който да бъде на разположение на кметствата“, заяви той. „Има кметове на кметства, които не са получили нито един лев добавка за закупуването на строителни материали или за решаването на най-неотложните проблеми на месните хора“, коментира Цветан Цветанов. „Дадоха ни пример, че за 1 кг пирони кметът трябва да пише докладна и да ходи няколко пъти до общинския кмет. А някой път общинският кмет иска да разбере и къде ще бъдат забити пироните. Не бива да си позволяваме да изпадаме в такава ситуация“, посочи Цветан Цветанов. „От сдружението имат и предложения, свързани с прага за избираемост на кметовете на кметства. Това е доста дискусионна тема и трябва да се направи задълбочен анализ, да чуем и кметовете на общините“, допълни той. „Не трябва да се прави никаква спекулация, тук има представители на различни политически формации. Разговаряме с кметовете на кметства, за да решаваме проблемите, а не да говорим за политическите си пристрастия“, заяви Цветан Цветанов.\r\nБиляна ИВАНОВА", "date": "2018.03.08", "title": "ПГ на ГЕРБ инициира създаването на работна група за разглеждане на предложения на кметове на кметства за прага на избираемостта им и гарантиране на финансов ресурс"}
{"url": "http://www.focus-news.net/news/2018/03/08/2497228/todor-aleksiev-kmet-na-hayredin-evakuirani-sa-8-dushi-ot-selo-barzina-11-ot-selo-botevo-sashto-sa-v-gotovnost-za-evakuatsiya.html", "text": "Евакуирани са 8 души от село Бързина, 11 от село Ботево също са в готовност за евакуация. Това каза за Радио „Фокус“ кметът на Община Хайредин Тодор Алексиев по повод опасността от преливане на язовир \"Рогозен\". По думите му към момента няма напрежение. „Съвместно с областната управа и Гражданска защита намаляваме обема на язовира и изсипваме заскалявка в обрушения му преливник, където проблемът е още от 2016г. Целта на това е да се намали силата на водата, за да не се обруши преливника на язовир \"Рогозен\" до край. Мисля обаче, че до там няма да се стигне. Все пак опасността е реална и ние взимаме превантивни мерки“, обясни Тодор Александров. Той добави, че до вчера реална опасност от преливане на язовира не е имало, но в рамките на няколко часа, поради високите температури и силното снеготопене, нивото на водата е започнало да се покачва. Градоначалникът уточни, че язовирът е собственост на Община Хайредин.", "date": "2018.03.08", "title": "Тодор Алексиев, кмет на Хайредин: Евакуирани са 8 души от село Бързина, 11 от село Ботево също са в готовност за евакуация"}
{"url": "http://www.focus-news.net/news/2018/03/08/2497204/plamen-georgiev-predsedatel-na-antikoruptsionniya-organ-po-delo-po-koeto-raboteh-e-edinstveniyat-politik-v-zatvora-i-to-za-koruptsiya.html", "text": "Защо се пропуска, че по дело, по което работих, е единственият политик, вкаран в затвора- Митхат Табаков. Беше му свален имунитетът и лежа ефективно в затвора за корупция във връзка с обществени поръчки. Това каза пред журналисти в Народното събрание Пламен Георгиев, който беше избран за председател на Антикорупционния орган, предаде репортер на Агенция „Фокус“. „Бях прокурор, който наблюдаваше досъдебно производство срещу Ваньо Танов“, посочи той. „Прокуратурата е установила съдържанието на разговора между Ваньо Танов и Бойко Борисов, текла е проверка, с която нямам нищо общо“, уточни Пламен Георгиев. „Такъв разговор не съм чул и няма как да го чуя. Обясних го, беше извършена проверка и всички установиха, че няма никакви нарушения във връзка с воденето на делото до момента, в който съм наблюдаващ прокурор“, изтъкна той. В отговор на въпрос занимавал ли се е с разследване на Бойко Борисов, Пламен Георгиев коментира: „Никога, нямало е такъв сигнал“. \r\nПопитан може ли казусът „ЧЕЗ“ може да влезе в работата на Антикорупционния орган той посочи: „Всеки казус може да попадне в полезрението ни, ако се подаде сигнал, в който се посочват нарушения на лица, които заемат високи длъжности в държавата. Ако има такива доказателства, нека бъдат предоставени- ние ще ги проверим“. \r\n„Не мога да кажа кой ще предложа за комисията, а само визията за тези, които ще бъдат предложени. Ще помисля и за Николай Николов, той също е авторитетен човек, но не е само той. Вече имам визия, познавам всички, които работят в тази сфера“, каза още Пламен Георгиев.\r\nБиляна ИВАНОВА", "date": "2018.03.08", "title": "Пламен Георгиев, председател на Антикорупционния орган: По дело, по което работех, е единственият политик в затвора, и то за корупция"}
{"url": "http://www.focus-news.net/news/2018/03/08/2497232/tihomir-trifonov-kmetski-namestnik-na-s-barzina-obshtina-hayredin-ima-opasnost-kashtite-na-evakuiranite-semeystva-da-badat-zaleti-ot-reka-barzitsa.html", "text": "4 семейства от село Бързина са евакуирани заради опасността, идваща от язовир „Рогозен“, каза за Радио „Фокус“ – Видин кметският наместник на село Бързина, Община Хайредин Тихомир Трифонов. Той посочи, че има опасност къщите на семействата да бъдат залети от река Бързица, в която се оттичат водите, изпускани от язовир „Рогозен“. „През цялата нощ екипи на РСПБЗН-Враца работят на язовира. С 3 помпи се изпомпва вода от язовира, очакват се още помпи от Плевен“, каза Тихомир Трифонов. Камиони изсипват натрошен камък на преливника на язовира. Сред евакуираните семейства има и 4-ри деца, които в момента са на училище. Семействата са настанени при близки и роднини в селото.\r\nАнна ЛОЗАНОВА", "date": "2018.03.08", "title": "Тихомир Трифонов, кметски наместник на с. Бързина, Община Хайредин: Има опасност къщите на евакуираните семейства да бъдат залети от река Бързица"}
{"url": "http://www.focus-news.net/news/2018/03/08/2497236/dobrich-v-hod-e-podgotovkata-za-noviya-sezon-na-rozariuma-v-gradskiya-park-sv-georgi.html", "text": "В ход е подготовката за новия сезон на розариума в Градския парк „Св. Георги“ в Добрич. Това каза в интервю за Радио „Фокус” Ивелина Радилова, ландшафтен архитект в отдел „Озеленяване“ в Община град Добрич. Розариумът е една от атракциите и емблемите на парка с над 140-годишна история. Той бе въстановен преди няколко години по проект на Общината. \r\n„В този период се извършват и резитбите на розите. В розариума има двама колеги, които през цялото време работят там. Сега, преди развитието на новите леторасти се прави основната резитба на розите, като се премахват всички изсъхнали, заболели, повредени, измръзнали клонки. Същевременно растенията се оформят, така че да дадат силни, нови леторасти, да не са прекалено гъсти, но и да не са прекалено оголени. Това е много специфична работа, която малко хора могат да извършват както трябва. Различните групи рози се режат по различен начин – на различна височина, различен брой клонки и пъпки се оставят. Това е нещо доста специализирано и в момента едно от първите неща, които с изсъхването на почвата до степен, в която да може да се минава по нея, колегите ще започнат да правят“, каза специалистът. Ивелина Радилова допълни, че масовият цъфтеж на розите започва през месец май и продължава при топла есен до октомври, ноември. По принцип розите са растения, които нямат задължителен зимен покой и в топло време, макар и с намален цъфтеж, могат дори и през зимата да цъфтят, но наистина при топло време. \r\n„При нашите условия обикновено до към края на октомври цъфтят. Нещо ново не можем да очакваме, защото розариумът е запълнен целият с рози, целият му обем. Всичко предвидено по проекта за засаждане е засадено. Могат да се видят по-често срещаните рози – чаено-хибридни. Имат вид на храст с изправени стъбла. Има и полиантови рози, които са пак във вид на храст, но с леко провисващи настрани стъбла. Храстът има полусферична форма. Има увивни рози, които се „катерят“ по структурите на пергулите, на пейките. Има и няколко от най-представителни храсти, така наречените щамбови рози. Те са растения, присадени върху подложка, оформена като стъбло на дръвче“, отбеляза Ивелина Радилова. Със съжаление тя заяви, че обект на кражба са не само щамбовите, но и по-обикновени рози, както и цветя от зацветените площи. „Между другото една от другите мерки, която в момента прилагаме, е попълването на липсващите цветя. Сега в момента в зацветените площи са засадени така наречените есенно-пролетно цъфтящи видове. Това са теменужки, парички, незабравки. След зимата правим проверка, оглед. Установява се обема на липсващите растения и при първа възможност започваме да ги попълваме, за да се изявят в най-добрия си вид през април и май, когато е масовият им цъфтеж“, каза още специалистът.\r\nЖулиета НИКОЛОВА", "date": "2018.03.08", "title": "Добрич: В ход е подготовката за новия сезон на розариума в Градския парк „Св. Георги“"}
{"url": "http://www.focus-news.net/news/2018/03/08/2497226/turtsiya-novi-masovi-aresti-na-gyulenisti-tozi-pat-na-pritsel-sa-i-zhenski-organizatsii.html", "text": "В хода на операция с център Истанбул, в 29 различни турски провинции са арестувани 33 „активистки в женските структури” на т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Сред тях е и племенница на религиозния проповедник Фетхуллах Гюлен – Фатманур Гюлен.  В Истанбул арестите са извършени в районите Бейликдюзю, Есенюрт, Чаталджа, Силиври, Авджълар и Кючюкчекмедже. Задържаните активистки на ФЕТО/ПДС се представят като „женските имами” на Фетхуллах Гюлен. В рамките на това разследване Главната републиканска прокуратура в Истанбул е издала заповеди за задържане на общо 121 лица.\r\nСъщевременно в друго разследване на прокуратурата в провинция Коня (Централна Турция) в 14 различни провинции са задържани общо 62 предполагаеми „гюленисти”. Сред тях е и бившият председател на младежката организация в провинция Коня на основната опозиционна Народнорепубликанска партия (НРП) – Хюсеин Фатих Тамер. Задържаните незабавно са изправени пред съда, като на 14 от тях е наложена мярка за неотклонение „Задържане под стража”. На останалите 48 е наложена „Подписка”, без право да напускат страната, посочва още ДХА. Георги Димов", "date": "2018.03.08", "title": "Турция: Нови масови арести на „гюленисти” - този път на прицел са и „женски организации”"}
{"url": "http://www.focus-news.net/news/2018/03/08/2497237/pregled-na-mezhdunarodnite-novini-do-13-chasa-agentsiya-fokus.html", "text": "Правителството на България отказа да ратифицира проектозакон за Конвенция на Съвета на Европа за предотвратяване на насилието спрямо жени и семейното насилие, известна като Истанбулската конвенция, която предизвика бурни спорове в страната, отбелязва руската информационна агенция Regnum. \r\nКакто отбеляза министър-председателя Бойко Борисов в изказване пред депутати в парламента, въпросът е предизвикал рязка реакция от страна на коалиционните партньори на управляващата партия ГЕРБ, Българската православна църква и Главното мюфтийство, което „насади огромни страхове в българския народ“.  \r\n„Правителството е било избирано няколко пъти от народа и ние задължително се вслушваме в него. С този акт считаме темата за приключена“, подчерта българският премиер. \r\nКритична позиция спрямо конвенцията заеха също и редица партии  в българския парламент. Призив за отказване ратификацията на документа отправиха редица авторитетни български учени, които адресираха писмо до президента Румен Радев и ръководството на Народното събрание. За ратифицирането на документа настояваха омбудсманът Мая Манолова и много неправителствени организации.\r\n*** Зигмар Габриел няма да бъде част от новото федерално правителство на Германия. Това заяви самият бивш председател на Германската социалдемократическа партия (ГСДП) в сутрешните часове на четвъртък.\r\nАндреа Налес и Олаф Шолц са го информирали, че за него няма да има министерски пост в новата голяма коалиция със Съюза (ХДС/ХСС). \r\nТой все още е „пряко избран за член на  Бундестага, но приключи времето, в което имам  политическа ръководна роля за ГСДП“, пояснява Габриел в писмено изявление. \r\nГабриел има близо 30-годишна политическа кариера, като през 18 г. от тях той е заемал управленски позиции в ГСДП. „Това бе едно вълнуващо и изпълнено със събития време, което ми даде големи възможности и опит, които са далеч отвъд това, което съм се осмелявал дори да мечтая като млад“, споделя Габриел.\r\nВ последната голяма коалиция Габриел бе назначен за икономически, а по-късно – за външен министър на Германия.\r\n*** Над 900 цивилни са убити в бунтовническия анклав Източна Гута в периода след 18 февруари, когато правителствените сили на режима в Дамаск започнаха серия от атаки в района, съобщава базираната във Великобритания Сирийска обсерватория за човешките права.\r\nПо последни данни на активистите общият брой на жертвите е 905. Не се привежда информация за броя на загиналите в резултат на ответните действия на бунтовниците в Източна Гута.\r\n*** Датският изобретател Петер Мадсен отрече обвиненията за убийството на шведската журналистка Ким Вал.\r\nМадсен, който по-рано призна, че е разчленил тялото на Вал и го е хвърлил зад борда, не говори пред съда. Адвокатът му Бетина Халд Енгмарк заяви, че клиентът й отрича обвиненията и твърди, че Вал е загинала случайно на борда на подводница.\r\nВ четвъртък, 8 март, започна процесът срещу Мадсен. Очаква се в хода на делото да бъдат изяснени обстоятелствата около убийството на младата журналистка. \r\nПрокуротът по делото –Якоб Бух-Йепсен по-рано заяви, че ще настоява за доживотна присъда за Мадсен. Срещу него са повдигнати обвинения за умишлено убийство, оскверняване на труп и сексулано насилие. \r\nВ рамките на процеса, който ще продължи до 25 април, се очаква да бъдат изяснени обстоятелствата около убийството на Ким Вал. На 10 август 2017 г. тя се качи на борда на подводницата, за да вземе интервю от изобретателя. По-късно бе намерено тялото й – при това обезглавено. Аутопсията не помогна за установяването на причините за смъртта на Вал. Заподозреният Мадсен промени версията си за събитията няколко пъти, но прокурорите са убедени, че убийството на младата жена е било част от сексуална фантазия на изобретателя.\r\n*** Турция стартира мащабни военни учения в Егейско море, с които ще блокира морското пространство през по-голямата част от месеците март и април. \r\nВоенните маневри с боеприпаси в Егейско море са започнали в сряда, 7 март, и ще продължат до 30 април. Медиите в Гърция ги определиха като опасна ескалация на напрежението в момент на засилено американско присъствие в Средиземно море, особено в района край бреговете на остров Кипър, където се провежда американско-израелско военно учение с участието на кораби от Шести американски флот.\r\nВ текста се посочва, че Турция провежда военно учение в региона между островите Скирос, Псара и Евбея.\r\n*** Четирима души са пострадали след две отделни нападения с хладно оръжие в централните части на Виена, извършени на случаен принцип във вечерните часове на сряда.\r\nСъгласно разпространената информация, двойка и тяхната дъщеря са стояли на тротоар пред ресторант в града, когато внезапно са нападнати от мъж. Той е нанесъл множество прободни рани и на тримата членове на семейството. Съобщава се, че получените рани са животозастрашаващи. Жертвите са настанени в болница. По-късно състоянието на двама от тях е определено като „относително стабилно“, докато третият пострадал остава в критично състояние.\r\nСлед инцидента нападателят е избягал и е извършил още една атака, в резултат на което е пострадал един човек. Австрийската полиция е задействала мащабна акция за издирването на нападателя. Арестуван е един заподозрян, който е бил подложен на разпит. Операцията на правоохранителните органи обаче продължи до късно през нощта. Други подробности не се съобщават към момента.\r\n*** Посолството на Руската Федерация в САЩ разкритикува Държавния департамент за поток от фалшиви новини и дезинформация относно организирането на среща между министъра на външните работи на Русия Сергей Лавров и държавния секретар Рекс Тилерсън, като са отбелязали, че нещо „се е разпаднало във ведомството“. Съответстващо съобщение е публикувано в четвъртък на страницата на дипломатическата мисия във „Фейсбук“.\r\n„Ние слушаме потока от фалшиви новини за жестокостите на Русия по отношение на цивилното население в Източна Гута, за газовия „героизъм“ на Порошенко, искрената радост по повод награждаването с „Оскар“ за изобретателите на алкохолния допинг коктейл. И по-рано, както отбелязахме, дезинформация за организирането на срещата на външните министри на нашите държави“, се казва в съобщението. \r\n„С последното ситуацията е доста сложна. Двамата министри ще бъдат едновременно в един и същи хотел. Това е чудесна възможност да говорят не чрез пресата, а директно. Да обсъдят натрупаните въпроси от регионалния и глобален дневен ред“. \r\nВ понеделник заместник- министъра на външните работи на Русия Сергей Рябков, заяви, че Москва е предложила на Вашингтон да организират среща между Лавров и Тилерсън в Етиопия. По негови думи, „такъв контакт би бил полезен“, защото „въпросите, които трябва да обсъждат, само се увеличават“. \r\nРябков поясни, че Москва е направила „на американската страна подходящо предложение“ и очаква отговор. Във вторник ръководителят на пресслужбата на Държавния департамент Хедър Науърд заяви, че такова предложение от руското правителство за провеждането на среща на Лавров с Тилерсън в Етиопия САЩ не са получавали. В сряда говорителят на МВнР на Руската федерация Мария Захарова заяви, че от Държавния департамент не са казали истината по въпроса.\r\n***", "date": "2018.03.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/03/08/2497239/smolyan-obshtinata-priema-dokumenti-za-kandidatstvane-v-mestniya-fond-in-vitro.html", "text": "Община Смолян приема документи за кандидатстване в местния фонд „Ин витро”, който за поредна година ще подпомага финансово двойки с репродуктивни проблеми от общината. Това съобщиха от пресцентъра на Общината. След предложение на кмета Николай Мелемов, Общинският съвет в Смолян единодушно гласува в края на месец ноември 2014 г. създаването на този фонд. Местният парламент прие и Правилник за дейността му. В чл. 5 от този правилник са упоменати необходимите документи за кандидатстване. Сформираната от община Смолян Комисия, заседава в едномесечен срок след изтичане срока за прием на документите. Първата дата до която трябва да бъдат подадени документите е 30 април т.г, втората е 31 август, а третата 30 ноември т.г.\r\nПодробностите и необходимите приложения за кандидатстване са публикувани на сайта на Община Смолян. От администрацията призовават хората, които искат да се възползват от този фонд да подготвят документацията и да кандидатстват.", "date": "2018.03.08", "title": "Смолян: Общината приема документи за кандидатстване в местния фонд „Ин витро”"}
{"url": "http://www.focus-news.net/news/2018/03/08/2497240/rumen-stoyanov-natsionalno-sdruzhenie-na-kmetovete-na-kmetstva-sas-sazdavaneto-na-rabotna-grupa-se-nadyavam-malkite-naseleni-mesta-da-badat-poglednati-i-da-imame-rezultat.html", "text": "С решението за създаване на работна група се надявам малките населени места да бъдат най-сетне погледнати и да имаме резултат. Това каза на брифинг в Народното събрание председателят на Националното сдружение на кметовете на кметства и кмет на Калофер Румен Стоянов, предаде репортер на Агенция „Фокус“. „Минахме през всички други политически сили, навсякъде срещахме разбиране. Важно е обаче управляващата партия да си каже тежката дума. Благодаря, че ни приехте и ни изслушахте“, посочи той. „Може би след месец ще се видим пак, след представяне на добрите практики, за да видим дали това е модел, който да се възприема от цяла България“, каза още Румен Стоянов.\r\nБиляна ИВАНОВА", "date": "2018.03.08", "title": "Румен Стоянов, Национално сдружение на кметовете на кметства: Със създаването на работна група се надявам малките населени места да бъдат погледнати и да имаме резултат"}
{"url": "http://www.focus-news.net/news/2018/03/08/2497241/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще си спомним за легендарния български офицер и военен педагог Борис Дрангов, който е роден на 3 март 1872 година в Скопие. За него ще ни разкаже Милко Сарафов, директор на СУ „Христо Смирненски“ в град Брезово. По думите му от района на община Брезово е имало много хора, които са служили при полк. Дрангов и у всички тях е останал топъл спомен за него. От благодарност през 30-те години на миналия век хората са кръстили село на негово име – село Дрангово в община Брезово.\r\nВъв втората част от предаването ни, по повод Деня на жената ще ви разкажем за една велика жена – първата жена космонавт в света. Това е Валентина Терешкова. На 6 март се навършиха 81 години от рождението и. На 16 юни 1963 г. Валентина Терешкова лети на борда на „Восток 6“ и става първата жена в космоса. Нейният псевдоним за полета е Чайка.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.03.08", "title": "Акценти в предаването „Със славната 2-ра Тракийска дивизия – За честта на България“по Радио „Фокус”-Пловдив"}
{"url": "http://www.focus-news.net/news/2018/03/08/2497243/bdzh-zapochna-montiraneto-na-novi-informatsionni-tabla-v-zhp-gari-v-stranata.html", "text": "„БДЖ-Пътнически превози” ЕООД започна поетапното монтиране на нови информационни табла в някои гари в страната. Това съобщиха от БДЖ. Вече са поставени новите LЕD монитори в чакалнята на гара Варна, а до една седмица предстои да бъдат инсталирани такива табла и в гара Пловдив.\r\nНационалният железопътен превозвач предприема мерки за подмяна на морално остарелите информационни табла в гарите, където тяхната поддръжка е изключително нерентабилна. В тази връзка са предприети действия за модернизиране на информационните табла с нови монитори (LED технология). До момента са доставени 25 такива LЕD монитора, които ще заменят използваните досега стари табла. \r\nСледващите гари, в които предстои да бъдат монтирани нови информационни табла, са гарите Дупница, Враца, Филипово, Карнобат и Ямбол.", "date": "2018.03.08", "title": "БДЖ започна монтирането на нови информационни табла в жп гари в страната"}
{"url": "http://www.focus-news.net/news/2018/03/08/2497244/prezidentat-rumen-radev-i-emirat-na-darzhavata-katar-sheyh-tamim-bin-hamad-al-tani-obsadiha-perspektivite-za-nasarchavane-na-dvustrannoto-investitsionno-satrudnichestvo.html", "text": "Утвърждаването на България като регионален център на информационните технологии в Югоизточна Европа и бързото развитие на телекомуникациите и туризма създават предпоставки за привличането на инвестиции от Катар в тези бързо развиващи се сектори на българската икономика за установяването на взаимноизгодни партньорства. Това беше позицията на президента Румен Радев и на Н.В. емира  на Държавата Катар Шейх Тамим бин Хамад Ал-Тани, който е на държавно посещение у нас по покана на българския президент, съобщиха от прессекретариата на държавния глава.  \r\nДвамата държавни глави обсъдиха редица проекти от взаимен интерес в сферата на земеделието и производството на храни, транспортната инфраструктура, енергетиката, науката и образованието, спорта и други. Проектът за изграждането на Институт за устойчиво развитие в България с технология от ЦЕРН, в който да бъде създаден и център за лечение на онкологични заболявания с адронна терапия и обучение на физици, беше откроен като особено перспективен по време на пленарните разговори на официалните делегации на двете държави за привличането на инвестиции от чужбина и установяването на научни партньорства. Страната ни има интерес да използва и опита на Катар в изграждането на интермодални пристанища, както и за привличането на инвестиции в изграждането и развитието на инфраструктура у нас, която е част от европейските транспортни коридори, беше подчертано още на срещата. \r\nУсилията на България за енергийна диверсификация и доставки на природен газ за страната ни от Държавата Катар също бяха обсъдени по време на разговорите между официалните делегации и беше изразена позицията на страната ни заявеният интерес за партньорство да бъде надграден със сключването на двустранен договор.  \r\nКато особено перспективна сфера от взаимен интерес беше отбелязан  обменът на инвестиции и опит в сферата на земеделието и изграждането на земеделски ферми у нас, които да реализират своята продукция в Катар.  \r\nВ рамките на посещението на Шейх Тамим бин Хамад ал-Тани в София се провежда Българо-катарски бизнес форум с участието на над 60 предприемачи от Катар и ще бъдат подписани редица документи за двустранно сътрудничество между Република България и Държавата Катар в областта на енергетиката, младежта, културата и спорта, образованието и науката и предприемачеството.  \r\nВ качеството си на председател на Съвета на ЕС, България ще продължи да подкрепя международните инициативи за укрепване на сътрудничеството и политическия диалог за стабилизиране на региона на Персийския залив, подчерта президентът Румен Радев. Държавният глава беше категоричен, че мирните преговори и международната дипломация следва да бъдат насърчени за преодоляване на предизвикателствата. „Преговорите и взаимното зачитане на интересите на страните са безалтернативни в процеса на разрешаването на настоящите проблеми в Персийския залив. Стабилността и сигурността на страните-членки на Съюза за сътрудничество в Залива е от ключово значение за България и Европа“, заяви президентът. \r\nПо време на срещата си с емира на Държавата Катар беше изразена и признателността на страната ни за подкрепата, която близкоизточната страна и Негово Височество Емира-баща, шейх Хамад бин Халифа Ал Тани оказаха за освобождаването на осъдените на смърт в Либия български медици. \r\nПо-рано днес пред президентската институция се състоя церемонията по официалното посрещане на Шейх Тамим бин Хамад Ал-Тани в България. Двамата държавни глави проведоха лична среща и разгледаха центъра на София, както и културно-исторически забележителности в столицата.", "date": "2018.03.08", "title": "Президентът Румен Радев и емирът на Държавата Катар Шейх Тамим бин Хамад Ал-Тани обсъдиха перспективите за насърчаване на двустранното инвестиционно сътрудничество"}
{"url": "http://www.focus-news.net/news/2018/03/08/2497242/press-24-makedoniya-katastrofalno-vreme-v-cherna-gora-navodneniya-ima-v-kotor-i-budva.html", "text": "Лошото време, което обхвана с дъжд и силен вятър Черна гора, предизвика сериозни проблеми в крайбрежните райони на страната, предава скопската електронна медия Press 24.\r\nСъгласно разпространената информация, наводнения има в централните части на Будва и Котор. Магистралата край Рисан, най-северната точка на Которския залив, е залята от придошлото море.\r\nРъководителят на Службата за защита и спасяване в Будва Драган Бозович заяви пред местни медии, че нивото на водата достига половин метър, а магазините и заведенията за хранене в Стария град са наводнени.\r\nТопенето на снеговете доведе до рязко повишаване на нивата на водите на реките, което доведе до наводнения в страната, припомнят от редакцията.Тереза Герова", "date": "2018.03.08", "title": "Press 24 (Македония): Катастрофално време в Черна гора, наводнения има в Котор и Будва"}
{"url": "http://www.focus-news.net/news/2018/03/08/2497245/sofiya-dvizhenieto-po-bul-tsar-osvoboditel-v-rayona-na-pl-knyaz-aleksandar-i-se-prenasochva-poradi-protestni-deystviya-i-preminavane-na-ofitsialna-delegatsiya.html", "text": "Във връзка с нерегламентирани протестни действия срещу строителството в НП „Пирин“ и преминаване на официална делегация има проблем с движението бул. „Цар освободител“ в района на пл. „Княз Александър I“. Това съобщиха за Агенция „Фокус“ от СДВР. Предприета е организация за пренасочване на движението по обходни маршрути. На място има полицейски екипи, които да регулират и оказват съдействие.", "date": "2018.03.08", "title": "София: Движението по бул. „Цар освободител“, в района на пл. „Княз Александър I, се пренасочва поради протестни действия и преминаване на официална делегация"}
{"url": "http://www.focus-news.net/news/2018/03/08/2497238/api-vazstanoveno-e-dvizhenieto-v-tunel-zheleznitsa-na-pat-i-1-blagoevgrad-kulata.html", "text": "Възстановено е движението в тунел \"Железница\" на път I-1 Благоевград – Кулата. Това съобщиха от пресцентъра на Агенция \"Пътна инфраструктура\".", "date": "2018.03.08", "title": "АПИ: Възстановено е движението в тунел \"Железница\" на път I-1 Благоевград – Кулата"}
{"url": "http://www.focus-news.net/news/2018/03/08/2497246/plovdiv-asenovgrad-se-vklyuchva-v-tretoto-izdanie-na-natsionalnata-kampaniya-velikden-za-vseki.html", "text": "Асеновград се включва в третото издание на Националната кампания „Великден за всеки” – „Дари празник на баба и дядо”, която се организира под патронажа на омбудсмана на България Мая Манолова. Това съобщиха за Радио „Фокус“ – Пловдив от отдел „Връзки с обществеността“ на Общината. Целта на инициативата е да бъдат подпомогнати с ваучери за храна на стойност по 20 лева нуждаещите се пенсионери, които няма да получат надбавката, отпусната от правителството за празника. Притежателите на ваучери ще могат да пазаруват в  магазините, част от водещи хранителни вериги, обявени на сайта омбудсмана. Средствата за кампанията се набират по банкова сметка, разкрита конкретно и единствено за целите на кампанията, като титуляр е Български Червен кръст (БЧК). Изрично условие е, че при попълване на платежното нареждане трябва да се посочи „Великден за всеки – община Асеновград”. Целта е набраните средства да останат за пенсионерите от Асеновград и със съответната набрана сума да се закупят ваучери за храна.\r\nТони МИХАЙЛОВ", "date": "2018.03.08", "title": "Пловдив: Асеновград се включва в третото издание на Националната кампания „Великден за всеки”"}
{"url": "http://www.focus-news.net/news/2018/03/08/2497251/evrodeputatat-momchil-nekov-obsadi-s-ministrite-na-ikonomikata-i-zemedelieto-kazusa-za-zashtita-na-balgarskoto-kiselo-mlyako.html", "text": "Евродепутат Момчил Неков проведе срещи с министъра на икономиката Емил Караниколов и министъра на земеделието Румен Порожанов във връзка с казуса за защита на българското кисело мляко и други традиционни наши продукти като българско сирене и кашкавал, съобщиха от пресофиса на евродепутата. \r\nСлед присъединяването на България към ЕС всички български хранителни продукти с географски означения е можело да бъдат защитавани единствено съобразно европейското законодателство и схеми. България обаче близо десетилетие е поддържала паралелен регистър, поради това че е страна по т.нар. Лисабонска спогодба за закрила на наименованията за произход и тяхната международна регистрация, който включва и тези български храни. Това е нарушение на европейското законодателство. В момента срещу страната ни се готви наказателна процедура.\r\nНеков запозна министрите с питанията, които вече е отправил към Европейската комисия, а именно: Каква е формулата, по която се изчисляват глобите, какъв ще е евентуалният им размер и има ли заведена такава процедура срещу други държави членки, които поддържат свои продукти в регистър по Лисабонската спогодба и не са ги защитили, като географски означения.\r\nПри отделните разговори и с министъра на икономиката, и с министъра на земеделието е договорено и постигнато единно мнение, че по въпроса трябва да се действа бързо и да защитим българските традиционни продукти. \r\nМомчил Неков се ангажира с подкрепа и съдействие по казуса на европейско ниво.\r\nКъм момента Гърция е защитила над 100 продукта по европейската схема, включително гръцкото сирене „Фета“, а ние имаме само 2 защитени продукта – българското розово масло и горнооряховски суджук.", "date": "2018.03.08", "title": "Евродепутатът Момчил Неков обсъди с министрите на икономиката и земеделието казуса за защита на българското кисело мляко"}
{"url": "http://www.focus-news.net/news/2018/03/08/2497250/elena-aleksandrova-istorik-v-balgarskata-voenna-istoriya-petar-darvingov-shte-ostane-predi-vsichko-kato-rakovoditel-i-nachalnik-shtab-na-makedono-odrinskoto-opalchenie.html", "text": "В българската военна история Петър Дървингов ще остане преди всичко като ръководител и началник-щаб на Македоно-Одринското опълчение по време на Балканските войни от 1912- 1913 г. Това каза за Радио „Фокус“-Пирин Елена Александрова, историк в Регионален исторически музей-Благоевград. Тя подчерта, че неговата военна кариера започва много по- рано, като тя се свърза с въоръжените опити на населението от Македония  за извоюване на политическа автономия. \r\n„За да си изясним подбудите на неговата военна дейност и избор, трябва да се върнем към някои възлови моменти от биографията на полковник Петър Дървингов. Роден е в град Кукуш през 1875 година. Това е град с будно народно самосъзнание на населението. Подобно на Гоце Делчев, с когото са съграждани и почти връстници, Петър Дървингов  заедно с много будни младежи от Македония завършва Солунската българска мъжка гимназия и още като ученик членува в революционен кръжок, който действа към училището“, каза Александрова. Дървингов показва добри успехи като гимназист, които му създават възможност да продължи образованието си и той избира Висшето военно училище в София, където е приет и завършва с отличие през 1896 година. Като отличен курсант, Дървингов има право на избор за продължаване на военната си кариера. ‚Изборът му се спира върху конния Шуменски гарнизон, където е назначен за командир на конен взвод. Отличната му подготовка във военното дело е причина да бъде назначен като преподавател във военното училище в София, а на 25-годишна възраст е произведен в чин поручик. Въпреки, че кариерата му се развива бляскаво в Българското княжество, Дървингов остава завинаги емоционално свързан с Македония“, каза Александрова.\r\nТя посочи също, че след учредяването на Върховният македоно-одрински комитет, Петър Дървингов се зачислява в него и участва в подготовката и провеждането на Горноджумайското въстание. По думите й в края на август и началото на септември 1902 година Върховният македоно-одрински комитет съсредоточава в Петрич четите на Петър Дървонгов, Тодор Заев, Йордан Стоянов, Владимир Каназирев, Димитър Думбалаков и Костадин Кондов. За база на въстанието е определена Горноджумайската околия, като най-добре подготвена. „Тъй като атака на Горна Джумая не се осъществява, Петър Дървингов и Борис Сугарев с четите си се прехвърлят в Разложко. При село Добърско влизат в бой с турските части. След сражението четите се отправят към Малешевско с цел да вдигнат въстание и да подпомогнат капитан Йордан Стоянов. По време на Илинденско-Преображенското въстание през 1903 година, Дървингов е военен инструктор на четите на Вътрешната македоно-одринска революционна организация, като войвода на чета в Серски революционен окръг и води сражение в Малешевско и Мелнишко“, каза Александрова. \r\nСлед въстанието Петър Дървонгов се връща в България и продължава военната си служба в българската армия. През 1909 година завършва и военна академия в Торино. На 23 септември 1912 г. е създаден щаб на Опълченските дружини, в който взима участие и Петър Дървингов. На 25 септември е назначен за началник-щаб на Македоно-Одриснкото опълчение. „Подобно на много други българи от Македония, той включва името си с участие в Балканската война. Подробно и много обстойно Дървингов описва пътя на опълчението и участието на четите на македоно-одринските доброволци в Балканската война в издадената от него през 1912 година в два тома „История на Македоно-Одрнското опълчение“.\r\nЛора КАЛЧЕВА", "date": "2018.03.08", "title": "Елена Александрова, историк: В българската военна история Петър Дървингов ще остане преди всичко като ръководител и началник-щаб на Македоно-Одринското опълчение"}
{"url": "http://www.focus-news.net/news/2018/03/08/2497247/api-vazstanoveno-e-dvizhenieto-po-pat-ii-16-zverino-eliseyna.html", "text": "Възстановено е движението по път II-16 Зверино – Елисейна. Това съобщиха от пресцентъра на Агенция \"Пътна инфраструктура\".", "date": "2018.03.08", "title": "АПИ: Възстановено е движението по път II-16 Зверино – Елисейна"}
{"url": "http://www.focus-news.net/news/2018/03/08/2497249/blagoevgrad-kmetat-na-bansko-georgi-ikonomov-e-domakin-na-sreshta-v-ramkite-na-misiya-na-predstavitel-na-mezhdunarodniya-sayuz-za-zashtita-na-prirodata-iucn-v-natsionalen-park-pirin.html", "text": "Кметът на Община Банско Георги Икономов е домакин на работна среща в рамките на консултантска мисия на представител на Международния съюз за защита на природата IUCN в Национален парк „Пирин”. Това съобщиха от пресцентъра на Община Банско. В срещата ще вземат участие Херве Летие – експерт към  IUCN, представители на МОСВ, представители на Дирекция „Национален парк Пирин”, както и представители на общините, намиращи се на територията на Националния парк.\r\nЦелта на мисията на международния експерт е да направи преглед на Проекта на Плана за управление на Национален парк Пирин и да удостовери, че същия е в съответствие с решенията на Комитета за световно наследство и обезпечава опазването на обекта.\r\nСлед работната среща се предвижда брифинг с представители на медиите от 16:30 ч. в Заседателната зала на Общинска администрация Банско.", "date": "2018.03.08", "title": "Благоевград: Кметът на Банско Георги Икономов е домакин на среща в рамките на мисия на представител на Международния съюз за защита на природата IUCN в Национален парк „Пирин”"}
{"url": "http://www.focus-news.net/news/2018/03/08/2497252/dobrich-obshtinskoto-predpriyatie-ustoychivi-deynosti-izvarshva-planova-rezitba-na-darvesni-vidove-vav-vsichki-chasti-na-grada.html", "text": "Общинското предприятие „Устойчиви дейности“ извършва планова резитба на дървесни видове във всички части на Добрич. Това каза в интервю за Радио „Фокус” Ивелина Радилова, ландшафтен архитект в отдел „Озеленяване“ в Община град Добрич. „Дейностите за подготовка вече са в ход. Всъщност още през зимата във всички подходящи моменти се стараехме да насмогнем с резитбите на дърветата. Най-вече с извършването на така наречените скелетни резитби, при които се премахват по-дебели, по-централни клони от дърветата. Изобщо всички резитби е добре да се правят преди разлистването, в периода на покой на дърветата и това е едно от основните неща, които в момента правим и през цялата зима извършвахме“, каза Ивелина Радилова. В град Добрич дърветата по улиците и в междублоковите пространства са над 70 000 броя. „И тяхното обслужване е доста амбициозна задача. Затова колегите работят в периода на покой във всеки удобен случай, когато времето позволява. С настъпването на пролетта ще обърнем особено внимание на дърветата в парка и особено във входната част на парка. Там ще бъдат изкастрени клони, които са надвиснали над алеите, пречат на преминаването по тях. Има и няколко стари дървета, които са в лошо състояние, с надвиснали дебели клони над алеите и те ще бъдат премахнати, за да бъдат обезопасени“, посочи още специалистът. \r\n Жулиета НИКОЛОВА", "date": "2018.03.08", "title": "Добрич: Общинското предприятие „Устойчиви дейности“ извършва планова резитба на дървесни видове във всички части на града"}
{"url": "http://www.focus-news.net/news/2018/03/08/2497235/bsp-vav-vrazka-s-tvardeniya-na-gerb-che-monika-stanisheva-e-svarzana-s-deynostta-na-kupuvacha-na-chez-partiyata-ne-nosi-otgovornost-za-nichii-biznes-dela.html", "text": "БСП не носи отговорност за ничии бизнес дела. Това съобщиха от партията във връзка с твърдения на ГЕРБ, че Моника Станишева е свързана с дейността на купувача на ЧЕЗ.\r\n\"Внушенията, които обвързват партията с едни или други частни интереси, са абсурдни, защото БСП е с ясна и последователна позиция - не някой, а държавата да изкупи ЧЕЗ\", посочват още от БСП.", "date": "2018.03.08", "title": "БСП във връзка с твърдения на ГЕРБ, че Моника Станишева е свързана с дейността на купувача на ЧЕЗ: Партията не носи отговорност за ничии бизнес дела"}
{"url": "http://www.focus-news.net/news/2018/03/08/2497256/sofiya-verizhna-katastrofa-mezhdu-betonovoz-dzhip-i-lek-avtomobil-e-stanala-na-bul-aleksandar-malinov-v-posoka-bul-tsarigradsko-shose.html", "text": "Верижна катастрофа между бетоновоз, джип и лек автомобил е станала на бул. „Александър Малинов“, близо до спирката на градския транспорт на 43 блок в квартал „Младост“, посока бул. „Цариградско шосе“, предаде репортер на Радио „Фокус“. Движението е затруднено. На мястото на инцидента има полиция.", "date": "2018.03.08", "title": "София: Верижна катастрофа между бетоновоз, джип и лек автомобил е станала на бул. „Александър Малинов“ в посока бул. „Цариградско шосе“"}
{"url": "http://www.focus-news.net/news/2018/03/08/2497254/kmetat-na-sofiya-yordanka-fandakova-stolichna-obshtina-e-parvata-v-balgariya-koyato-otvori-danni-v-27-informatsionni-masiva.html", "text": "Електронните услуги са начин както да облекчим гражданите и да им осигурим по-качествени и бързи услуги, така и най-голямата гаранция за борба с корупцията на ниво администрация. Стремим се да използваме всяка възможност за развитие на предоставяните услуги. Това каза кметът на София Йорданка Фандъкова в рамките на конференция Е-управлението, услуги за гражданите, която се провежда под патронажа на заместник-министър председателя Томислав Дончев, съобщиха от пресцентъра на Столична община. \r\nСтолична община до този момент осигури връзка на местните данъчни служби и всеки гражданин може да плати данъците си по електронен път. През 2017 година около 4 млн. лева са постъпили чрез тази услуга и хората, които я ползват нарастват всяка година с около 10 процента. \r\nПреди няколко години Столична община въведе електронни услуги съгласно, които за 50 услуги могат да се подават он-лайн заявления. \r\nФандъкова съобщи и за подготовката на пилотен проект, който ще обхване около 20 детски градини. Целта е да се облекчат родителите при записване на дете в детска градина да не носят удостоверенията за раждане и за настоящ адрес. Тази информация ще се получава служебно. Пилотният проект ще започне в около 20 детски градини в началото на следващата учебна година. Столичната община беше първата община, която отвори 27 информационни масива.\r\nПрез тази година предвиждаме отварене на данните на още 23 масива, каза кметът Фандъкова. Това ще са масиви, свързани с Направление \"Архитектура и градоустройство\" и на Център за градска мобилност. \r\nРаботим за създаване на връзка между различните регистри, посочи също столичният кмет. Първата такава възможност е предоставянето на необходимите при процедурите по Закона за обществени поръчки документ за наличие или отсъствие на данъчни задължения към НАП. Тази информацията се получава по служебен път. \r\nРадвам се, че електронните услуги са приоритет на правителството, защото без съвместните усилия на общините и държавата няма как да се справим. Работим изключително активно в работните групи на Държавната агенция за електронно управление, за да идентифицираме общински услуги, които се ползват от най-много хора, да бъдат включени в националната система.", "date": "2018.03.08", "title": "Кметът на София Йорданка Фандъкова: Столична община е първата в България, която отвори данни в 27 информационни масива"}
{"url": "http://www.focus-news.net/news/2018/03/08/2497248/tass-operatsiya-maslinova-klonka-shte-priklyuchi-kam-mesets-may-zayavi-turskiyat-vanshen-ministar.html", "text": "Министърът на външните работи на Турция Мевлют Чавушоглу съобщи, че операцията на въоръжените сили на Турция, „Маслинова клонка“ в сирийския град Африн ще бъде завършена към месец май, предава ТАСС, като се позовава на турския телевизионен канал Haber Turk. \r\nСпоред Haber Turk, турският външен министър също е заявил, че Анкара може да проведе съвместна операция с Багдад на границата между Турция Ирак, след изборите през май в Ирак.  Съответното е било обсъдено в разговор между първия дипломат на Анкара и иракския министър-председател Хайдер ал-Абади. .Тереза Герова", "date": "2018.03.08", "title": "ТАСС: Операция „Маслинова клонка“ ще приключи към месец май, заяви турският външен министър"}
{"url": "http://www.focus-news.net/news/2018/03/08/2497257/evropeyskata-komisiya-izprashta-ofitsialni-uvedomitelni-pisma-na-balgariya-za-neizpalnenie-na-zadalzheniya-na-stranata-ni-proiztichashti-ot-pravoto-na-es.html", "text": "С ежемесечния пакет от решения във връзка с нарушения от страна на държавите членки Европейската комисия (ЕК) предприема правни действия срещу държавите членки, които не изпълняват своите задължения, произтичащи от правото на ЕС. Комисията реши днес да изпрати официални уведомителни писма на България с искане да приведе разпоредбите си за данъка върху добавената стойност (ДДС) в съответствие с правото на ЕС. Това съобщиха от представителството на ЕК в България. \r\nЕдиният от случаите е свързан с факта, че понастоящем малките дружества, търгуващи с горива, са задължени да плащат авансово прекомерно високи суми, за да гарантират, че могат да платят дължимото от тях ДДС. За големите дружества е достатъчно само да внесат гаранция в размер, равен на дължимото по сделките им ДДС. Комисията смята, че националното законодателство не е съвместимо с нормите на ЕС (Директивата за ДДС, Директива 2006/112/ЕО на Съвета) и със свободата на стопанска инициатива (член 16 от Хартата на основните права на ЕС). \r\nОтделно от това България се приканва да промени правилата си за начисляване на дължимия ДДС в случаите когато стопански активи се използват за частни или нестопански цели и когато стопански активи се прехвърлят в друга държава членка. \r\nАко България не предприеме действия по тези две искания в следващите два месеца, Комисията може да изпрати мотивирано становище на българските органи.", "date": "2018.03.08", "title": "Европейската комисия изпраща официални уведомителни писма на България за неизпълнение на задължения на страната ни, произтичащи от правото на ЕС"}
{"url": "http://www.focus-news.net/news/2018/03/08/2497255/kyustendil-transportnata-komisiya-kam-obshtina-dupnitsa-e-izgotvila-vremenni-marshruti-za-dvizhenie-na-avtomobili-zaradi-predstoyashti-remonti-v-zhilishten-kompleks-bistritsa.html", "text": "Транспортната комисия към община Дупница е изготвила временни маршрути за движение на автомобили заради предстоящи ремонти в жилищен комплекс „Бистрица”. Това съобщи за Радио „Фокус” – Кюстендил Христо Апостолов, експерт към Община Дупница. „От 9 март започват същинските дейности по благоустрояването на жилищния квартал, включително подмяна на водопровод и на канализация. Това налага изготвянето на временни маршрути за движение, защото предстои и затваряне на някои улици”, каза Христо Апостолов. По думите му улица „Патриарх Евтимий“ ще бъде затворена в следващите 4 дни, заради изкопните дейности свързани с подмяна на канализацията. От началото на следващата седмица, движението по нея за жителите на село Бистрица ще бъде възстановено. Променя се маршрутът и на градския транспорт, както и някои от спирките. „На по-следващ етап този маршрут ще претърпи нова корекция, за което ще бъде сведена информацията до жителите на града”, каза Христо Апостолов.\r\nВенцеслав ИЛЧЕВ", "date": "2018.03.08", "title": "Кюстендил: Транспортната комисия към община Дупница е изготвила временни маршрути за движение на автомобили заради предстоящи ремонти в жилищен комплекс „Бистрица”"}
{"url": "http://www.focus-news.net/news/2018/03/08/2497253/alsat-m-makedoniya-v-bryuksel-se-provezhda-ministerska-sreshta-za-zapadnite-balkani.html", "text": "В четвъртък министрите на вътрешните работи на страните от Европейския съюз се събират на среща в Брюксел, в рамките на която ще обсъдят сътрудничеството с държавите от Западните Балкани в областта на сигурността и миграцията, предава скопският телевизионен канал „Алсат-М“.\r\n„Въпросите в областта на сигурността и миграцията са важни за сътрудничеството ни със Западните Балкани. Нашето сътрудничество ще помогне за отваряне на вратите за приближаване към ЕС на страните от Западните Балкани“, заяви комисарят по въпросите на вътрешните работи и миграцията Димитрис Аврамопулос малко преди началото на срещата.\r\nСрещата на Съвета на ЕС, който е председателстван от България, ще продължи и в петък. Агенция „Фокус“ припомня:\r\nСъгласно разпространената по-рано информация, обсъжданията ще се отнасят главно за борбата срещу организираната престъпност, контрабандата, за засилване на диалога за борбата срещу тероризма и радикализацията, за засилване на обмена на информация за чуждестранни терористи, както и за засилване сътрудничество в областта на миграцията и граничния контрол.\r\nБрюксел очаква от страните в региона да увеличат институционалния капацитет в тези области, но и да предложат начини за това как ЕС да им окаже съдействие в осъществяване на поставените цели, например чрез сътрудничество с компетентните европейски или международни агенции.\r\nТози път в кулоарите на срещата на министрите на вътрешните работи на страните-членки на ЕС ще бъдат включени и представители на Исландия, Лихтенщайн, Норвегия и Швейцария, информира Съветът на ЕС.\r\n„Дебатът ще бъде общ. Европейската комисия трябва да подготви документ със специфични стъпки, който впоследствие да бъде приет на срещата на върха в София“, съобщи по-рано старши дипломатически източник от Съвета на ЕС.Тереза Герова", "date": "2018.03.08", "title": "„Алсат-М“ (Македония): В Брюксел се провежда министерска среща за Западните Балкани"}
{"url": "http://www.focus-news.net/news/2018/03/08/2497259/ministar-nikolina-angelkova-predstavi-destinatsiya-balgariya-na-berlinskiya-ikonomicheski-forum.html", "text": "Като представител на държавата, председателстваща Съвета на ЕС, искам да подчертая, че живеем във време на предизвикателства за Европа и целия свят, които обаче могат да се превърнат в големи възможности. Това заяви министърът на туризма Николина Ангелкова пред престижния Берлински икономически форум, организиран от Института за културна дипломация. Събитието съвпада с най-мащабното международно туристическо изложение в света ITB в германската столица, съобщиха от пресцентъра на Министерство на туризма.\r\nМинистър Ангелкова подчерта, че най-важният приоритет на българското председателство е европейската перспектива и свързаността на Западните Балкани. През последните две десетилетия постигнахме забележителен напредък. Икономиките в региона растат с 2,6% през 2017 г. и откриват огромни възможности за трансгранично сътрудничество. В туризма приобщаването е факт и ние продължаваме да развиваме проекти за общи продукти, маршрути и услуги, акцентира тя. \r\nБългария има стратегическа позиция, осигуряваща лесен достъп до пазара на над 150 млн. потребители в Югоизточна Европа. Привлякохме над 45 млрд. евро чуждестранни инвестиции през последните 20 години. Близо 4% е ръстът на БВП за 2017 г. и отчитаме второ най-ниско равнище на държавния дълг спрямо БВП в Европа, съобщи министърът пред участниците във форума. Тя допълни, че страната е сред водещите инвестиционна дестинация за ИТ, аутсорсинг на бизнес процеси и производство на автомобилни детайли. България е в топ 10 на държавите в света с най-бърз интернет и на първо място в Европа по покритие на широколентова мрежа, посочи още Николина Ангелкова. \r\nМинистърът изтъкна значението на туризма като структуроопределящ отрасъл на българската икономика, който правителството издигна в национален приоритет. Средностатистическият ръст от 6% на пристигащи у нас туристи през последните 5 години надвишава средното ниво за ЕС и света. Отчетохме близо 8,9 млн. чуждестранни туристи през 2017 г., надхвърляйки броя на българското население. Приходите от международен туризъм възлизат на близо 6,9 млрд. лв. и над 9% ръст спрямо 2016 г., посочи министър Ангелкова. Тя поясни, че разработването на подсектори като културен, бизнес и конгресен туризъм, СПА и уелнес маршрути, винени и гурме турове са сред основните цели на министерството в представянето на България като конкурентна дестинация.\r\nВ рамките на Берлинския икономически форум министър Ангелкова проведе среща и с Марк Донфрийд, генерален директор на Института за културна дипломация в Берлин. Тя представи приоритетите на Българското председателство на Съвета на ЕС, както и създадената Карта на инвестиционните проекти, която Министерството на туризма активно промотира пред чуждестранни предприемачи. Основната ни цел е да превърнем страната в целогодишна туристическа дестинация, която предлага висококачествен продукт, заяви министърът.\r\nНиколина Ангелкова обърна внимание на дигитализацията в туристическия сектор, предизвикателствата и възможностите, които предоставя. Очакваме включването на цифровите технологии да допринесе за устойчивото развитие на туризма в страната, заяви министър Ангелкова. И допълни, че българското Министерство на туризма е първото в международен план, което пуска услуга с възможност за директно споделяне на туристически обекти чрез Chat Extension на Вайбър.", "date": "2018.03.08", "title": "Министър Николина Ангелкова представи дестинация България на Берлинския икономически форум"}
{"url": "http://www.focus-news.net/news/2018/03/08/2497263/nay-mashtabniyat-proekt-za-administrativnata-reforma-shte-bade-predstaven-v-ministerskiya-savet-na-9-mart.html", "text": "На 9 март, петък, от 11.00 часа в Гранитна зала на Министерския съвет ще бъде представен най-мащабният проект с европейско финансиране за административната реформа – Трансформация на модела на административното обслужване. Средствата в размер над 4 милиона лева са от Оперативната програма „Добро управление“, бенефициент е администрацията на Министерския съвет, партньор – Националното сдружение на общините. Това съобщиха от правителствената информационна служба.\r\nПовече от 3 хиляди офиса за административни и обществени услуги в България са анкетирани на място, за да се формира цялостна картина на общуването между гражданите и администрациите. Анализът ще отговори на отворените към момента въпроси – колко услуги се предлагат, как се предоставят, какви документи се изискват, какви такси се събират и на какво нормативно основание. Успешното изпълнение на проекта ще осигури нов потребителски интерфейс към платформата за междурегистров обмен, тестван пилотно в 50 администрации. Най-малко 700 услуги за бизнеса ще бъдат опростени. Предвиденият по проекта модел за регистрова реформа ще обхване съществуващите към момента над 8 хиляди регистъра от гледна точка на качеството и пълнота на данните, рязко намаляване на разходите за поддръжка, гарантиране на предпоставки за служебно събиране на информация. Общата цел на проекта е устойчивост на следващите етапи на административната реформа, комплексно административно обслужване и въвеждане на електронното управление.", "date": "2018.03.08", "title": "Най-мащабният проект за административната реформа ще бъде представен в Министерския съвет на 9 март"}
{"url": "http://www.focus-news.net/news/2018/03/08/2497261/sofiya-vremenno-dvizhenieto-ot-km-16-do-km-18-na-am-trakiya-v-posoka-burgas-se-osashtestvyava-v-izprevarvashtata-lenta-poradi-izvarshvane-na-remontni-deynosti.html", "text": "Временно движението от км 16 до км 18 на АМ \"Тракия\" в посока Бургас се осъществява в изпреварващата лента поради извършване на ремонтни дейности в активната лента. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.08", "title": "София: Временно движението от км 16 до км 18 на АМ \"Тракия\" в посока Бургас се осъществява в изпреварващата лента поради извършване на ремонтни дейности"}
{"url": "http://www.focus-news.net/news/2018/03/08/2497262/vitseprezidentat-iliyana-yotova-shte-otkrie-diskusionen-forum-prava-na-zhenite-na-9-mart.html", "text": "На 9 март 2018 г., от 09.30 часа, в зала „Арена“ на хотел „Арена ди Сердика“ в София, вицепрезидентът Илияна Йотова ще открие дискусионен форум „Права на жените“. Това съобщиха от прессекретариата на държавния глава.", "date": "2018.03.08", "title": "Вицепрезидентът Илияна Йотова ще открие дискусионен форум „Права на жените“ на 9 март"}
{"url": "http://www.focus-news.net/news/2018/03/08/2497260/vitsepremierat-valeri-simeonov-shte-uchastva-v-rabotna-sreshta-v-ramkite-na-konsultantska-misiya-na-iucn-za-np-pirin-v-bansko.html", "text": "Заместник министър-председателят Валери Симеонов ще участва в работна среща в рамките на консултантска мисия на представител на Международния съюз за защита на природата IUCN в Национален парк „Пирин”. Това съобщиха от правителствената информационна служба. \r\nВ срещата е предвидено да вземат участие още Херве Летие – експерт към  IUCN, представители на МОСВ, служители на Дирекция „Национален парк Пирин”, както и кметът на Разлог г-н Красимир Герчев и представители от ръководствата на общините Гоце Делчев, Сандански и Симитли. Домакин на срещата ще бъде кметът на община Банско, г-н Георги Икономов. \r\nЦелта на мисията на международния експерт е да направи преглед на Проекта на Плана за управление на Национален парк Пирин и да удостовери, че същият е в съответствие с решенията на Комитета за световно наследство и обезпечава опазването на обекта. \r\nСлед работната среща се предвижда брифинг с представители на медиите от 16:30 ч. в Заседателната зала на Общинска администрация Банско.", "date": "2018.03.08", "title": "Вицепремиерът Валери Симеонов ще участва в работна среща в рамките на консултантска мисия на IUCN за НП „Пирин“ в Банско"}
{"url": "http://www.focus-news.net/news/2018/03/08/2497231/rumen-petkov-abv-reaktsiyata-na-upravlyavashtite-sled-sluchaya-v-plovdiv-pokazva-na-obshtestvoto-che-darzhavata-na-praktika-ya-nyama-i-horata-tryabva-sami-da-se-grizhat-za-sigurnostta-si.html", "text": "Реакцията на управляващите след случая в Пловдив показва на обществото, че държавата на практика я няма и хората трябва сами да се грижат за сигурността си. Това становище изрази в ефира на „България он еър“ Румен Петков - член на ИБ на АБВ, съобщиха от пресцентъра на партията. Той бе категоричен, че управляващите реагират на случая с предложения за промени в законодателството, които, първо, са закъснели и, второ, - изготвени набързо с една-единствена цел - да тушират поредното обществено напрежение. „За съжаление, така наречения „обрат“ в разследването при този случай мина през няколко етапа на политическата спекулация. Чуха се реплики „Ние, днес, веднага, готови сме с промени в закона“. Е, не е необходимо да се връщаме много назад във времето, тези хора са в настоящия парламент от една година. Защо до сега не внесоха такива предложения за изменения на закона? И сега опитът да се яхне общественото недоволство е много пошла спекула, от която обществото губи“, посочи той. По думите на Петков прибързано предприети действия, които не са мотивирани с истинско желание за налагане на правото и закона, а от популистки подбуди, могат да доведат до проблеми, а също така показват на обществото, че на практика държавата в момента не може да изпълни някои от своите основни функции като гарантирането на сигурността на гражданите. В тази връзка той припомни и неизпълнените предизборни обещания на управляващите за полицай във всяко село. „С действията на държавата в момента се създава впечатление в обществото, че първо се върви след събитията. Това убеждава отделния гражданин, че той трябва да се грижи за себе си сам. И ако ние отиваме на тази крайности - да въоръжаваме всички, каквито гласове прозвучаха, това означава, че много ясно и категорично ни се казва, че на практика нямаме държава“.\r\nРумен Петков взе отношение и по темата със скандалите около сделката с ЧЕЗ и намерението на компанията да съди държавата ни. „Ние за сега бягаме като общество от това каква ще бъде и съдебната процедура, която ЧЕЗ води срещу България. Трябва да си дадем сметка, че утре тези 500-600 млн. лева ще ги плащаме ние. Няма да ги плащат тези, които са вели политически байраци пред централата на това или онова дружество. Тук това, което трябва да направим, е много сериозен анализ на правомощията на КЕВР. Защото ако той има много по-солидни правомощия, в съзвучие с европейската нормативна уредба, нещата може би ще стоят по друг начин“.\r\nНа финала на разговора Петков бе призован за коментар по повод реакцията на Руския патриарх Кирил, който изрази огорчение на тръгване от страната ни заради това, че официалните ни власти, по думите му, са приравнили приноса на Русия за освобождението на България до този на други държави. „Президентът Радев не може да бъде обвинен в пренаписване на историята. След президента Първанов, той е първият български политик, който миналата година, на 9 май, говори, че обединена Европа не би била възможна без Червената армия, че разгрома на фашизма в много голяма степен се дължи на Червената армия. Това е факт, от който много политици, за съжаление, включително и в България, бягат. Второ, патриархът казва „руската имперска армия“. С изключение на Румъния, всички останали са в състава на тази армия. Но ако отиде, например, човек в Тампере, ще види, че на много места пише „Плевен“. Защото много жители на Тампере са били в състава на тази руска имперска армия - финландци, част от които са оставили костите си тук, в името на нашата свобода. И ние да кажем, че това го няма? Президентът Радев точно за това благодари. Не трябва да забравяме и че 5 000 румънски войници са погребани в плевенския край. „Аз не мисля, че може да бъде намерено солидно обяснение и много се надявам, че в най-скоро време руските официални държавни институции ще реагират на това, което, както и патриарсите ни казаха, касае два приятелски и братски народа“, коментира Петков.", "date": "2018.03.08", "title": "Румен Петков, АБВ: Реакцията на управляващите след случая в Пловдив показва на обществото, че държавата на практика я няма и хората трябва сами да се грижат за сигурността си"}
{"url": "http://www.focus-news.net/news/2018/03/08/2497258/plyus-info-makedoniya-srabskiyat-patriarh-iriney-podkrepi-ideyata-za-promyana-na-imeto-na-spts.html", "text": "Сръбският патриарх Ириней заяви, че подкрепя идеята официалното име на Сръбската православна църква да бъде допълнено с Печка патриаршия, предава скопската електронна медия „Плюс Инфо“. \r\nИриней обаче подчерта, че няма да се премести в града, разположен на територията на Косово.\r\n„Патриархът не може да се премести в Печ, Белград все още е административен център. Печ остава като история за нашето минало, където са били патриарсите, архиепископите и независимо от това, което е било, Печ остава исторически център на нашата църква. Приемаме всичко, което допринася за запазването на историята, връзката на нашата църква с Печ“, поясни патриархът.Тереза Герова", "date": "2018.03.08", "title": "„Плюс Инфо“ (Македония): Сръбският патриарх Ириней подкрепи идеята за промяна на името на СПЦ"}
{"url": "http://www.focus-news.net/news/2018/03/08/2497266/blagoevgrad-povdignato-e-obvinenie-na-retsidivist-izvarshil-krazhbi-ot-grobishten-park-i-paraklis-v-sandanski.html", "text": "За около месец, Районна прокуратура – Сандански  приключи воденото срещу С. Н. Й. от гр. Плевен досъдебно производство и внесе обвинителен акт в съда за извършено от него престъпление по чл. 196, ал. 1, т. 2,  вр. с чл. 195, ал. 1, т. 3 пр. 1 и 2 и т. 4, пр. 2,  вр. с чл. 29, ал. 1, вр. с чл. 26,  ал. 1  НК. Това съобщиха от Апелативна прокуратура-София.\r\nНа  26.01.2018 г.  обвиняемият Й. отишъл в гробищния парк на гр. Сандански. Той проникнал в обществената тоалетната, като с кирка изкъртил  алуминиевия профил на  вратата.  От помещението взел 2  врати, прозорец и други  алуминиеви профили, всички на обща стойност 538,38лв. \r\nСлед няколко дни, на 31.01.2018 г. през нощта, С. Й. разбил с арматурна пръчка двата катинара на входната врата на параклиса „Св. Св. Козма и Дамян“, който се намира на партерния етаж на МБАЛ „Югозападна“ – гр. Сандански. От металната каса на храма  взел  28 лв.  на монети. \r\nТова е поредната кражба на рецидивиста, който вече е осъждан  на лишаване от свобода за други извършени от него тежки умишлени престъпления. \r\nПредстои разглеждане на делото от съда.", "date": "2018.03.08", "title": "Благоевград: Повдигнато е обвинение на рецидивист, извършил кражби от гробищен парк и параклис в Сандански"}
{"url": "http://www.focus-news.net/news/2018/03/08/2497269/montana-piyan-shofyor-prichinil-smartta-na-velosipedist-vav-valchedram-e-predaden-na-sad.html", "text": "Окръжна прокуратура–Монтана внесе в съда обвинителен акт срещу В. Е. от с. Якимово, обл. Монтана за причинена от него смърт на велосипедист, при управление на лек автомобил, след употреба на алкохол. Това съобщиха от Апелативна прокуратура-София.\r\nНа 01.11.2015 г. в Якимово се провели избори за кмет. Около  20.30 часа,  в центъра на селото, било организирано празненство от новоизбрания управник, като на присъстващите се раздавало различни видове алкохол. На тържеството пристигнал и обв. Е. който управлявал автомобил марка „Опел“. Същият носел бутилка водка, която решил да сподели със свой познат - св.Н. К. \r\nОколо полунощ  двамата се отправили с колата към гр. Вълчедръм. Автомобилът  управлявал  обвиняемия.  Като пристигнали в града Е. си закупил бутилка уиски и продължил да употребява алкохол. Впоследствие пожелал да си купи  и бира от бензиностанция, но служителите му отказали, тъй като бил видимо пиян. Тогава двамата решили да се върнат в с. Якимово. \r\nВ селото обвиняемият управлявал автомобила със скорост много над допустимата за населеното  място - 85 км/ч. По това време, около 5.30 часа, към дома си, от празнуването в селото, се прибирал пострадалият  Г. А., който се движел с велосипед към дома си. Под въздействие на алкохола и в резултат на високата скорост, обвиняемият загубил  контрол върху управлението на автомобила и блъснал велосипедиста, след което се ударил  в оградата на къща. Въпреки това Е. не останал на мястото на инцидента, за да окаже помощ на  пострадалото лице, не сигнализирал полицията, а напуснал местопроизшествието и изоставил колата извън селото, където по късно автомобилът е намерен от органите на полицията.   \r\nМеждувременно пострадалият от катастрофата Г. А. бил транспортиран до болницата в гр. Лом, където бил настанен на лечение, но вследствие на причинените му травматични увреждания починал. \r\nСлед издирване извършителя на престъплението е установено, че концентрацията на алкохол в кръвта на обвиняемия е 1.80 промила. \r\nПредстои насрочване на разпоредително заседание по делото.", "date": "2018.03.08", "title": "Монтана: Пиян шофьор, причинил смъртта на велосипедист във Вълчедръм, е предаден на съд"}
{"url": "http://www.focus-news.net/news/2018/03/08/2497270/premierat-borisov-i-emirat-na-katar-sheyh-tamim-bin-hamad-al-tani-ne-biva-da-gubim-vreme-tryabva-da-rabotim-za-poveche-investitsii.html", "text": "Министър-председателят Бойко Борисов се срещна с емира на държавата Катар Шейх Тамим бин Хамад Ал-Тани, който е на държавно посещение в България. Фокус на разговорите беше поставен върху възможностите за повече инвестиции от Катар в България, както и инфраструктурните проекти за свързаност на Балканите и Европейския съюз. Това съобщиха от правителствената информационна служба.\r\nПремиерът Борисов запозна емира на Катар с картата на транспортните коридори №4, №8, №9 и №10 и го информира за срещите със Световната банка, Европейската банка за възстановяване и развитие и Европейската инвестиционна банка. Той допълни, че между България и Катар вече е имало няколко добри за бизнеса и свързаността сделки, но е дошло времето двете страни да си поставят по-амбициозни задачи в сферата на инвестициите. \r\nЕмирът на Катар Шейх Тамим бин Хамад Ал-Тани поздрави премиера Борисов за председателството на ЕС и изрази увереност, че то ще бъде успешно. „Договорихме се, че вече не бива да губим време в говорене, трябва да работим. Затова обсъдихме няколко стъпки за сближаването между нашите две страни и по-конкретно в сферата на инвестициите“, каза емирът на Катар.\r\nПо време на срещата на специална церемония бяха подписани и три меморандума за сътрудничество в областта на енергетиката, образованието и младежта и спорта. \r\nВ сферата на енергетиката Шейх Мухаммад бин Абдулрахман Ал Тани - вицепремиер и министър на външните работи на Катар и министърът на енергетиката Теменужка Петкова подписаха меморандум, който позволява двете страни да си сътрудничат при изграждането на нова инфраструктура за доставки на втечнен или компресиран природен газ от Катар за страната ни и региона на Югоизточна Европа. България и Катар ще подкрепят участието на своите национални енергийни компании в съвместни проекти в областта на проучването, добива, преноса и дистрибуцията на въглеводороди. Те ще разгледат конкретни варианти за съвместни дейности, включително чрез създаване на смесена компания или други механизми. \r\nМинистърът на младежта и спорта Красен Кралев и министърът на културата и спорта на Катар Салах Бин Ганим Ал Али подписаха Меморандум за разбирателство, който цели насърчаването на развитието на програми за младежки и спортен обмен, координиране на позиции и мнения по време на световни и международни форуми, свързани с младежкия сектор, обмен на информация и предложения въз основа на интересите на младежките центрове и спортните федерации в България и в Катар. \r\nВ сферата на висшето образование ректорът на Софийския университет „Св. Климент Охридски“ проф. дфн Анастас Герджиков и президентът на Катарския университет д-р Хасан Рашед Ал-Дерхам  подписаха меморандум за сътрудничество с цел установяване на ефективни академични отношения и културни връзки. Документът предвижда двете институции да съдействат за обучението и развитието на академичния състав, както и в обмена на знания и опит и осъществяване на съвместна дейност в различните сфери на науката и образованието.\r\nДвамата лидери приветстваха подписването на документите, а емирът Шейх Тамим бин Хамад Ал-Тани използва случая да покани българския премиер Бойко Борисов на посещение в Катар и благодари за сърдечното посрещане в Министерския съвет.", "date": "2018.03.08", "title": "Премиерът Борисов и емирът на Катар Шейх Тамим бин Хамад Ал-Тани: Не бива да губим време, трябва да работим за повече инвестиции"}
{"url": "http://www.focus-news.net/news/2018/03/08/2497268/bsp-i-sayuzat-na-patriotichnite-sili-zashtita-se-obediniha-okolo-identichni-pozitsii.html", "text": "Идентични позиции по Истанбулската конвенция - подкрепа за референдума, категорично разваляне на сделката с ЧЕЗ и произнасяне на прокуратурата за произхода на капитала й. Това са позициите, около които се обединиха БСП и Съюзът на патриотичните сили „Защита” по време на провела се среща между двете партии, съобщават от пресцентъра на БСП. По време на разговорите стана ясно още, че и двете страни са на мнение, че в подобни сделки, като тази с ЧЕЗ, касаещи националната сигурност на страната, държавата трябва да оказва необходимия контрол. И БСП, и Съюзът на патриотичните сили „Защита” смятат, че референдумът за Истанбулската конвенция е гаранция, че мнението на суверена ще бъде зачетено.\r\nДвете партии изразиха обща тревога от духовната, икономическа и нравствена криза в страната. Те имат желание за бъдещо сътрудничество по темите- патриотичното възпитание, националната сигурност, родолюбие, историческото наследство, както и недопускане на изкривяване на факти и събития от историята на страната.", "date": "2018.03.08", "title": "БСП и Съюзът на патриотичните сили „Защита” се обединиха около идентични позиции"}
{"url": "http://www.focus-news.net/news/2018/03/08/2497272/vecher-makedoniya-cherna-gora-se-podgotvya-za-legalizatsiya-na-ednopolovite-brakove.html", "text": "Черна гора подготвя въвеждането на модел, който ще даде възможност на еднополовите партньори да узаконят своята връзка, съобщава македонското електронно издание „Вечер“. .\r\nНа фона на услията на страната за членство в Европейския съюз, Подгорица може да приеме Закон за гражданско партньорство, става ясно от медийни доклади, в които се отбелязва, че по него се работи вече две години. \r\nТемата за хомосексуалните бракове в Черна гора бе повдигната след „Парад на гордостта“ през 2015 г. От Министерството за човешки и малцинствени права неофициално заявиха, че бъдещият правен акт следва да се прилага при условията, валидни в страната, без да се пренебрегва опитът на Дания, Нидерландия или Франция.Тереза Герова", "date": "2018.03.08", "title": "„Вечер“ (Македония): Черна гора се подготвя за легализация на еднополовите бракове"}
{"url": "http://www.focus-news.net/news/2018/03/08/2497274/ivan-totev-kmet-na-plovdiv-predlagame-novoto-galeriyno-prostranstvo-na-myastoto-na-bivshiya-detmag-da-nosi-imeto-2019.html", "text": "Новото галерийно пространство в Пловдив, което ще бъде изградено на мястото на „Детмаг“, да носи името „2019“. Това предложи кметът на града инж. Иван Тотев пред журналисти, предаде репортер на Радио „Фокус“ – Пловдив. „Взехме съгласието на собствениците и очакваме старт на дейностите до три месеца и до края на годината галерията трябва да бъде готова“, каза Иван Тотев. По думите му общата стойност на проекта е 1 100 000 лева. „Всички процедури са съгласувани с фондация „Пловдив 2019“, каза Иван Тотев. Архитектите, които работят по изграждането на новата галерия, предвиждат входът на галерията да се запази. Тя ще бъде на два етажа. На първия етаж ще бъде изградена малка зона за подготовка на картини, голяма рецепция. \r\n„Заложили сме на класическата схема на затворена изцяло изолирано вътрешно пространство с постоянна температура 20-25 градуса, и влажност на въздуха до 45 процента“, каза архитект Петко Костадинов. По думите му на партерния етаж ще се разруши едната стена, за да се отвори пространството, а до втория етаж ще се стига по стълба, която ще позволи обходно разглеждане на галерията. Пространството в новоизградената галерия ще бъда изцяло затворено и изолирано с постоянна температура 20 градуса през зимата и 25 градуса през лятото, а влажността на въздуха ще стига до 45%. „Предвидили сме голям асансьор, който ще може да превозва 18 човека едновременно, както и по-големи картини“, каза арх. Петко Костадинов. Той коментира, че входът на галерията ще се запази. По думите на кмета Иван Тотев галерията ще бъде управлявана от община Пловдив. „Ще бъде използвана само срещу заплащане, което означава че ще възстановяваме ДДС и затова няма как да я даваме безвъзмездно“, поясни Тотев.\r\nТой коментира, че до този момент няма подадена жалба за проекта на галерията на Гладстон 32 и че във вторник е изтекъл срокът за обжалване. „Това означава, че следващата седмица може да бъдат отворени офертите“, каза Иван Тотев.\r\nВесела КРЪСТЕВА", "date": "2018.03.08", "title": "Иван Тотев, кмет на Пловдив: Предлагаме новото галерийно пространство на мястото на бившия „Детмаг“ да носи името „2019“"}
{"url": "http://www.focus-news.net/news/2018/03/08/2497271/pernik-kmetat-vyara-tserovska-provede-parva-rabotna-sreshta-po-povod-proekt-svarzan-s-transgranichnoto-satrudnichestvo-sas-srabskiya-grad-leskovats.html", "text": "Кметът на Перник Вяра Церовска проведе първа работна среща  по повод проект, свързан с трансграничното сътрудничество между Перник и сръбския град Лесковац. Това съобщиха от Общината. Работната тема,  която беше обсъдена, е свързана с туризма на двете общини. В нея са включени фестивалът на сръбската скара – Рощилиада   и Международният фестивал на маскараните игри „Сурва“. \r\nВ срещата взе участие зам.-кметът Денислав Захариев , Иван Искренов – началник отдел „Подготовка и управление на проекти“  и представители на туристическа организация в Лесковац – Милан Петкович, Цоич Ранко и Миодрат Милкович, както и Горан Миленкович от Център за развитие. \r\n „Темата е интересна и нашият фестивал „Сурва“ е член на Федерацията на европейските карнавални градове.  Той е най-авторитетната в България и на Балканите изява на традиционни народни игри и обичаи с маски. „Сурва“ популяризира достигнали до днес варианти на древна ергенска обредност, част от българската фолклорна традиция. С конкурсната си програма фестивалът е среща и надпревара на живите ú носители, най-популярни с наименованията „сурвакари“ и „кукери“, обясни  кметът Вяра Церовска на представителите от сръбската  страна, които също разказаха за техния фестивал. Следващата работна среща е насрочена за идната седмица.", "date": "2018.03.08", "title": "Перник: Кметът Вяра Церовска проведе първа работна среща  по повод проект, свързан с трансграничното сътрудничество със сръбския град Лесковац"}
{"url": "http://www.focus-news.net/news/2018/03/08/2497265/ministerstvo-na-okolnata-sreda-i-vodite-nyama-opasnost-ot-navodneniya-pokazva-sastoyanieto-na-kompleksnite-i-znachimi-yazoviri-nablyudavani-ot-mosv.html", "text": "Опасност от наводнения няма, сочи състоянието на наблюдаваните от Министерството на околната среда и водите (МОСВ) комплексни и значими язовири. Това съобщиха от МОСВ. Регистрираното преливане на язовир „Тича“ в момента е 2 м3/сек. Притокът към язовира за последното денонощие е намалял, а преливните количества към момента не представляват опасност за населението и инфраструктурата по поречието на реката след язовирната стена. Изпусканите през основните изпускатели количества, както и тези, преливащи през преливните съоръжения, не създават потенциално опасни ситуации за населението. Коритата на реките след язовирните стени са в добро състояние и проводимостта им е осигурена. \r\nОтговорните институции са предприели превантивни действия и са създали организация и координация за недопускане на потенциален риск от наводнения поради възникналата хидрометеорологична обстановка в страната, вследствие  обилния снеговалеж, покачването на температурите и снеготопенето.\r\nСъгласно приложение №1 към чл.13 ал.1, т.1 от Закона за водите, комплексните и значими язовири са 53. Сумата от наличните в тях завирени обеми към 8. 03. 2018 г. е 4806,5 млн. м3 и представлява 74,1 % от сумата на общите им обеми. Според основното им предназначение наличните в тях завирени обеми са както следва:\r\n-\tпитейно-битово водоснабдяване – 88,5 % от общия им обем;\r\n-\tнапояване – 60,5 % от общия им обем;\r\n-\tенергетика – 81,5 % от общия им обем.\r\nНаличните завирени обеми в язовирите с трансгранично влияние:\r\nКаскада „Арда“:\r\n- Язовир „Кърджали“ - 477,611 млн. м3, което е 96,1% от общия му обем;\r\n- Язовир „Студен кладенец“ – 352,902 млн. м3, което е 91,0 % от общия му обем;\r\n- Язовир „Ивайловград“ – 120,531 млн. м3, което е 76,9 % от общия му обем.\r\nКаскада „Горна Тунджа“:\r\n- Язовир „Копринка“ – 61,739 млн. м3, което е 43,4 % от общия му обем;\r\n- Язовир „Жребчево“ – 176,716 млн. м3, което е 44,2 % от общия му обем.\r\nСъс запълване над 90 % към 8 март са следните комплексни и значими язовири: „Йовковци“, „Среченска бара“, „Тича“, „Камчия“, „Ясна поляна“, „Ахелой“, „Мандра“, „Въча“, „Кричим“, „Боровица“, „Кърджали“, „Студен кладенец“, „Розов кладенец“ и „Пчелина“. \r\nЧрез месечен график са предписани определени обеми на 21 язовира, които да не се надвишават, с цел плавно и контролирано изпускане на водни маси за осигуряване на свободен обем в тях.\r\nЕксплоатационните дружества са предприели мерки за изпълнение на условията, поставени в графика. Намаляването на обема се извършва чрез увеличена работа на ВЕЦ и/или контролирано изпускане през основен изпускател, като предвид предстоящия летен сезон и нуждите на населението от питейна вода, ще бъде гарантирано водоснабдяването.\r\nЗа осигуряване на свободен обем контролирано се изпускат язовирите: „Йовковци“, „Ястребино“, „Бели Лом“, „Тича“, „Съединение“, „Георги Трайков“, „Порой“, „Ахелой“, „Ясна поляна“, „Малко Шарково“ и „Тракиец“.\r\nПрез преливните съоръжения преливат язовирите: „Йовковци“, „Камчия“, „Ясна поляна“, „Боровица“, „Тича“ и „Пчелина“.\r\nПри язовирите „Боровица“ и „Пчелина“, преливните количества и притока за последното денонощие се запазват в границите на тези от предишното денонощие, като не са регистрирани проблеми при преливането. \r\nПритокът към язовирите  „Ясна поляна“ и „Йовковци“ намалява. При язовир „Камчия“ се регистрира покачване на притока и преливното водно количество. Преливането на язовира към момента не създава предпоставки за вредно въздействие на водите. Коритото на реката след язовирната стена е с осигурена проводимост, като язовир „Георги Трайков“ разполага със свободен обем и се изпуска към момента контролирано, с цел поемане на количествата от язовир „Камчия“.", "date": "2018.03.08", "title": "Министерство на околната среда и водите: Няма опасност от наводнения, показва състоянието на комплексните и значими язовири, наблюдавани от МОСВ"}
{"url": "http://www.focus-news.net/news/2018/03/08/2497273/veliko-tarnovo-oblastnata-direktsiya-na-mvr-e-na-12-to-myasto-v-stranata-po-razkrivaemost-na-prestapleniya.html", "text": "Областна дирекция на МВР – Велико Търново е на 12-то място в страната по разкриваемост на престъпления. Това каза пред журналисти директорът ст. комисар Димитър Машов след проведения годишен отчет-анализ за дейността на Дирекцията, предаде репортер на Радио „Фокус” – Велико Търново. Той допълни, че регистрираните престъпления през 2017 година са 3271, докато през 2016 година те са били 3179. „Има леко увеличение на регистрираните престъпления, но за сметка на това има по-добра разкриваемост в сравнени с предходната година”, посочи гл. комисар Машов. Той допълни, че за изминалата година тя е 57,29% при 57,16% за 2016 година. По думите му добрите резултати се дължат на екипната работа между Областната дирекция, Прокуратурата и Съда. Директорът на великотърновската полиция посочи, че единият от основните приоритети, по които Дирекция работи, е превенцията. За изминалата година са отчетени много добри резултати и по направление ограничаване на наркоразпространение, както и на разпространение на стоки без акциз. Спестените средства за бюджета от тези дейности са в размер на около 208 000 лева.\r\nНа годишния отчет-анализ на дейността на ОД МВР – Велико Търново присъстваха зам.-главният комисар на МВР гл. комисар Георги Арабаджиев и зам.-директорът на ГДБОП ст. комисар Стоян Темелакиев.\r\nНадежда КРЪСТЕВА", "date": "2018.03.08", "title": "Велико Търново: Областната дирекция на МВР е на 12-то място в страната по разкриваемост на престъпления"}
{"url": "http://www.focus-news.net/news/2018/03/08/2497278/hristo-smolenov-rusenskiyat-komitet-za-ekologichna-zashtita-beshe-kato-burya-ot-neregionalen-harakter-v-inache-zastoyaliya-politicheski-zhivot-na-stranata.html", "text": "Русенският комитет за екологична защита беше като буря от нерегионален характер в иначе застоялия политически живот на страната. Това коментира в предаването „Екологичен резонанс“ на Радио „Фокус“ Христо Смоленов, инициаторът за създаването на обществения комитет – първата истинска дисидентска организация у нас. Експертът определи като бюрократично-командна тогавашната система, която комитетът е успял да разклати до такава степен, че участниците да станат жертва на психологическа война и организационни репресии: „За русенския комитет се заговори като за екохуманистична организация. И тя положи началото на „Екогласност“ - движение за защита на хората. Сега, когато е модерно зеленото да се свежда до борба за гущерите, буболечките - биоразнообразие, което е много хубаво, но се забравя, че в България традициите на екологичната съпротива започнаха от хуманистичната борба. От хуманистичната нагласа на тези 600 души, участниците в комитета“, коментира Христо Смоленов. Той определи краткия живот на Русенския комитет за екологична защита като епизод, от който е започнало едно от най-съществените направления в съпротивата на българския народ срещу системата. Експертът уточни актуалността на тази позиция и днес, когато според него има нужда от нова форма на екологична съпротива.", "date": "2018.03.08", "title": "Христо Смоленов: Русенският комитет за екологична защита беше като буря от нерегионален характер в иначе застоялия политически живот на страната"}
{"url": "http://www.focus-news.net/news/2018/03/08/2497276/sport-prezidentat-trenyorat-i-polovinata-titulyari-na-pszh-shte-badat-izgoneni-ot-park-de-prens.html", "text": "Огромна чистка в ПСЖ се задава след загубата с 1:2 от Реал Мадрид в осминафиналите на Шампионската лига, която за пореден път изпепели надеждата на парижани, че всеки трофей може да се купи с най-скъпите звезди. Според френските медии собствениците на клуба от катарската кралска фамилия са бесни, че въпреки колосалните инвестиции отборът не може да оправдае очакванията за триумф в Европа. Треньорът Унай Емери е сигурен пътник. Катарците са категорични, че наследникът му трябва да бъде италианец. Първият им избор е Антонио Конте, но като вариант е спряган и Масимилиано Алегри. Заедно с Емери със сигурност си тръгват и половината титулярен състав от мача с Реал. Списъкът започва с вратарите Ареола и Кевин Трап. Договорът на Тиаго Мота изтича през лятото и няма да бъде подновяван. Колегата му в халфовата линия Марко Верати най-вероятно ще го отнесе заради червения картон, който си изкара срещу Реал, след като шефовете на „Парк де Пренс“ в прав текст обявиха, че това е убило мача. Анхел Ди Мария пък се очертава да бъде пратен на сергията в името на финансовия феърплей. Глави обаче ще хвърчат и по високите етажи. Президентът Насер Ал Келайфи, който управлява в Париж като личен наместник на емира на Катар - Тамим бин Хамад Ал Тани, също е заложен на дузпата. Когато през 2011 г. катарците купиха клуба Ал Келайфи обеща на благодетелите си в Доха, че до пет години ще им донесе трофея в Шампионската лига. Седем години по-късно ПСЖ никога не е изглеждал по-далеч от него, от самия старт на проекта. Освен това персоналните гафове на Келайфи станаха прекалено много. Навремето точно заради него бившият треньор Лоран Блан измъкна колосална неустойка, след като подписа нов договор малко преди да бъде уволнен. Емери също бе личен избор на Келайфи. Ако слуховете че Неймар може да напусне през лятото се окажат верни, цялото му управление ще се окаже пълна катастрофа, както и представянето на ПСЖ във вторник вечер.\r\nВенцислав ДРАГОМАНОВ", "date": "2018.03.08", "title": "Спорт: Президентът, треньорът и половината титуляри на ПСЖ ще бъдат изгонени от „Парк де Пренс\""}
{"url": "http://www.focus-news.net/news/2018/03/08/2497277/veliko-tarnovo-zam-kmetat-gancho-karabadzhakov-otkri-traditsionnata-kandidatstudentska-borsa-v-grada.html", "text": "Заместник-кметът на Община Велико Търново Ганчо Карабаджаков откри днес в Изложбени зали \"Рафаел Михайлов\" станалата традиционна кандидатстудентска борса. това съобщиха от Общината.\r\nТой се обърна към участващите с приветствени думи и припомни огромната роля на Старата столица в опазване и развиване на българската духовност, култура и образование.\r\nЗаместник кмета подчерта, че това и подобни събития имат свой важен принос в отстояване на статута на Велико Търново на престижен и авторитетен образователен и научен център в България и в чужбина.\r\nГосподин Карабаджаков пожела успешно презентиране на българските университети и увери присъстващите, че Велико Търново е сред най-добрите градове в страната, както за получаване на добро образование, така и за стартиране на кариера.\r\nВ рамките на събитието българските университети традиционно представят своите кандидат студентски програми, факултети, бакалавърски, магистърски програми, както и възможностите за старт и израстване в кариерата.", "date": "2018.03.08", "title": "Велико Търново: Зам.-кметът Ганчо Карабаджаков откри традиционната кандидатстудентска борса в града"}
{"url": "http://www.focus-news.net/news/2018/03/08/2497264/civilmediamk-makedoniya-makedonski-grazhdanski-organizatsii-obvinyavat-gartsiya-v-genotsid.html", "text": "Редица македонски неправителствени организации обвиняват Гърция за престъпления срещу човечеството и „геноцид“ срещу „македонци\" от 1913 г., предава скопската електронна медия Civilmedia.mk, като се позовава на гръцкия вестник „Ефимерида\".\r\nВ публикацията на изданието се подчертава, че със съвместно изявление за държавната информационна агенция на Турция, четири неправителствени организации от Македония призовават Гърция да признае нарушаването на човешките права, както и престъпленията срещу човечеството, военните престъпления и геноцида срещу „македонското малцинство“, извършени през 1913 г. \r\nСпоред неправителствените организации гръцкото правителство продължава политиката за отричане на етническата идентичност на македонското малцинство. Те настояват за формиране независима разследваща комисия, която да разследва нарушенията на човешките права и престъпленията, извършени срещу македонците в Гърция преди повече от век. \r\n„Гръцкото правителство трябва да се справи с миналото си и публично да признае и да се извини за престъпленията срещу човечеството, военните престъпления и геноцида, които извърши срещу македонското малцинство в Гърция през 1913 г.\", категорични са неправителствените организации.\r\nСъщо така, гръцката медия съобщава, че е подписана съвместна декларация от Международното движение за македонски човешки права, Обединената македонска диаспора, Световния македонски съвет и Световния македонски координатор. В декларация, издадена от общото им представителство в Женева, се казва, че народът на Македония вече не може да носи неприемливите тежест на неправдата, понесени от Гърция, ООН, Европейския съюз и НАТО чрез текущите „преговори\" за името на страната , които са започнали през 1993 г.\r\n„Това е първият случай в историята на човечеството на такъв международно оркестриран натиск върху цял народ за самоунищожение – натиск, който прилагат нациите и организациите“, привежда гръцкото издание цитат от декларацията на организациите.Тереза Герова", "date": "2018.03.08", "title": "Civilmedia.mk (Македония): Македонски граждански организации обвиняват Гърция в геноцид"}
{"url": "http://www.focus-news.net/news/2018/03/08/2497275/zam-glavniyat-sekretar-na-mvr-gl-komisar-georgi-arabadzhiev-raboti-se-po-nyakolko-versii-za-ubiystvoto-na-biznesmena-petar-hristov.html", "text": "Работи се по няколко версии за убийството на бизнесмена Петър Христов. Това съобщи пред журналисти във Велико Търново зам.-главният секретар на МВР гл. комисар Георги Арабаджиев, предаде репортер на Радио „Фокус” – Велико Търново. Той посочи, че разследването продължава. „Сигурни сме, че това престъпление ще бъде разкрито. Има хора, които работят по случая. Никой, който не е пряко ангажиран със случая, не трябва да коментира. Хората, които работят конкретно по този случай, те трябва да дадат информация, когато преценят. Непрофесионално е аз да коментирам”, заяви гл. комисар гл. комисар Георги Абаджиев.„Фокус” припомня, че днес се навършват два месеца от показния разстрел на Петър Христов. Бизнесменът бе убит на 8 януари сутринта в София. 49-годишният мъж бе прострелян на улица „Ралевица“ в кв. „Манастирски ливади“. Откаран бе в тежко състояние във Военномедицинска академия и въпреки оказаната лекарска помощ, почина 30 минути по-късно. Петър Христов е роден на 17 ноември 1968 г. в Силистра, но израства в село Самоводене, Велико Търново, където завършва основното си образование. През 1983 г. е приет в експериментална паралелка в Средно сержантско военно училище „Георги Измирлиев” – Горна Оряховица. Завършва висшето военно училище във Велико Търново през 1991 г. През 2000 г. се дипломира и като магистър по финанси в Свищовската стопанска академия.\r\nПетър Христов е председател на борда на директорите на „Пропъртис Мениджмънт Груп“, която е собственик на млечната компания „Лактима“ ЕАД ,която е приемник на бившето предприятие „Млечна промишленост“. Холдингът обединява дружества от хранително-вкусовата промишленост, инфраструктурата, строителството, туризма, финансови и консултантски компании и пр. Участва още в редица проекти, сред които е и изграждането на модерно депо за отпадъци във Велико Търново. Христов притежаваше „Захарни заводи“ в Горна Оряховица.\r\nНосител е на две награди като финансов благодетел в района, Член е на Съвета на настоятелите на Великотърновския университет. Дълго време Христов отделяше средства за лечението на Мануела Горсова, която пострада тежко при катастрофата, предизвикана от Максим Стависки през 2007 г.\r\nПетър Христов е човекът, от когото тръгва делото „Наглите“ – той свързва служителите на МВР с представител на престъпния свят, готов за първи път да разкаже за групата за отвличания.\r\nИмето на Христов е свързано с делото срещу шефа на ТЗ БОП във Велико Търново Орлин Тодоров, по време на което става ясно, че от МВР към Петър Христов има теч на информация по текущи досъдебни производства. Тодоров е осъден условно за неправомерно изнасяне на информация от СРС – включително към Петър Христов, разследването срещу него се превърна в повод за повдигане на обвинения и срещу бившия вицепремиер и министър на вътрешните работи Цветан Цветанов, по-известно като делото за трите „Не!!!“, по което Петър Христов е свидетел. По това дело Цветанов беше оправдан.\r\nНадежда КРЪСТЕВА", "date": "2018.03.08", "title": "Зам.-главният секретар на МВР гл. комисар Георги Арабаджиев: Работи се по няколко версии за убийството на бизнесмена Петър Христов"}
{"url": "http://www.focus-news.net/news/2018/03/08/2497280/oblastniyat-upravitel-na-plovdiv-zdravko-dimitrov-nivata-na-vsichki-yazoviri-na-teritoriyata-na-oblastta-sa-v-normite.html", "text": "Нивата на всички язовири на територията на област Пловдив са в нормите. Това съобщи за Радио „Фокус”-Пловдив областният управител Здравко Димитров. Превантивната работа по язовирите е започнала още през есента, зимата също е имало изпускане на водите им. На територията на областта има 240 язовира, като сред тях около 35 – 40 водоема, малки и големи са потенциално опасни. Прегледите по язовирите се извършват периодично.\r\n„В областта няма и опасни свлачища”, каза още Здравко Димитров.\r\nЦветана ТОНЧЕВА", "date": "2018.03.08", "title": "Областният управител на Пловдив Здравко Димитров: Нивата на всички язовири на територията на областта са в нормите"}
{"url": "http://www.focus-news.net/news/2018/03/08/2497279/blagoevgrad-vazstanoveno-e-elektrozahranvaneto-na-osvetlenieto-v-kriviya-tunel-na-pat-i-1-simitli-kresna.html", "text": "Възстановено е електрозахранването на осветлението в Кривия тунел на път I-1 Симитли-Кресна. Това съобщиха от Агенция \"Пътна инфраструктура\".", "date": "2018.03.08", "title": "Благоевград: Възстановено е електрозахранването на осветлението в Кривия тунел на път I-1 Симитли-Кресна"}
{"url": "http://www.focus-news.net/news/2018/03/08/2497281/shumen-vodnite-niva-na-yazovirite-i-rekite-v-obshtinata-ne-predstavlyavat-opasnost-za-naselenieto.html", "text": "Водните нива на язовирите общинска собственост към момента не представляват опасност за населението. Това съобщиха от пресцентъра на Община Шумен. Количеството вода във водоемите е в рамките на разпоредените от областната комисия обеми. Това констатираха специалисти от общината при поредната проверка от началото на зимния период, извършена по разпореждане на кмета Любомир Христов. На територията на община Шумен има 14 язовира, като 12 са общинска собственост, 1 – държавна собственост и 1 – частна собственост. След подадената информация от Напоителни системи, че е започнало контролираното изпускане на язовир „Тича“ и изтичането на водата и през преливника, днес бе извършена проверка на река „Камчия“. Установено е, че водното ниво слабо се е повишило и също не представлява заплаха на населението. На кметовете, кметските наместници на населените места и главните специалисти на кварталите, на чиято територия се намират язовири, напоителни канали, поречия и дерета, е разпоредено постоянно наблюдение и контрол. По информация на Националния институт по метеорология и хидрология при БАН пикът на повишение на водните нива е днес, 8 март. Не се очаква увеличение на водните количества през следващите дни, тъй като снегът почти навсякъде е разтопен.", "date": "2018.03.08", "title": "Шумен: Водните нива на язовирите и реките в общината не представляват опасност за населението"}
{"url": "http://www.focus-news.net/news/2018/03/08/2497282/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще посветим на най-умелият български дипломат през Средновековната история на България – цар Иван Асен II. На 9 март се навършват 788 години от славната му победа над Теодор Комнин при Клокотница и 800 години от провъзгласяването му за цар на българите. Община Асеновград организира програма по случай честването на бележитите годишнини, която започна още на 7 март. Какви събития предстоят на самия 9 март ще ни каже Даниела Костова, главен експерт в отдел „Култура“ на Общината.\r\nПри царуването на Иван Асен II  границите на България отново достигат до три морета. Българският владетел е известен с добре премислените династически бракове, които укрепват държавата политически и осигуряват териториални разширения. Още за могъществото на българската държава при цар Иван Асен ІІ, управлявал от 1218 до 1241 година, ще ни разкаже историкът и директор на Историческия музей в Асеновград Иван Дуков.\r\n9 март е и патронен празник на ПГ „Цар Иван Асен II” в Асеновград. Учениците участват активно в културните прояви, организирани от Общината през цялата година. Те ще се включат и в честванията 788 години от битката при Клокотница и 800 години от провъзгласяването на Иван Асен II за цар на българите. Наш събеседник във втората част на предаването ще е Йордан Дуков, директор на ПГ „Цар Иван Асен II”, с когото ще разкажем за историята на учебното заведение, за възможностите, които предлага на учениците. Ще поговорим също за постиженията на възптаниците на гимназията и за това колко голяма отговорност е да се ръководи училище, носещо името на цар Иван Асен II.\r\nТретият национален литературен конкурс за ученическо есе „Наследник съм на цар Иван Асен ІІ“ приключи. Победителите ще бъдат оповестени и наградени на 9 март на специална церемония  пред паметника на патрона на Асеновград. Колко са участниците тази година и колко е успешно третото издание на конкурса? Резултатите ще обобщи Мариана Дафчева, председател на читалище „Родолюбие“, което е организатор на литературния конкурс.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.03.08", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/03/08/2497283/dots-petar-nenkov-istorik-navarshiha-se-81-godini-ot-rozhdenieto-na-parvata-v-sveta-zhena-kosmonavt-valentina-tereshkova.html", "text": "Навършиха се 81 години от рождението на първата в света жена-космонавт - Валентина Терешкова. Това каза за Радио „Фокус” – Пловдив историкът доц. д-р Петър Ненков. Тя е родена на 6 март 1937 г. в село Болшое Масленниково, Ярославска област на Съветските републики. След средното училище работи във фабрика за автомобилни гуми, а после учи инженерство. Занимава се с парашутизъм. Има 90 скока и звание заслужил майстор на спорта.\r\nПрез 1962 г. е включена в женския космонавтски отряд, където остава до 1997 г. Валентина Терешкова е избрана сред повече от 400 кандидатки. С нея са избрани още Татяна Кузнецова, Ирина Соловьова, Жана Йеркина и Валентина Пономарьова.\r\nНа 16 юни 1963 г. Валентина Терешкова лети на борда на „Восток 6“ и става първата жена в космоса. Нейният псевдоним за полета е Чайка. Едновременно на орбита се намира космическият кораб „Восток 5“, пилотиран от космонавта Валери Биковски. В деня на полета е повишена от звание лейтенант в звание капитан. Никоя от другите 4 жени, избрани с Терешкова, не е летяла. Въпреки плановете за други полети с участие на жени минават 19 г., преди следващата жена – Светлана Савицка, да участва в космическа мисия.\r\nСлед полета в космоса Терешкова завършва с отличие Военно-въздушната инженерна академия „Н. Е. Жуковски“ и се дипломира, като инженер-космонавт през 1969 г. През същата година женската космонавтска група е разпусната.\r\nПрез 1977 г. тя защитава докторат по инженерство, автор е на над 50 научни работи, професор. Има военно звание генерал-майор от авиацията.\r\nНа 22 януари 1969 г. оцелява при атентат срещу срещу Леонид Брежнев, предприет от бившия съветски офицер Виктор Илин, стрелял погрешно по колата с космонавтите Георгий Береговой, Алексей Леонов, Андриян Николаев, Валентина Терешкова. Тя заема редица отговорни постове, включително депутат във Върховния съвет на СССР и член на ЦК на КПСС. През 1968 – 1987 г. оглавява Комитета на съветските жени.\r\nПрез 1987 – 1992 г. е председател на Президиума на Съюза на съветските дружества за дружба и културни връзки с чужбина.\r\nПоследният неин държавен пост до 2006 г. е ръководител на Росзарубежцентр – агенция при Министерството на външните работи, отговаряща за културните връзки с чужбина.\r\nЦветана ТОНЧЕВА", "date": "2018.03.08", "title": "Доц. Петър Ненков, историк: Навършиха се 81 години от рождението на първата в света жена-космонавт - Валентина Терешкова"}
{"url": "http://www.focus-news.net/news/2018/03/08/2497267/afp-prezidentat-na-polsha-se-izvini-na-evreite-za-presledvaneto-im-v-stranata-prez-1968-godina.html", "text": "В четвъртък държавният глава на Полша Анджей Дуда се извини на евреите, изгонени от страната преди 50 години по време на антисемитската кампания на комунистическия режим, предава AFP.\r\n„Свободната и независима Полша днес, моето поколение, не носи отговорност и не трябва да се извинява, но... на тези, които бяха изгонени тогава... бих искал да кажа, моля, простете на Републиката, поляците и Полша от онова време, заради извършването на такъв срамен акт\", заяви Дуда.\r\nИзвинението му идва в резултат на засиленото напрежение между Полша и Израел по новия спорен законопроект за Холокоста, който еврейската държава вижда като опит на Варшава да отрече, че сред участвалите в геноцида над евреите по време на Втората световна война има поляци.Тереза Герова", "date": "2018.03.08", "title": "AFP: Президентът на Полша се извини на евреите за преследването им в страната през 1968 година"}
{"url": "http://www.focus-news.net/news/2018/03/08/2497287/tass-prezidentat-na-rumaniya-zayavi-che-e-gotov-da-se-vklyuchi-v-tarseneto-na-reshenie-za-kosovo.html", "text": "Румъния е готова да вземе участие в търсенето на решение на проблемите в Косово и региона, като цяло. Това заяви в четвъртък президентът на страната Клаус Йоханис на пресконференция след преговорите със сръбския му колега Александър Вучич, който е на официално посещение в Букурещ, предава ТАСС, като се позовава на информация от официалния сайт на румънската президентска администрация.\r\n„Мисля, че решението на проблемите в Косово ще е огромна крачка в европейска посока за целия регион на Западните Балкани“, заяви Йоханис. „Ще останем в близък контакт, за да обсъдим заедно възможните решения и ролята, която може да изиграе Румъния в разрешаването на този въпрос. Ние сме готови, подчертавам, готови да вземем участие в търсенето на добро решение за цялата зона“.\r\nОт своя страна Вучич изрази признателност към Румъния за „желанието да се стигне до компромис по въпроса за Косово“. „Очевиден факт е, че Румъния не е признала независимостта на Косово“, подчерта той.  „За нас косовският въпрос е много сериозен, но ще се постараем да намерим компромисно решение“.\r\nРумънският президент изрази поддръжка за стремежа на Сърбия да се присъедини към Европейския съюз. „Убеден съм“, подчерта Вучич, „че по време на председателството на Румъния в Съвета на ЕС през 2019 година, приоритетен ще бъде и въпросът за влизането в Съюза на страните от Западните Балкани“.\r\nПревод и редакция:", "date": "2018.03.08", "title": "ТАСС: Президентът на Румъния заяви, че е готов да се включи в търсенето на решение за Косово"}
{"url": "http://www.focus-news.net/news/2018/03/08/2497288/stara-zagora-s-izlozhba-portret-na-mama-malkite-hudozhnitsi-ot-shkola-art-liniya-v-kazanlak-otbelyazvat-8-mart.html", "text": "С изложба „ Портрет на мама“ малките художници от Школа „Арт линия“ в Казанлък отбелязват 8 март, каза за Радио „Фокус“ ръководителят на школата Ваня Запрянова. Тя поясни, че портретите са 37 на брой и са собственоръчно нарисувани от малките художници по снимки на техните майки. Децата, които участват в изложбата са на възраст от 5 до 13 години. Идеята е част от обучението в школата в портретния жанр - портрет по снимка. „Децата в школата рисуваха вече портрет по картина на големия български художник Ненко Балкански, портрет от натура на свои приятели, но за първи път изпитанието е толкова голямо – портрет на мама от нейна снимка. В портретите има не само външна прилика, в тях е изразена душата на майките – такава, каквато децата интуитивно я усещат. Донякъде децата са изобразили и себе си, пресъздавайки своите майки“, каза Запрянова.\r\nСлавяна ГАЙДАРОВА", "date": "2018.03.08", "title": "Стара Загора: С изложба „Портрет на мама“ малките художници от Школа „Арт линия“  в Казанлък отбелязват 8 март"}
{"url": "http://www.focus-news.net/news/2018/03/08/2497284/st-komisar-dimitar-mashov-odmvr-veliko-tarnovo-razkriti-sa-70-ot-telefonnite-izmami-izvarsheni-na-teritoriyata-na-oblastta-prez-2017-godina.html", "text": "Разкрити са 70% от телефонните измами, извършени на територията на област Велико Търново през 2017 година. Това каза пред журналисти директорът на ОДМВР-Велико Търново ст. комисар Димитър Машов след проведения годишен отчет-анализ за дейността на дирекцията, предаде репортер на Радио „Фокус” – Велико Търново. Той припомни, че през месец април 2017 година е създадено звено към Областната дирекция, което работи изцяло по линия противодействие на телефонни измами. От месец април до настоящия момент са задържани 15 извършители на този вид престъпления. Срещу няколко от задържаните лица са образувани и досъдебни производна за пране на пари. „Проверяваме имуществото на съответните лица и проследяваме средствата, получени по престъпен начин, дали в последствие не са легализирани чрез законни дейности“, посочи ст. комисар Машов. Той подчерта доброто взаимодействие между ОДМВР – Велико Търново, ГД „Национална полиция“ и всички областни дирекции на територията на страната за противодействие на този вид престъпления. От началото на годината са регистрирани около 15 случая, реализирани от групи лица, извършващи дейност на територията на цялата страна. Задържаните лица са от Горна Оряховица, Павликени,  Ветово, Бяла. „Специфичното в работата по телефонните измами в нашата дирекция е това, че ние не спираме само до мулето, а напротив задържаме всички лица по веригата, замесени в този вид дейност“, посочи ст. комисар Димитър Машов.\r\nНадежда КРЪСТЕВА", "date": "2018.03.08", "title": "Ст. комисар Димитър Машов, ОДМВР-Велико Търново: Разкрити са 70% от телефонните измами, извършени на територията на областта през 2017 година"}
{"url": "http://www.focus-news.net/news/2018/03/08/2497289/al-jazeera-balkans-ungariya-i-harvatiya-zasilvat-satrudnichestvoto-vav-voennata-i-otbranitelnata-promishlenost.html", "text": "Министрите на отбраната на Унгария и Хърватия, съответно Дамир Кръстевич и Ищван Симичко, договориха в Будапеща по-тясно сътрудничество между армиите и отбранителната промишленост на двете страни, предава телевизионният канал Al Jazeera (Balkans).\r\nМинистрите се споразумяха за провеждането на съвместни военни учения и участие международни маневри, предимно на специални сили, авиационни и сухопътни войски. Същевременно бе обявено, че се планира в близко бъдеще да бъдат подписани три споразумения между двете държави: за защита на въздушното пространство, обмен на данни за въздушната отбрана и за обмен  на данни от радарите.\r\nНа всеки шест месеца ще бъдат провеждани срещи, на които ще се обсъжда напредъкът във военното сътрудничество, обясниха на съвместна пресконференция в Будапеща Кръстичевич и Симичко.\r\n„Хърватската армия е създадена по време на война, има богат опит и знания. И унгарската армия има богат опит и знания. Нашата задача е да обменим този опит с цел двете армии са дори по-добре, като се гарантира мира и сигурността в региона\", подчерта военният министър на Загреб.\r\nДвамата министри също обсъдиха ситуацията в Югоизточна Европа, където има \"много проблеми\", допълни Кръстичевич..Тереза Герова", "date": "2018.03.08", "title": "Al Jazeera (Balkans): Унгария и Хърватия засилват сътрудничеството във военната и отбранителната промишленост"}
{"url": "http://www.focus-news.net/news/2018/03/08/2497286/veliko-tarnovo-spadat-nivata-na-rekite-v-oblastta-prez-izminaloto-denonoshtie.html", "text": "Спадат нивата на реките в област Велико Търново през изминалото денонощие. Това съобщиха за Радио „Фокус“ – Велико Търново от Хидрометеорологичната обсерватория в града. С 60 см се е понижили нивото на река Янтра при село Каранци.  Тази сутрин са отчетени 312 см, докато вчера нивото бе 372 см. Реката се понижава с 15 см.и  в кв. „Чолаковци“ във Велико Търново. Там нивото е 174 см, при критични стойности 600 см. Вчера водният стоеж беше 189 см. Спад се отчита и на други реки в областта. Река Джулюница при село Джулюница се е понижила с 25 см. Нивото е 210 см, а Голяма река при Стражица се е понижила с 51 см. Нивото днес е 168 см. В 8.00 часа тази сутрин са измерени 5°.\r\nОт НИМХ към БАН съобщиха че се очаква да започне процес на повишение на нивата на реките Янтра, Русенски Лом, добруджанските реки и по цялото Черноморие, както и река Струма. Повишенията на нивата ще продължат до 9 март.\r\nНадежда КРЪСТЕВА", "date": "2018.03.08", "title": "Велико Търново: Спадат нивата на реките в областта през изминалото денонощие"}
{"url": "http://www.focus-news.net/news/2018/03/08/2497292/ria-novosti-natsionalisti-zaplashiha-da-provalyat-ruskite-prezidentski-izbori-v-ukrayna.html", "text": "Украинските националисти от партиите „Свобода“, „Десен сектор“ и „Националният корпус“ заплашиха да блокират руските дипломатически учреждения на 18 март, за да не допуснат да се гласува на руските президентски избори, предава РИА Новости.\r\nТова се казва в съобщение, разпространено от пресслужбата на „Свобода“. Националистите определиха като недопустимо провеждането на избори „на четвъртата годишнина от анексирането на Крим“. Те обещават да блокират зданията на дипломатическите учреждения и да устроят „коридор на позора“ за дошлите до избирателните секции.\r\nРуските президентски избори трябва да се проведат на 18 март. В началото на февруари руското посолство в Украйна информира Министерството на вътрешните работи на страната за намерението да се открият избирателни секции в Киев, Одеса, Харков и Лвов. Дипломатите са поискали да се обезпечат мерки за сигурност.\r\nПревод и редакция:", "date": "2018.03.08", "title": "РИА Новости: Националисти заплашиха да провалят руските президентски избори в Украйна"}
{"url": "http://www.focus-news.net/news/2018/03/08/2497297/smolyan-damite-ot-obshtinskata-administratsiya-byaha-pozdraveni-za-8-mi-mart-ot-kmeta-nikolay-melemov.html", "text": "Дамите, работещи в общинската администрация в Смолян, бяха поздравени по повод 8-ми март от кмета Николай Мелемов и ръководния му екип. Това съобщиха от пресцентъра на Община Смолян. „Приемете моята искрена благодарност и признателност за усмивките, добротата, за живота, който ни дарявате и за Вашия стремеж да направите света около вас по-добър и по- красив. Бъдете обичани, неотразими и вдъхновяващи. Продължавайте да бъдете нашата нежна, но силна опора в живота! От сърце ви пожелавам здраве, живот, благополучие и успехи в работата, чар и целеустременост, вяра, надежда и любов.” - тези топли пожелания отправи кметът Мелемов към дамите по повод празника. Жените получиха красиво цвете , думи на признание от колегите си и много настроение.", "date": "2018.03.08", "title": "Смолян: Дамите от общинската администрация бяха поздравени за  8-ми март от кмета Николай Мелемов"}
{"url": "http://www.focus-news.net/news/2018/03/08/2497285/smolyan-prodalzhava-razchistvaneto-na-srutishtata-koito-zatvoriha-patishtata-smilyan-rudozem-i-smolyan-srednogortsi.html", "text": "Продължава разчистването на срутищата, които затвориха пътищата Смилян – Рудозем и Смолян – Средногорци, които трябваше да бъдат отворени до 12.00 ч. днес, съобщи за Радио „Фокус“ – Смолян дежурният от Областно пътно управление- Смолян. Пътят Смолян – Рудозем бе затворен в неделя и се очаква до утре на обяд, скалните отломки за бъдат премахнати от пътната настилка и пътят да бъде отворен. Обходният маршрут е Смолян – Чокманово – Фатово – Рудозем. Продължава разчистването и на пътя Смолян – Средногорци, при разклона за село Тикале, която бе блокиран от срутище вреча преди обяд. Скалните късове там са по над 3-4 куб. м и е необходимо да се разбиват, за да се премахнат, тъй като някои от тях дори са по-големи от техниката, с която се разчиства пътят. Очакванията са пътят да бъде отворен за движение до 18.00 часа днес. Обходният маршрут е Смолян – Фатово – Рудозем.\r\nНели ГЕРГЬОВСКА", "date": "2018.03.08", "title": "Смолян: Продължава разчистването на срутищата, които затвориха пътищата Смилян – Рудозем и Смолян – Средногорци"}
{"url": "http://www.focus-news.net/news/2018/03/08/2497290/gd-granichna-politsiya-intenziven-e-trafikat-na-gkpp-dunav-most-ruse-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. Това съобщиха за Агенция \"Фокус\" от ГД \"Гранична събития\". На българо-румънската граница на ГКПП \"Дунав мост-Русе\" трафикът също е интензивен на изход за товарни автомобили.\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.03.08", "title": "ГД \"Гранична полиция\": Интензивен е трафикът на ГКПП \"Дунав мост-Русе\", ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/03/08/2497293/api-vazstanoveno-e-dvizhenieto-po-pat-i-1-vidin-montana-v-rayona-na-s-ivanovtsi.html", "text": "Възстановено е движението по път I-1 Видин-Монтана в района на с. Ивановци. Това съобщиха от пресцентъра на Агенция Пътна инфраструктура\" (АПИ).", "date": "2018.03.08", "title": "АПИ: Възстановено е движението по път I-1 Видин-Монтана в района на с. Ивановци"}
{"url": "http://www.focus-news.net/news/2018/03/08/2497291/petko-sharenkov-zam-oblasten-upravitel-na-shumen-yazovir-ticha-se-izpuska-kontrolirano-prez-prelivnika-s-okolo-2-kub-msek.html", "text": "С 2/3 е намалял притокът към язовир „Тича“. Това каза пред Радио „Фокус“-Шумен Петко Шаренков, заместник- областен управител на Шумен. „Данните от сутринта сочат, че ако вчера притокът към „Тича“ беше 135 куб.м/сек, от тази нощ той е намалял до 45 куб.м/сек, или с 2/3“, каза Петко Шаренков. След полунощ язовирът се изпуска контролирано през преливника с около 2 куб. м/сек. Речните корита на Камчия и Врана имат достатъчно полезен обем, за да поемат големи водни маси без да прелеят. Продължава наблюдението на критичните при наводнения места- мостът на река Врана между селата Кочово и Надарево, района около село Хан Крум и в близост жп линията София- Варна, село Бял Бряг, местността „Райковец“.“Няма място за притеснения към настоящия момент“, заяви Петко Шаренков.\r\nИвелина ИВАНОВА", "date": "2018.03.08", "title": "Петко Шаренков, зам.- областен управител на Шумен: Язовир „Тича“ се изпуска контролирано през преливника с около 2 куб. м/сек"}
{"url": "http://www.focus-news.net/news/2018/03/08/2497294/pernik-vremenno-dvizhenieto-po-pat-ii-63-pernik-breznik-sled-kvartal-radina-cheshma-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път II-63 Перник – Брезник след квартал \"Радина чешма\" се осъществява двупосочно в една лента поради катастрофа. Движението се регулира от \"Пътна полиция\". Това съобщиха от пресцентъра на Агенция Пътна инфраструктура\" (АПИ).", "date": "2018.03.08", "title": "Перник: Временно движението по път II-63 Перник – Брезник след квартал \"Радина чешма\" се осъществява двупосочно в една лента поради катастрофа"}
{"url": "http://www.focus-news.net/news/2018/03/08/2497295/ivelina-radilova-landsh-arh-v-obshtina-dobrich-saglasno-naredbata-za-opazvaneto-na-zelenata-sistema-zasazhdaneto-na-dekorativna-rastitelnost-tryabva-da-se-saglasuva.html", "text": "Над 10 вида са цветята за лятното зацветяване в града. Това каза в интервю за Радио „Фокус” Ивелина Радилова, ландшафтен архитект в отдел „Озеленяване“ в Община град Добрич. Една от мерките, която в момента се прилага срещу кражбите, е попълването на липсващите цветя. „Сега в момента в зацветените площи са засадени така наречените есенно-пролетно цъфтящи видове. Това са теменужки, парички, незабравки. След зимата правим проверка, оглед. Установява се обема на липсващите растения и при първа възможност започваме да ги попълваме, за да се изявят в най-добрия си вид през април и май, когато е масовият им цъфтеж.“, посочи още специалистът. Залага се на традиционните видове. От пролетни цветя, акцент са теменужките, които са един от основните видове и за щастие разполагат с огромно сортово разнообразие. \r\n„Има най, най- различни видове теменужки, паричките също, незабравките са основно в три цвята. Сега обаче тече подготовката за лятното зацветяване. Сега се засяват семената. Летните цветя традиционна са доста по-разнообразни като видове. Всички цветя, които се засаждат в парковете и градинките, се произвеждат в общинския разсадник“, допълни Ивелина Радилова. По думите й традицонно общинският разсадник отпуска посадъчен материал за засаждане около блоковите пространства. Условието е получения посадъчен материал да се използва на общинска територия, а не в частни имоти. Обикновено се предлагат храсти и фиданки, като специалистите от Общинското предприятие „Устойчиви дейности и проекти“ правят оглед и консултират гражданите дали е подходящо засаждането на храст, дърво или на цветя, какви точно видове е подходящо да бъдат засадени. \r\n„Между другото трябва да кажа, че съгласно общинската наредба за опазването на зелената система на територията на Община град Добрич всички засаждания на декоративна растителност, особено на дървета и храсти, следва да се съгласуват с общинската администрация, тъй като засаждането на едно дърво не е просто поставянето му в земята. Има неща, които трябва да се съобразят и ако не бъдат съобразени, може с течение на времето да се окаже така, че ние трябва да отсечем дадено дърво просто защото не му е там мястото. По отношение на цветята обикновено се предоставят към края на кампанията за засаждане, ако останат някакви бройки цветя. Но със сигурност с приоритет се предоставят посадъчни материали на детски градини и училища. Това е традиция и всяка година се прави. Трябва да отбележим също, че трябва да се спазват правилата и нормите, които не позволяват къпане и влизане в декоративните водни площи. Зимата тази година може би не беше много студена, но ни изненада в самия си край. Вероятно и към момента има замръзнали участъци от почвата. Разбира се скоро това ще се промени“, посочи Ивелина Радилова. Със затопляне на времето започва поетапно въвеждане в експлоатация на водните площи. Очаква се най-късно през април всички те да започнат да функционират. \r\nЖулиета НИКОЛОВА", "date": "2018.03.08", "title": "Ивелина Радилова, ландш. арх. в Община Добрич: Съгласно наредбата за опазването на зелената система засаждането на декоративна растителност трябва да се съгласува"}
{"url": "http://www.focus-news.net/news/2018/03/08/2497301/sofiya-24-stroitelni-ekipi-izvarshvat-tekushti-remonti-na-teritoriyata-na-stolitsata.html", "text": "През днешния ден се извършват аварийни ремонти на пътната настилка на улици в районите  „Подуяне“, „Илинден“, „Възраждане“, „Връбница“, „ Люлин“, „Надежда“, „Изгрев“, „Младост“, „Панчарево“,  „Красно село“ и „Красна поляна“. Това съобщиха от пресцентъра на Столична община.  Извършват се текущи ремонти на компрометирани участъци по  бул.  „Васил Левски“, „Климент Охридски“, „Опълченска“, „Ломско шосе“, „Васил Петлешков“, „Резбарска“ „Градинарски“, „Владайска река“ „Тодор Александров“ , „Цар Симеон“, „Вашингтон“, „Христо Ботев“ , „Адам Мицкевич“, „Сливница“, Рожен“ ,„Самоков“,  „Димитър Моллов“, „Стоян Чумаков“, „Атанас Москов“,  както и на улици в с. Лозен и с. Казичане.  При подходящи метеорологични условия дейностите ще продължат и утре. Работата на екипите се контролира от дирекция „Транспортна инфраструктура“ и от кметовете на райони.", "date": "2018.03.08", "title": "София: 24 строителни екипи извършват текущи ремонти на територията на столицата"}
{"url": "http://www.focus-news.net/news/2018/03/08/2497304/sport-arsen-venger-trofeyat-na-liga-evropa-e-vazhen-za-nas.html", "text": "Арсен Венгер разкри, че Арсенал трябва да използва шанса си и да спечели Лига Европа, за да се класира за Шампионската лига през следващия сезон. Топчиите са на 13 точки от четворката във Висшата лига и шансовете им да се изкачат в зона Шампионска лига са минимални. Тази вечер артилеристите гостуват на Милан. \"Нека да бъдем реалисти. Трябва да изпреварим два отбора във Висшата лига, за да се класираме за Шампионската лига. Не виждам как това би станало в този момент. Трудно мога да си представя два тима пред нас да изгубят толкова много точки. Разбира се, че Лига Европа е важен турнир за нас. Целим се в трофея, а двубоят с Милан е ключов\", коментира Венгер.\r\nВ същото бреме Ектор Бейерин не отпътува с отбора за Милано. Испанецът има травма в коляното, заради която ще пропусне и срещата в неделя с Уотфорд от Висшата лига. Медиите в Англия информират, че 22-годишният десен защитник е играл с контузия в последните няколко двубоя на топчиите, защото е искал да помогне на съотборниците си.\r\nВенцислав ДРАГОМАНОВ", "date": "2018.03.08", "title": "Спорт: Арсен Венгер: Трофеят на Лига Европа е важен за нас"}
{"url": "http://www.focus-news.net/news/2018/03/08/2497299/kathimerini-bezrabotitsata-v-gartsiya-padna-do-208-protsenta-prez-dekemvri.html", "text": "Безработицата в Гърция е паднала до 20,8% през декември, като през ноември тя е била 21%, сочат данните на Националната статистическа служба на Гърция, публикувани в четвъртък, предава електронното издание на гръцкия вестник Kathimerini.\r\nСпоред статистиката, безработните в страната са 989 199 души, като най-голяма част от тях са младежи до 24 години. За тази възрастова група ( от 15 до 24 години ) нивото на безработица се е увеличило от 45% през декември 2016 година до 46,7% една година по-късно.\r\nСпоред предвижданията на правителството в Атина, през 2018 година безработицата трябва да спадне до 18,4%.\r\nСредната безработица в Еврозоната за съответния период е 8,6%, най-ниската от повече от девет години.\r\nПревод и редакция:", "date": "2018.03.08", "title": "Kathimerini: Безработицата в Гърция падна до 20,8 процента през декември"}
{"url": "http://www.focus-news.net/news/2018/03/08/2497298/blagoevgrad-orkestar-na-kamerna-opera-blagoevgrad-pozdravi-damite-po-sluchay-8-mart-kmetat-d-r-atanas-kambitov-otpravi-kompliment-kam-zhenite-tvortsi.html", "text": "Творци от Камерна опера – Благоевград поздравиха дамите от Благоевград по повод 8 март. Концертът се състоя в фоайето на Община Благоевград. За доброто настроение на аудиторията се погрижиха артистите, Борис Тасков-солист, Теодора Петрова-сопран, Добромир Момеков-баритон. Това съобщиха от пресцентъра на Общината. Освен Оркестър на Камерна опера с концертмайстор Милослава Йорданова и диригент - Красимир Топалов, гостите бяха изненадани и с изпълнения на десетгодишната цигуларка Славина Тенева. Програмата беше съчетание от различни световноизвестни произведения. Спецификата на камерния жанр докосна гостите и направи деня на дамите още по-специален. В програмата бяха включени творби на Верди, Леонкавало, Росини, Пучики, Паганини и други.\r\nКметът на Благоевград д-р Атанас Камбитов отправи комплименти към дамите от Камерна опера, които получиха цветя от негово име. По време на концерта присъстваха представители на културни институции, общественици и граждани.", "date": "2018.03.08", "title": "Благоевград: Оркестър на Камерна Опера - Благоевград поздрави дамите по случай 8 март, кметът д-р Атанас Камбитов отправи комплимент към жените творци"}
{"url": "http://www.focus-news.net/news/2018/03/08/2497302/ivan-ivanov-kevr-proverkata-v-toplofikatsiya-pernik-prodalzhava.html", "text": "Независимо от уверенията на управителя на „Топлофикация Перник“ АД, че до края на отоплителния сезон няма да бъдат допуснати други аварии, КЕВР е длъжна да упражни дадените й правомощия и да търси трайно решениe на възникналите проблеми с осигуряване на качественото топлоснабдяване в Перник. Това заяви председателят на КЕВР доц. Иван Иванов пред журналисти по повод сигнали на жители на Перник за зачестили случаи на влошаване и прекъсване на топлоподаването в някои райони на града, съобщиха от пресцентъра на КЕВР. „След приключване на започналата на 1 март проверка по постъпилите в КЕВР жалби от потребители на „Топлофикация Перник“ АД, регулаторът ще изготви доклад, който ще бъде публично оповестен“, обясни той. Иван Иванов подчерта, че по всяка от жалбите проверяващият екип на КЕВР е изискал от дружеството документи, информация и становища. Част от материалите са вече предоставени, като успоредно с това Комисията е настояла и за допълнителна информация и сведения по всяка  жалба. В съответствие с установения ред, на всяка от жалбите ще бъде даден конкретен отговор. По инициатива на регулатора в следващите дни предстои тристранна среща в Комисията с представители на Община Перник и ръководството на „Топлофикация Перник“ АД за трайно решение на проблемите, които съпътстват работата на топлофикационното дружество, информира ръководителят на КЕВР. Иван Иванов обяви, че ще изиска ръководството на дружеството стриктно да спазва изискванията на нормативната уредба и практиката през последните години, които предвиждат при прекъсването на топлоснабдяването за период над 48 часа, потребителите да не заплащат стойността на недоставената през съответния период топлофикационна услуга. Пояснено беше, че дружеството дължи такива компенсации на потребителите, независимо от типа договори, които те имат с топлопреносното дружество, в т.ч. и по програмата „Лоялен клиент“ за преференциални цени на доставяната топлоенергия. Във връзка с постъпващи сигнали, че „Топлофикация Перник“ АД отказва компенсации на тези клиенти, на предстоящата тристранна среща КЕВР ще изиска тези договори от „дружеството и ще настоява те също да бъдат компенсирани. „Типът на договора не освобождава топлофикационното дружество от задължението да доставя качествена услуга, след като и в неговите Общите условия ясно е указано, че при прекъсването на услугата за период, надвишаващ 48 часа, доставчикът дължи компенсации“ , каза доц. Иван Иванов. Председателят на Комисията Иван Иванов информира, че на проведена среща с областния управител на Перник и управителя на „Топлофикация Перник“ АД, от дружеството са дали разяснения относно причините за зачестилите аварии по част от топлопреносната мрежа на града. Голяма част от нея е била изградена паралелно с амортизирани участъци на водоснабдителната мрежа и при пробиви, студената вода облива прилежащите участъци на топлопреносната мрежа, които са с много висока температура. Това съприкосновение води до пробиви в топлопреносната мрежа, което налага подмяната  и на част от мрежата на ВиК оператора, са заявили от Топлофикация Перник“ АД. „Енергийният регулатор е изпълнил всички  изисквания, свързани с приемането на необходимата регулаторна рамка по отношение на проектите за интерконекторни газови връзки със съседни страни и няма вина за тяхното забавяне“, поясни в отговор на въпроси председателят на КЕВР. По думите му във връзка с всички възникващи въпроси регулаторът коректно и своевременно е изпълнявал задълженията си и е давал необходимите становища и съгласие.\r\n „Не считам, че съществува опасност за доставките на природен газ за България в резултат на възникналия спор между Украйнския газопреносен оператор и „Газпром“, тъй като той не засяга доставките към Европа, вкл. в южно направление към България, Гърция и Турция“, коментира председателят на КЕВР.  Той припомни, че в гласуван Регламент на ЕК се разглеждат три нива на опасност за прекъсване  на снабдяването с природен газ за потребители в страна-членка на ЕС. При най-високото, трето ниво е въведено задължение на съседните страни да подпомогнат с доставки на природен газ застрашената страна-членка. Такива възможности вече има през българо-гръцката газова връзка „Кулата-Сидерокастро“ и през интерконектора с Румъния. Освен това, посочи доц. Иван Иванов, за България са възможни доставки и по досегашния газопровод с Турция, след като вече е практически възможна реверсивна връзка в посока към България.", "date": "2018.03.08", "title": "Иван Иванов, КЕВР: Проверката в „Топлофикация Перник“ продължава"}
{"url": "http://www.focus-news.net/news/2018/03/08/2497303/plovdiv-41-godishen-motorist-e-zaginal-sled-katastrofa-v-uchastaka-na-asenovgradsko-shose-mezhdu-kv-gorni-voden-i-dolni-voden.html", "text": "41-годишен моторист е загинал след катастрофа в участъка на Асеновградско шосе между кв. \"Горни Воден\" и \"Долни воден\". Това съобщи за Радио Фокус“-Пловдив говорителят на ОДМВР-Пловдив. Сигналът за инцидента е подаден в 14.00 ч. По първоначални данни мотор се блъска отзад в камион МАН. 41-годишният моторист е откаран в болница, където е починал. На местопроизшествието се извършва оглед от служители на Районно управление на МВР-Асеновград. Движението не е затруднено.\r\nЦветана ТОНЧЕВА", "date": "2018.03.08", "title": "Пловдив: 41-годишен моторист е загинал след катастрофа в участъка на Асеновградско шосе между кв. \"Горни Воден\" и \"Долни воден\""}
{"url": "http://www.focus-news.net/news/2018/03/08/2497305/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "За търпение и най-вече разбиране от живущите в ж.к. \"Бистрица\" и района призоваха от Община Дупница на срещата с домоуправителите Причината за сбирката бяха стартиращите в петък мащабни дейности с подмяна и ремонт на подземна и надземна инфраструктура. Заместник кметът на Дупница Красимир Георгиев посочи, че при ремонтните дейности безспорно ще има аварии и проблеми с водоподаване и канал, комуникации и т.н. които ще се отстраняват своевременно. Повече за дейностите ще научим в интервю със заместник- кметът Красимир Георгиев.\r\nС поредната си благотворителна кампания в Дупница ще гостува розовият кемпер на „Една от 8“. Още за втората такава инициатива в града ще ни разкаже Милена Велева, която е част от Фондация Нана Гладуиш – Една от осем.\r\nА в края на предаването ще обърнем внимание на основните акценти от изминаващата вече седмица.\r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в общината.\r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа, с водещ Лора Калчева.", "date": "2018.03.08", "title": "Акценти в предаването „Дупница – Ключът към Рила “ по Радио „Фокус“ – Пирин"}
{"url": "http://www.focus-news.net/news/2018/03/08/2497308/tass-sergey-lavrov-smyata-namesata-na-sasht-vav-vatreshnite-raboti-na-desetki-strani-za-neoimperski-podhod.html", "text": "Русия смята намесата на САЩ във вътрешните работи на страните за неоимперски подход, а Москва никога неби се занимавала с подобни неща. Това заяви в четвъртък министърът на външните работи на Русия Сергей Лавров след преговорите с президента на Зимбабве Емерсън Мнангагуа, предава ТАСС.\r\n„Ние никога не се бъркаме във вътрешните работи на страните, независимо от това, че от Вашингтон и редица други западни столици ежедневно се твърди обратното“, заяви Лавров. „И то при положение, че не могат да представят нито един факт“.\r\n„Неотдавна в The New York Times бе публикуван голям материал, който описва историята в течение на много десетилетия за намесите на САЩ в провеждането на избори и като цяло във вътрешните работи на десетки и десетки страни“, обърна внимание руският дипломат.\r\nСпоред думите на Лавров, когато тази тема е започнала да се обсъжда в американските медии, той е чул „поразителни твърдения за това, че американците действително правят това, „но го правим за доброто на тези страни, за които става въпрос, защото чрез своята намеса, ние носим свобода и демокрация“.\r\n„Ние не споделяме подобна философия. Смятам, че подобни подходи са абсолютно неоимперски“, подчерта руският външен министър. „Ние никога няма да се занимаваме с нещо подобно“.\r\n„Народът на Зимбабве, както и народът на всяка друга страна, трябва да решава сам своята съдба“, заяви Лавров.\r\nПревод и редакция:", "date": "2018.03.08", "title": "ТАСС: Сергей Лавров смята намесата на САЩ във вътрешните работи на десетки страни за неоимперски подход"}
{"url": "http://www.focus-news.net/news/2018/03/08/2497311/sliven-sadat-zadarzha-pod-strazha-obvinen-v-umishleno-ubiystvo-na-52-godishen-mazh.html", "text": "По искане на Окръжна прокуратура – Сливен, съдът задържа под стража Илиян М. (на 34г.). Той е обвинен за това, че на 03.03.2018г. в гр. Нова Загора умишлено умъртвил 52- годишен мъж, който се намирал в безпомощно състояние, като смъртта му е настъпила на 05.03.2018г. – престъпление по чл.116, ал.1, т.5,вр. чл.115 от НК. Това съобщиха от Апелативна прокуратура-Бургас.\r\nСпоред прокурорa е налице обосновано предположение за това, че Илиян М. е извършил престъплението, в което е обвинен. Представителят на държавното обвинение е категоричен, че Илиян М. може да извърши друго престъпление или да се укрие, като се мотивира с тежката санкция, която законът е предвидил за това тежко умишлено престъпление. Отделно от това престъплението, за което Илиян М. е обвинен, е извършено в изпитателния срок на постановена му осъдителна присъда по друго престъпно деяние.\r\nСъдът прие мотивите на прокурора и задържа под стража Илиян М.\r\nОпределението на Окръжен съд – Сливен подлежи на обжалване пред Апелативен съд – Бургас.", "date": "2018.03.08", "title": "Сливен: Съдът задържа под стража обвинен в умишлено убийство на 52- годишен мъж"}
{"url": "http://www.focus-news.net/news/2018/03/08/2497306/lyublyana-nacheva-obshtina-kyustendil-konkursat-za-detska-risunka-prolet-varhu-lista-obedinyava-detsata-ot-vsichki-kraishta-na-balgariya.html", "text": "Конкурсът за детска рисунка „Пролет върху листа” обединява децата от всички краища на България. Това каза пред Радио „Фокус” – Кюстендил Любляна Начева, старши специалист „Координатор – направление духовно развитие и работа с подрастващи“ към Община Кюстендил. По думите й предстои единадесетото издание на Националния конкурс „Пролет върху листа”, който Община Кюстендил организира. „Ние отправихме покана към цяла България, към български общности в чужбина и очакваме детските творби да заприиждат към нашия град. Ние дори имаме пристигнали творби. През годините конкурсът се утвърди като представителна извадка за детското изкуство в България и действително в нашия фонд съхраняваме прекрасни образци на детското изкуство от всички жанрове на изобразителните техники, които са пристигали през годините”, каза Любляна Начева. По думите й в конкурса се допуска деца от четвърти до дванадесети клас, разделени на 4 възрастови групи и така се класират във всяка група по 3 дечица. Наградените деца получават съответните награди. Този конкурс е включен в националния календар на Министерството на образованието и науката и децата, които са класирани и са спечелили награди съответно подлежат на стипендии да получат.\r\nНачева посочи също, че срокът за участие в конкурса е до 9 март. „Гледайки броя на пристигналите творби през годините, аз смятам, че конкурсът е очакван и обичан. Защото не е ограничен откъм техники и изобразителни възможности. Децата могат свободно да изразяват своите идеи, своя талант с материал, който те самите избират. Единствено условие, което ние по регламент поставяме, творбата да бъде в размер 35 на 50 см”, каза Любляна Начева. По думите й това е едно важно условие, което трябва да бъде спазено, а вече начинът, идеите, които ще бъдат изобразени всеки път са много изненадващи за нас и ние оставяме свобода на творчество като позволяваме да бъде използван всякакъв изобразителен материал от децата. „Макар че конкурсът е национален, той надхвърля границите на нашата страна. Ние получаваме творби не само от деца от балканските страни, но и от по – далечни дестинации в света и се оказва, че това са деца на българи, които са имигрирали в чужбина и там учат. Тяхното внимание към нашия конкурс е едно доказателство, че националният конкурс „Пролет върху листа” наистина е един обединяващ фактор не само за изкуството, но и за децата на България, независимо от коя точка на планетата живеят”, каза Любляна Начева.\r\nВенцеслав ИЛЧЕВ", "date": "2018.03.08", "title": "Любляна Начева, Община Кюстендил: Конкурсът за детска рисунка „Пролет върху листа” обединява децата от всички краища на България"}
{"url": "http://www.focus-news.net/news/2018/03/08/2497310/burgas-38-godishnata-zhena-koyato-postrada-ot-pozhara-v-sredets-e-pochinala.html", "text": "38-годишната жена, която пострада от пожара в Средец, е починала в 12,02 часа, съобщиха от ОДМВР-Бургас. Тя е била настанена в отделението по реанимация във Военна болница във Варна. Едното от пострадалите деца, 11-годишно момче, е с 88% изгаряния и продължава да е в отделението. Най-малкото дете, 8-годишно момче, е с по-малко изгаряния и е преведено в Клиниката по изгарянията. Така жертвите от пожара стават четири. Причината за инцидента е забравена бензинова резачка на мъжа до печка с твърдо гориво и вследствие на високата температура бензинът се е взривил и е довел до обгаряне на къщата. Мъжът е работил като дървосекач.", "date": "2018.03.08", "title": "Бургас: 38-годишната жена, която пострада от пожара в Средец, е починала"}
{"url": "http://www.focus-news.net/news/2018/03/08/2497300/pernik-dvama-dushi-sa-zaginali-v-katastrofa-mezhdu-kamion-i-lek-avtomobil-na-patya-pernik-breznik.html", "text": "Камион и лек автомобил марка „Рено“ са катастрофирали на пътя Перник – Брезник, съобщиха за Агенция „Фокус“ от пресцентъра на МВР. Вследствие на инцидента са загинали двама души, които са пътували в лекия автомобил. Движението след квартал \"Радина чешма\" се осъществява двупосочно в една лента и се регулира от „Пътна полиция“. Причините за инцидента се изясняват. \r\nИван ЛАЗАРОВ", "date": "2018.03.08", "title": "Перник: Двама души са загинали в катастрофа между камион и лек автомобил на пътя Перник – Брезник"}
{"url": "http://www.focus-news.net/news/2018/03/08/2497313/sliven-sadat-nalozhi-nakazanie-ot-10-godini-zatvor-na-obvinyaemiya-za-ubiystvoto-v-s-skobelevo.html", "text": "По внесен обвинителен акт на Окръжна прокуратура - Сливен, съдът наложи наказание от 10 г. „лишаване от свобода“ на Николай К. (на 36 г.). Той е подсъдим за това, че на 10.05.2017 г. в землището на с. Скобелево, общ. Сливен, умишлено умъртвил възрастен мъж от с. Скобелево, общ. Сливен, като убийството е извършено по особено мъчителен начин за убития – престъпление по чл. 116, ал. 1, т. 6, вр.чл. 115 от НК. Това съобщиха от Апелативна прокуратура-Бургас.\r\nПодсъдимият работел като пастир в с. Скобелево, общ. Сливен. Пострадалият упражнявал същата професия. Двамата пасели поверените им животни на едно и също пасище.\r\nНа 10 май 2017 г., Николай К. употребил алкохол. В следствие от това подсъдимият бил видимо разгневен и се зарекъл да убие пострадалия, който се намирал на около 200 метра от него. Николай К. взел един дървен кол и се приближил до възрастния човек.\r\nПострадалият с нищо не предизвиквал подсъдимия, но въпреки това той го спънал на земята и започнал да му нанася множество удари с кола (по главата, лицето, врата, гърдите, корема и крайниците). Същевременно подсъдимият започнал да нанася и удари с ритници в корема и гръдния кош на поваления мъж. Упражненото насилие довело до смъртта на пострадалия. \r\nСъдебното заседание е проведено по реда на съкратеното производство. Наказанието трябва да бъде изтърпяно при първоначален „строг“ режим в затвор. Присъдата на Окръжен съд – Сливен може да бъде обжалвано пред Апелативен съд – Бургас.", "date": "2018.03.08", "title": "Сливен: Съдът наложи наказание от 10 години затвор на обвиняемия за убийството в с. Скобелево"}
{"url": "http://www.focus-news.net/news/2018/03/08/2497307/granichna-politsiya-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщиха за Радио „Фокус“ – Пирин от \"Гранична полиция\".\r\nЛора КАЛЧЕВА", "date": "2018.03.08", "title": "\"Гранична полиция\": На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/03/08/2497296/protothema-premierat-na-tutsiya-zaplashi-publichno-republika-kipar-vav-vrazka-s-prouchvaniyata-za-gaz-v-sredizemno-more.html", "text": "Турция отправи поредните заплахи към Кипър във връзка с правото за проучване за газ и въглеводороди в ексклузивната икономическа зона на островната страна. Министър-председателят на Турция Бинали Йълдъръм, който проведе съвместна пресконференция с премиера на Северен Кипър  Туфан Ерхуман, заяви, че провокативните ходове в източното средиземноморие ще предизвикат ответни действия, като добави, че проучванията за природен газ ще продължат само, след като кипърският проблем бъде разрешен, пише електронното издание на гръцкия вестник Protothema.\r\nТурският премиер изрази раздразнението си и от факта, че Атина е повдигнала въпроса за ареста на двама свои военнослужещи в Брюксел. Разпалвайки напрежението още повече, както пише Protothema, той е коментирал и изгарянето на турски флаг по време на протест в Атина, заявявайки че подобни действия са неприемливи и че турското правителство няма да говори с тези, които правят подобни неща. Йълдъръм подчерта, че турците са дали живота си за тези символи.\r\nПревод и редакция:", "date": "2018.03.08", "title": "Protothema: Премиерът на Туция заплаши публично Република Кипър във връзка с проучванията за газ в Средиземно море"}
{"url": "http://www.focus-news.net/news/2018/03/08/2497315/ministar-lilyana-pavlova-podpisa-sporazumenie-za-sponsorstvo-s-bmv.html", "text": "Министърът за Българското председателство на Съвета на ЕС Лиляна Павлова подписа в НДК споразумение за спонсорство с „БМВ ФЕРТРИЙБС“ ГМБХ България, представлявано от Управителя на компанията Александър Миланов. Това съобщиха от пресцентъра на министерството. С договора за партньорство се предоставят два електрически автомобила BMW i3 за нуждите на Българското председателство на Съвета на ЕС 2018.\r\n„Без партньорствата Българското председателство нямаше да има всички тези възможности да представи страната по най- добрия начин“, каза министърът за Българското председателство Лиляна Павлова. Тя благодари на компанията за предложеното сътрудничество и подчерта, че с приемането на „зелените“ автомобили подкрепя усилията за по-чист въздух и природа, което е и един от приоритетите на Българското председателство. Електромобилите ще бъдат изключително полезни за навременното реализиране на всички проекти, от двете дирекции на министерството, които се грижат за организирането и провеждането на събитията по време на Българското председателство.\r\n„BMW Group България отдава дължимото на важната роля, която България играе по време на ротационното председателство на Съвета на Европейския съюз. Като част от глобална компания ние бихме желали да подкрепим ползотворната работа на европейските институции, а като българска компания бихме желали да подкрепим работата на министерство за Българското председателство в стремежа им да показват ежедневно на гостите на столицата качествата на страната и народа ни“, каза управителят на BMW Group България Александър Миланов при предоставянето на автомобилите на министерството за Българското председателство.\r\nДори и в производството на тези автомобили са вложени само зелени енергии. Те не отделят никакви вредни емисии и миризма и са изцяло безшумни, което ги прави удобни и безопасни за ежедневно използване в градска среда, подчерта представителят на BMW за България.\r\nАвтомобилите предоставени за целите на Председателството са BMW i3 BEV 94 Ah, с външен цвят съответно син металик Protonic Blue с акцент Frozen Grey и  Capparis White с акцент BMW i Blue. Те са оборудвани с иновативната система за електрическо задвижване BMW iDrive и множество иновативни функции и технологии за подпомагане на водача.", "date": "2018.03.08", "title": "Министър Лиляна Павлова подписа споразумение за спонсорство с БМВ"}
{"url": "http://www.focus-news.net/news/2018/03/08/2497312/veliko-tarnovo-polozhitelna-otsenka-za-rabotata-na-oblastnata-direktsiya-na-mvr-dade-rakovodstvoto-na-ministerstvoto-na-vatreshnite-raboti.html", "text": "Положителна оценка за работата на Областната дирекция на МВР във Велико Търново даде ръководството на Министерството на вътрешните работи. Това заяви пред журналисти зам.-главният секретар на МВР гл. комисар Георги Арабаджиев, предаде репортер на Радио „Фокус” – Велико Търново. Той открои три положителни тенденции в работата на Областната дирекция. Едната е увеличението на разкриваемостта на телефонните измами. \r\n„Ръстът на регистрираните телефонни измами е устойчив. Завишението е много малко, но разкриваемостта е значително завишена. Това се дължи на превантивната работа и на средствата и способите, които използваме за разкриваме на тази престъпната дейност“, допълни гл. комисар Георги Арабаджиев. Той посочи,че втората положителна тенденция в работата на ОДМВР – Велико Търново е намалението на престъпленията, извършени от малолетни и непълнолетни. „Това е много важен акцент в нашата работа също свързан с широкия аспект от преванционни мерки, които се прилагат. Вие сте запознати с механизма между МВР, Министерство на образованието и Министерство на труда и социалната политика“, допълни гл. комисар Арабаджев. \r\nКато трети положителен аспект в дейността на великотърновската полиция той посочи добрата работа по отношение на пътния контрол и подчерта, че броят на издадените наказателни постановления и на актове за установяване на административни нарушения е завишен. По думите му в резултат на добрата контролна дейност пътнотранспортният травматизъм е намален.\r\nНадежда КРЪСТЕВА", "date": "2018.03.08", "title": "Велико Търново: Положителна оценка за работата на Областната дирекция на МВР даде ръководството на Министерството на вътрешните работи"}
{"url": "http://www.focus-news.net/news/2018/03/08/2497314/ministar-valentin-radev-se-sreshtna-s-ministara-na-vatreshnite-raboti-na-frantsiya-zherar-kolom.html", "text": "В рамките на участието си в Съвет „Правосъдие и вътрешни работи“ в Брюксел министър Валентин Радев проведе двустранна среща с френския си колега Жерар Колом. Това съобщиха от пресцентъра на МВР. Двамата министри направиха оценка на досегашното сътрудничество и набелязаха перспективи за неговото развитие. Отчетено беше отличното партньорство с Франция на всички нива в областта на вътрешните работи. \r\nМинистрите положиха подписи под административно споразумение за командироване на български полицаи в Париж в подкрепа на местната полиция при работа с български граждани. Тази практика датира от 2013 година и е доказала своята ефективност.", "date": "2018.03.08", "title": "Министър Валентин Радев се срещна с министъра на вътрешните работи на Франция Жерар Колом"}
{"url": "http://www.focus-news.net/news/2018/03/08/2497316/faz-hayko-maas-shte-zameni-zigmar-gabriel-na-posta-vanshen-ministar-na-germaniya.html", "text": "Досегашният федерален министър на правосъдието на ФРГ Хайко Маас ще замени Зигмар Габриел на поста първи дипломат на Берлин, съобщава националният ежедневник Die Frankfurter Zeitung, като се позовава на изтекла в медиите информация от партийните кръгове.\r\nПо-рано в четвъртък стана ясно, че Зигмар Габриел няма да бъде част от новото федерално правителство на Германия. Това заяви самият бивш председател на Германската социалдемократическа партия (ГСДП) в сутрешните часове на четвъртък в писмено изявление. Андреа Налес и Олаф Шолц са го информирали, че за него няма да има министерски пост в новата голяма коалиция със Съюза (ХДС/ХСС), написа Габриел. Той все още е „пряко избран за член на  Бундестага, но приключи времето, в което имам  политическа ръководна роля за ГСДП“, поясни Габриел.Тереза Герова", "date": "2018.03.08", "title": "FAZ: Хайко Маас ще замени Зигмар Габриел на поста външен министър на Германия"}
{"url": "http://www.focus-news.net/news/2018/03/08/2497320/ministarat-na-vanshnite-raboti-ekaterina-zaharieva-shte-uchastva-v-sreshta-na-vanshnite-ministri-na-shestte-strani-ot-zapadnite-balkani-v-saraevo.html", "text": "Заместник министър-председателят и министър на външните работи Екатерина Захариева ще участва в среща на външните министри на шестте страни от Западните Балкани, която ще се проведе в Сараево на 16 март 2018 г.. Това съобщиха от пресцентъра на Министерство на външните работи.  На срещата ще присъстват Генералният секретар на Съвета за регионално сътрудничество Горан Свиланович, Андрю Пейдж - координатор на Срещата на върха по Западните Балкани през 2018 г., в рамките на Берлинския процес, както и представители на Европейската Комисия. Основна тема на разговорите в Сараево ще бъде обявената през февруари Стратегия на ЕК за Западните Балкани. Участниците ще обсъдят прилагането на договореностите от Срещата на върха в Триест, подготовката на предстоящата през юли в Лондон Среща по Берлинския процес и Срещата на върха ЕС-Западни Балкани в София през май тази година. След края на разговорите външните министри ще дадат съвместна пресконференция за медиите, която се очаква да започне около 12:45 ч местно време (13:45 ч българско време).", "date": "2018.03.08", "title": "Министърът на външните работи Екатерина Захариева ще участва в среща на външните министри на шестте страни от Западните Балкани в Сараево"}
{"url": "http://www.focus-news.net/news/2018/03/08/2497321/kyustendil-povishena-e-opasnostta-ot-padashti-kamani-vav-visokoplaninskite-rayoni-v-oblastta.html", "text": "Повишена е опасността от падащи камъни във високопланинските райони. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по автомагистрала „Струма” и път Е-79 в областта. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 9 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.08", "title": "Кюстендил: Повишена е опасността от падащи камъни във високопланинските райони в областта"}
{"url": "http://www.focus-news.net/news/2018/03/08/2497319/sliven-oblastniyat-upravitel-chavdar-bozhurski-pozdravi-damite-po-povod-8-mart.html", "text": "Областният управител на Сливен Чавдар Божурски поздрави дамите по повод техния празник – 8 март. Това съобщиха от пресцентъра на Областната администрация. „За мен е удоволствие да Ви поздравя с международния ден на жената и майката Осми март! Желая здраве на Вас и Вашите семейства, радостни моменти и много житейски сполуки! Да получавате обичта и уважението, което всички ние Ви дължим! Честит празник!“, се казва в поздравлението на областният управител", "date": "2018.03.08", "title": "Сливен: Областният управител Чавдар Божурски поздрави дамите по повод 8 март"}
{"url": "http://www.focus-news.net/news/2018/03/08/2497322/sofiya-magla-zatrudnyava-dvizhenieto-po-avtomagistrala-trakiya-v-rayona-na-vakarel-i-ihtiman.html", "text": "Мъгла затруднява движението по автомагистрала „Тракия“ в района на Вакарел и Ихтиман поради мъгла, предаде репортер на Агенция „Фокус“. Дъжд вали в района на Пазарджик. Пътните настилки са мокри и хлъзгави. Трафикът е натоварен.", "date": "2018.03.08", "title": "София: Мъгла затруднява движението по автомагистрала „Тракия“ в района на Вакарел и Ихтиман"}
{"url": "http://www.focus-news.net/news/2018/03/08/2497309/razgovorite-na-darzhavniya-glava-rumen-radev-s-patriarh-kiril-i-vodenata-ot-nego-delegatsiya-ne-sa-bili-zasekretyavani-nito-e-vodena-stenograma.html", "text": "Българските национални интереси се отстояват твърдо и отговорно на всяка международна среща на президента Румен Радев. Това съобщиха от прессекретариата на държавния глава. \r\nРазговорите на държавния глава с Негово светейшество патриарх Кирил и водената от него делегация не са били засекретявани, нито е водена стенограма.", "date": "2018.03.08", "title": "Разговорите на държавния глава Румен Радев с патриарх Кирил и водената от него делегация не са били засекретявани, нито е водена стенограма"}
{"url": "http://www.focus-news.net/news/2018/03/08/2497326/sliven-grazhdani-postaviha-vaprosi-ot-obshtestven-i-lichen-harakter-v-priemniya-den-na-kmeta-stefan-radev.html", "text": "Проведе се приемен ден на кмета на Община Сливен Стефан Радев. Това съобщиха от пресцентъра на Община Сливен. Граждани поставиха въпроси от обществен и личен характер. Жители от сливенски квартал потърсиха съдействие за решаване на проблем от комунално-битово естество, а други отправиха запитване за имот, който е общинска собственост.\r\nПриемният ден на кмета, заместник-кметовете и секретаря на Общината е всеки първи четвъртък от месеца. Записването става  два дни преди това – във вторник, от 08.30 часа, в Центъра за административно обслужване на гражданите - източен вход на общинската сграда. Жалби и сигнали се приемат и по електронна поща.", "date": "2018.03.08", "title": "Сливен: Граждани поставиха въпроси от обществен и личен характер в приемния ден на кмета Стефан Радев"}
{"url": "http://www.focus-news.net/news/2018/03/08/2497325/plovdiv-zaginaliyat-motorist-na-asenovgradsko-shose-se-e-udaril-v-kamion-izvarshval-remontna-deynost-v-uchastaka.html", "text": "Загиналият моторист на Асеновградско шосе се е ударил в камион, извършвал ремонтна дейност в участъка. Това съобщи за Радио „Фокус“-Пловдив говорителят на ОДМВР-Пловдив. Мотористът е пловдивчанин, а шофьорът на камиона е 52-годишен мъж.\r\nЦветана ТОНЧЕВА", "date": "2018.03.08", "title": "Пловдив: Загиналият моторист на Асеновградско шосе се е ударил в камион, извършвал ремонтна дейност в участъка"}
{"url": "http://www.focus-news.net/news/2018/03/08/2497327/kyustendil-na-teritoriyata-na-oblastta-nyama-opasnost-ot-prelivane-na-yazoviri-i-izlizane-na-rekite-ot-koritata-im.html", "text": "На територията на област Кюстендил няма опасност от преливане на язовири и излизане на реките от коритата им. Това съобщиха за Радио „Фокус” – Кюстендил от оперативния център. На този етап всички водни обекти са под наблюдение. Снеготопенето в планините е бавно и няма признаци за притеснение. Оттичането на водните количества в реките става без проблеми, язовирите имат достатъчно свободен обем. Контролът върху тях се осъществява от стопаните на водните обекти, кметовете и кметските наместници на селата. Очаква се от 9 март да започне постепенно намаление в нивата на реките на територията на областта. В региона няма активизирали се или новопоявили се свлачища.\r\nВенцеслав ИЛЧЕВ", "date": "2018.03.08", "title": "Кюстендил: На територията на областта няма опасност от преливане на язовири и излизане на реките от коритата им"}
{"url": "http://www.focus-news.net/news/2018/03/08/2497317/hurryiet-deputatite-v-turskiya-parlament-se-sbiha-zaradi-operatsiyata-v-afrin.html", "text": "Депутати от управляващата в Турция „Партия на справедливостта и развитието“ (ПСР) и от защитаващата правата на кюрдите „Народнодемократична партия“ (НДП) си размениха удари по време на заседание на парламента късно в сряда, по време на дебати за провежданата от турската армия операция в северозападния сирийския район Африн, пише турското издание Hurryiet.\r\nСбиването се случи, след като депутатът от НДП Махмут Тогрул цитира доклад на „Амнести интърнешънъл“ за жертвите сред мирното население в резултат от операцията и призова за спирането й.\r\n„С продължаването на операцията, жертвите сред мирното население се увеличават“, заяви Торгул. Впоследствие, няколко депутати от ПСР обвиниха Тогрул, че е „говорител на Работническата партия на Кюрдистан (ПКК)“, а заместник-председателят на ПСР Лейла Шахим Уста даде началото на юмручния бой.\r\nСпоред думите на заместник-председателят на групата на НДП в парламент Филиз Керестециоглу, единственият пострадал след сбиването Торгул.\r\nПревод и редакция:", "date": "2018.03.08", "title": "Hurryiet: Депутатите в турския парламент се сбиха заради операцията в Африн"}
{"url": "http://www.focus-news.net/news/2018/03/08/2497318/reuters-turskata-armiya-prevzeha-klyuchov-grad-v-siriyskiya-rayon-afrin.html", "text": "Турската армия и нейните съюзници от „Свободната сирийска армия“ са поели контрола над един от най-големите градове в сирийския район Африн –Джандарис, в четвъртък, предава Reuters, като се позовава на информация от турските медии.\r\nТурските формирования са изтласкали сирийските кюрдски „Отряди за народна самоотбрана“ от центъра на Джандарис в четвъртък, след като са превзели възвишение, доминиращо града в сряда, като от турските медии уточняват, че операциите по зачистка на района продължават.\r\nПревод и редакция:", "date": "2018.03.08", "title": "Reuters: Турската армия превзеха ключов град в сирийския район Африн"}
{"url": "http://www.focus-news.net/news/2018/03/08/2497330/sofiya-evrokomisar-vityanis-andryukaytis-poseti-umbal-aleksandrovska.html", "text": "Европейският комисар по здравеопазване и безопасност на храните Витянис Андрюкайтис посети УМБАЛ „Александровска“, съобщиха от пресцентъра на болницата. Това се случва в рамките на официалната му визита в България за среща с координаторите на Европейските референтни мрежи.\r\nКлиниката по нервни болести бе част от работните ангажименти на еврокомисаря, където е регистриран първия в България Експертен център по наследствени нервни и метаболитни заболявания - член на две европейски референтни мрежи /EURO-NMD и MetabЕrn/.  Експертният център е финансиран и одитиран от Европейската комисия и в рамките на две години получи оценка 96 от максимални 100 точки.\r\nВ словото си директорът на болницата доц. Ангелов благодари на еврокомисаря за оказаната чест и за интереса към най-старата университетска болница „Александровска“ и подчерта, че е изключително горд с екипа на проф. Ивайло Търнев, който има значимо постижение в създаването на българска школа по неврогенетика на европейско равнище. Доц. Ангелов изтъкна, че екипът е описал тринадесет нови нозологични единици за първи път в света и е реализирал над 50 изследователски проекта, 27 от които международни. Експерти от Центъра участват системно в европейски консултативни съвети при подготовка на европейски консенсуси и всяка година представят доклади на европейски научни форуми. \r\nОт своя страна, еврокомисарят сподели, че се вълнува от мисълта, че стои до световен откривател в лицето на проф. Търнев и подчерта, че никога не се е съмнявал в професионализма и научните достижения на българската медицинска общност.  Витянис Андрюкайтис отбеляза, че всяка страна има затруднения от различен характер, но България се е справила с предизвикателствата, щом има учени със световен принос като проф. Търнев, чийто актив е за цяла Европа, а не само за българската страна.", "date": "2018.03.08", "title": "София: Еврокомисар Витянис Андрюкайтис посети УМБАЛ „Александровска“"}
{"url": "http://www.focus-news.net/news/2018/03/08/2497329/alsat-m-nikos-kotsiyas-e-predstavil-dopalnenie-kam-proektodogovora-po-spora-za-imeto-sas-skopie.html", "text": "Министърът на външните работи на Гърция Никос Коцияс е представил ключовите аспекти от проектодоговора по спора за името на Македония, които трябва да бъдат представени на властите в Скопие на неофициално съвещание на правителството в четвъртък, предава излъчващата на албански скопска телевизия „Алсат – М“.\r\nКоцияст, както съобщава гръцкото издание “Ефимерида“, е презентирал и новите елементи, които ще бъдат добавени към проектодокумента, предава МИА.\r\nСпоред източници в гръцкото МВнР, Коцияс най-вероятно ще пътува до Скопие през следващата седмица, за да представи проектодоговора. Междувременно гръцката страна иска да предотврати изтичането на части от документа, както и да избегне появяването на съдържанието на дипломатически консултации на първите страници в медиите. За тази цел Коцияс лично ще предаде гръцкия проект за съгласие на ръководителя на македонската дипломация Никола Димитров.\r\nОсновното препятствие, както подчертава „Ефимерида“, остава изискването за промяна на македонската конституция като гаранция на договора за името.\r\nПревод и редакция:", "date": "2018.03.08", "title": "„Алсат - М“: Никос Коцияс е представил допълнение към проектодоговора по спора за името със Скопие"}
{"url": "http://www.focus-news.net/news/2018/03/08/2497331/evrodeputatat-ot-gerbenp-eva-maydel-se-sreshtna-s-glavniya-izpalnitelen-direktor-na-sisko-sistems.html", "text": "Образователните програми трябва да бъдат обновени, за да могат нашите общества да се възползват от работните места на бъдещето и възможностите за икономически растеж. Първа стъпка към това е включването на компютърните умения в програмата на началното образование, отбеляза българският евродепутат Ева Майдел ГЕРБ/ЕНП, по време на среща с председателя и главен изпълнителен директор на технологичния гигант „Сиско Системс“, Чък Робинс. Това съобщиха от пресцентъра на ПП ГЕРБ.\r\nОсновни теми на разговор бяха привличането на повече жени от компании в дигиталния сектор, новите тенденции в технологиите, като използването на изкуствен интелект, роботика, блокчейн, киберсигурност, както и регулаторната рамка в САЩ и Европа по отношение на иновации, научни изследвания, защита на лични данни и др. Евродепутатът и Чък Робинс  се обединиха около идеята, че е необходимо по-голямо разбиране на технологиите и как те помагат в ежедневието ни, за да се  увеличи общественото доверие. \r\nСрещата бе инициирана от евродепутата и бивш европейски комисар от Люксембург, Вивиан Рединг и се проведе в Европейския парламент в Брюксел.", "date": "2018.03.08", "title": "Евродепутатът от ГЕРБ/ЕНП Ева Майдел се срещна с главния изпълнителен директор на „Сиско Системс“"}
{"url": "http://www.focus-news.net/news/2018/03/08/2497328/ministerski-savet-do-kraya-na-april-vsichki-ministerstva-tryabva-da-obmenyat-dokumenti-po-elektronen-pat.html", "text": "До края на месец април всички министерства трябва да бъдат интегрирани в обща система за електронен документооборот. Това съобщиха от правителствената информационна служба. По инициатива на заместник-министър председателя Томислав Дончев представители на министерства на политическо и административно ниво отчетоха напредъка в подготовката на системите за обмен на документи в отделните ведомства и поеха ангажимент в администрациите да бъде прилаган единен технически протокол за документооборот. \r\nПо данни на Държавна агенция „Електронно управление“ към днешна дата общо 188 администрации на централно и местно ниво са реални участници в електронния обмен на документи. Крайният срок за всички администрации да обменят документи по електронен път е 1 ноември 2018 г. Въвеждането на тази практика на по-ранен етап има за цел към края на годината системата вече да  функционира пълноценно, а междувременно да влезе в сила наредбата за общите изисквания към информационните системи, регистрите и електронните административни услуги.\r\nВъвеждането и прилагането на единен протокол в електронния обмен на документи в администрацията гарантира намаляване необходимото време за изпращане, получаване и завеждане на кореспонденция между различните ведомства и ще повлияе положително процесите по предоставяне на административни услуги на гражданите и на бизнеса.", "date": "2018.03.08", "title": "Министерски съвет: До края на април всички министерства трябва да обменят документи по електронен път"}
{"url": "http://www.focus-news.net/news/2018/03/08/2497324/netpress-makedoniya-gartsite-ot-avstraliya-shte-sadyat-zapalilite-gratskoto-zname-na-makedonskata-demonstratsiya-v-melbarn.html", "text": "Гърците от Австралия ще съдят организаторите на анти-гръцкия митинг, който се проведе миналата седмица в страната заради запаленото гръцко знаме. През изминалите почивни дни в Мелбърн, Сидни и другите градове, изселници от Македония проведоха шествия срещу промяната на конституционното име на бившата югорепублика и запалиха гръцки знамена, предава скопската електронна медия „Нетпресс“.\r\nСпоред Австралийския институт за македонски изследвания (АИМИ) организаторите на митинга са отговорни за насърчаване на националистическата и расистка омраза срещу елинизма, подбуждайки омраза и отправяйки обиди срещу гърците и техните национални символи, включително гръцкото знаме, клевета срещу Гърция и нейната история и култура.\r\nАИМИ обвинява „славомакедонските“ организатори на митинга, че са злоупотребили с правата, дадени им в рамките на австралийския мултикултурализъм.\r\nГръцката общност в Мелбърн и Виктория също така излезе с изявление, в което осъжда инцидентите, които се случиха на протестите на македонците в Австралия и най-вече запалването на гръцките знамена.\r\nПревод и редакция:", "date": "2018.03.08", "title": "“Нетпресс“ (Македония): Гърците от Австралия ще съдят запалилите гръцкото знаме на македонската демонстрация в Мелбърн"}
{"url": "http://www.focus-news.net/news/2018/03/08/2497332/pazardzhik-politseyski-patruli-sa-razpolozheni-po-patya-pazardzhik-selo-glavinitsa-peshtera.html", "text": "Патрул на „Пътна полиция“ с регистрационен номер PA 1201 е разположен на входа на Пазарджик в района на затвора, предаде репортер на Радио „Фокус“ – Пазарджик. Автопатрул с номер PA 0001 има и на изхода на село Главиница в посока Пещера. Пътните настилки са мокри, вали дъжд. Движението по направлението е натоварено.\r\nАлбена ЖИЛЕКОВА", "date": "2018.03.08", "title": "Пазарджик: Полицейски патрули са разположени по пътя Пазарджик-село Главиница-Пещера"}
{"url": "http://www.focus-news.net/news/2018/03/08/2497333/mvr-proveryava-se-signal-za-izostaven-bagazh-na-metrostantsiyata-na-sofiyskiya-universitet-sv-kliment-ohridski.html", "text": "Около 17.00 часа е подаден сигнал за изоставена пазарска чанта на метростанцията на Софийския университет „Св. Климент Охридски“. Това съобщиха от пресцентъра на МВР. Веднага са изпратени полицейски екипи на място. Извършват се стандартните проверки по процедура.", "date": "2018.03.08", "title": "МВР: Проверява се сигнал за изоставен багаж на метростанцията на Софийския университет „Св. Климент Охридски“"}
{"url": "http://www.focus-news.net/news/2018/03/08/2497334/istorikat-elena-aleksandrova-imeto-na-petar-darvingov-se-svarzva-s-uchastieto-mu-v-parvata-svetovna-voyna.html", "text": "Петър Дървингов свързва името си и със своето участие в Първата световна война. Това каза за Радио „Фокус“-Пирин Елена Александрова, историк в Регионален исторически музей-Благоевград. \r\n„На 1 септември 1915 година, съгласно заповеди на военното междуведомство започва формирането на една пехотна дивизия, която е наречена 11-та пехотна македонска, тъй като е съставена от македонски емигранти  и бежанци. За началник на дивизията е назначен полковник Кръстьо Златарев, а подполковник Петър Дървингов е назначен за началник-щаб. През 1917 година Дървингов е произведен в чин полковник. Действително идеята за съставяне на такава войскова единица е на Дървингов, който в началото на 1915 година внася предложение пред Военното министерство за формиране на войскова част подобна на Македоно-Одринското опълчение в Балканската война“, каза Александрова. \r\nИдеята му е тази 25 000 армия да нахлуе във Вардарска Македония и да предизвика въстание в тила на сръбската армия воюваща на север. Поради бързото включване на България във войната тези планове се осуетяват. След Първата световна война Дървингов преминава в запаса. Обвинен е от правителството на БЗНС за един от виновниците за войната. Занимава се в публицистична дейност. Умира в София на 8 март 1958 година.\r\nЛора КАЛЧЕВА", "date": "2018.03.08", "title": "Историкът Елена Александрова: Името на Петър Дървингов се свързва с участието му в Първата световна война"}
{"url": "http://www.focus-news.net/news/2018/03/08/2497335/predsedatelyat-na-bsp-sofiya-kaloyan-pargov-shte-uchastva-v-tseremoniya-po-polaganeto-na-ventsi-i-tsvetya-pred-pametnika-na-blagodarnostta.html", "text": "На 9-и март в 10.30 часа лидерът на БСП - София Калоян Паргов ще участва в церемонията по полагането на венци и цветя пред Паметника на благодарността (градинката пред входа на галерия \"Академия\" на НХА). Това съобщиха от пресцентъра на Градския съвет на БСП - София.  Събитието е по повод 75 години от спасяването на българските евреи и почитането паметта на 11 343 евреи, депортирани от Беломорска Тракия, Вардарска Македония и гр. Пирот - територии, администрирани през 1943 година от българските власти.\r\nВ 11.30 часа Калоян Паргов ще присъства и на представянето на книгата \"Незабравените лица на спасението\" в Народното събрание.", "date": "2018.03.08", "title": "Председателят на БСП - София Калоян Паргов ще участва в церемония по полагането на венци и цветя пред Паметника на благодарността"}
{"url": "http://www.focus-news.net/news/2018/03/08/2497341/plovdiv-patishtata-v-oblastta-sa-mokri-i-hlazgavi-dvizhenieto-po-am-trakiya-e-natovareno.html", "text": "Пътищата на територията на Пловдивска област са мокри и хлъзгави. Това съобщи за Радио „Фокус“ – Пловдив дежурният в Областно пътно управление. Той призова водачите да шофират с повишено внимание и съобразена скорост. Трафикът по АМ „Тракия“, както и по пътищата Пловдив-Асеновград-Смолян и Пловдив-Карлово е изключително натоварен. Интензивно движение се отчита и по направлението Пловдив-Пещера. Заради валежите от дъжд и снеготопенето е засилена опасността от свлачищна активност по пътищата в планинските райони. Най-рискови са пътните отсечки Бачково-Нареченски бани, Югово-Лъки и Кричим-Девин. Проходът Троян-Кърнаре остава затворен за движение на всички моторни превозни средства. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак.\r\nТрафикът на територията на град Пловдив също е изключително интензивен. Колони от автомобили затрудняват движението по булевардите „Цар Борис III Обединител“, „Христо Ботев“, „Васил Априлов“, „Източен“, „Санкт Петербург“, „България“ и „Шести септември“.  Пътните нас", "date": "2018.03.08", "title": "Пловдив: Пътищата в областта са мокри и хлъзгави, движението по АМ „Тракия“ е натоварено"}
{"url": "http://www.focus-news.net/news/2018/03/08/2497339/zdravko-mladenov-napoitelni-sistemi-vidin-dva-ot-malkite-yazoviri-v-oblastta-bozhuritsa-i-oshane-prelivat-prez-prelivnitsite.html", "text": "Два от малките язовири в област Видин – „Божурица“ и „Ошане“, преливат през преливниците, при големите язовири има свободен обем, каза за Радио „Фокус“ – Видин Здравко Младенов, директор на „Напоителни системи“ – Видин. Той посочи, че в областта няма застрашени от наводнение населени места, както и няма засега опасност от заливане на селскостопански земи. „В язовирите има достатъчно обем за поемане на води при предстоящото снеготопене. Някои от по-малките язовири преливат, но за това са преливниците“, обясни Здравко Младенов. Уплътнен с чували пясък е шлюз на река Тополовец край село Рупци. Според директора на „Напоителни системи“ повредата на шлюза е умишлена и за това се е наложило да бъдат доставени чували с пясък.„Напоителни системи“ – Видин стопанисват 8 язовира в областта\r\nАнна ЛОЗАНОВА", "date": "2018.03.08", "title": "Здравко Младенов, „Напоителни системи“-Видин: Два от малките язовири в областта – „Божурица“ и „Ошане“, преливат през преливниците"}
{"url": "http://www.focus-news.net/news/2018/03/08/2497338/sofiya-metrostantsiya-sv-kliment-ohridski-vremenno-e-zatvorena-poradi-izostaven-bagazh.html", "text": "Поради изоставен багаж на метростанция „Св. Климент Охридски“ временно е спрян достъпът до нея. Службите, които отговарят за това, ще извършат проверка на място. Това съобщиха от пресцентъра на Столична община. Влаковете преминават през метростанцията без да спират.", "date": "2018.03.08", "title": "София: Mетростанция „Св. Климент Охридски“ временно е затворенa поради изоставен багаж"}
{"url": "http://www.focus-news.net/news/2018/03/08/2497336/malina-nikolova-oblasten-upravitel-na-vratsa-nyama-opasnost-kashtite-v-selata-botevo-i-barzina-da-badat-zaleti-ot-reka-barzitsa.html", "text": "Снеготопенето в областта е голямо, поддържаме нещата в ритъм и се надяваме да не застрашим хората и имуществото им. Това каза за Агенция „Фокус“  областният управител на Враца Малина Николова във връзка с бедственото положение на Община Хайредин. Тя поясни, че няма опасност къщите в селата Ботево и Бързина да бъдат залети от река Бързица и увери, че няма бедстващи хора, нито постъпили сигнали в областната администрация. Областният управител уточни, че евакуираните хора живеят в заливната зона на язовира от селата Ботево и Бързина. Николова обясни, че става въпрос за около 22 къщи. Кметът на община Хайредин по мое нареждане сутринта евакуира хората. Определи обществено място, където могат да бъдат изтеглени, но те не желаят“, обясни областният управител на Враца и увери, че  институциите са длъжни да предприемат превантивни мерки и най-важното да опазят здравето и живота на хората. „Язовирът „Рогозен“ няма как да не бъде преливащ, тъй като през последните часове се запълни изцяло, независимо, че вчера след обяд беше пълен 30 %. Само за няколко часа той пое цялата вода като водосбор от всички останали язовири. Прелива през преливника. Това, което направихме е да засипем със скални маси компрометирания преливник, който се беше износил от едната страна и по този начин да осигурим по-добра проходимост на водата. Монтирахме и две хидропомпи, с които изтласкваме водата от язовира и по този начин облекчаваме обема. Всички сили са там – „Гражданска защита“, МВР, „Напоителни системи“, Областна администрация Враца има представител. Нещата са под контрол. Наблюдаваме ситуацията“, допълни областният управител.\r\nДеница КИТАНОВА", "date": "2018.03.08", "title": "Малина Николова, областен управител на Враца: Няма опасност къщите в селата Ботево и Бързина да бъдат залети от река Бързица"}
{"url": "http://www.focus-news.net/news/2018/03/08/2497337/bloomberg-donald-tramp-ne-se-izplashi-ot-zaplahite-za-mitnicheski-kontramerki.html", "text": "Президентът на САЩ Доналд Тръмп заяви, че „очаква с нетърпение“ срещата в Белия Дом в четвъртък във връзка с призива му за увеличаване на митата за внос на стомана и алуминий в страната, въпреки заплахите за ответни мерки от страна на търговските партньори и призивите на някои Републиканци мярката да не се прилага, предава Bloomberg.\r\n„Очаквам с нетърпение срещата в 15:30 днес в Белия Дом“, написа Тръмп в „Туирър“. „Трябва да защитим и да изградим нашата стоманодобивна и алуминиева промишленост, като в същото време покажем голяма гъвкавост и сътрудничество спрямо тези, които са наши истински приятели и ни третират справедливо и в търговията, и в отбраната“, гласи съобщението на американския президент.\r\nВсе още не е ясно дали Тръмп  ще подпише заповедта за увеличаване на митата на срещата, коментират от Bloomberg.\r\nПревод и редакция:", "date": "2018.03.08", "title": "Bloomberg: Доналд Тръмп не се изплаши от заплахите за митнически контрамерки"}
{"url": "http://www.focus-news.net/news/2018/03/08/2497346/balgarskiyat-evrokomisar-mariya-gabriel-predstavi-tsifrova-strategiya-za-zhenite-v-tehnologiite.html", "text": "На днешния Международен ден на жените, българският комисар по цифровата икономика и общество Мария Габриел очерта стратегията си за прилагане на действия, които да улеснят увеличаването на участието на жените в цифровия сектор. Това съобщиха от пресцентъра на Представителство на ЕК в България.\r\nДействията ще се съсредоточат върху три основни области: борба със стереотипите, насърчаване на цифровите умения и образование, застъпничество за повече жени предприемачи. Инициативата за жените в сферата на цифровите технологии ще продължи през 2018 г. и 2019 г. \"Бъдещето на Европа ще бъде цифровизацията и от нас зависи тя да обхване всички. Жените и момичетата не бива да се изключват от цифровата трансформация на нашата икономика и нашето общество. Програмата ни за жените в сферата на цифровите технологии ще цели предоставянето на възможности, овластяването, насърчаването и стимулирането на жените и момичетата да преодолеят цифровото разделение между половете\", коментира комисар Мария Габриел. \r\nЗа реализиране на включените в стратегията мерки относно стереотипите, комисар Габриел е решена да работи за насърчаване на успешните модели за подражание в сектора, което би допринесло повече момичета да решат да се обучават в информационни и комуникационни технологии. Според комисаря е нужна и промяна в медийното представяне на образа на жените, поради което възнамерява да работи с националните регулаторни органи в областта, за да се оцени ситуацията и се съберат най-добрите практики за насърчаване на равенството между половете в аудиовизуалните медии. Тя също ще използва инструменти като програма МЕДИА за насърчаване на разнообразието във филмовата индустрия и ще популяризира ролеви модели в сектора на технологиите чрез учредяването на награди. Освен това българският еврокомисар стартира и кампания \"No Women, No Panel\", която има за цел да увеличи видимостта на жените експерти и се повиши информираността относно потенциала на жените в сектора на технологиите. \r\nПо отношение на втория елемент от стратегията – образованието и обучението за придобиване на цифрови умения, комисар Мария Габриел подкрепя действия като Европейската седмица на кодирането, която тази година впечатли с факта, че 46% от участниците бяха жени. Българският еврокомисар се ангажира да насърчи все по-голямото участие в специализираната европейска седмица и до 2020 година тя да достигне до не по-малко от 50% от всички училища в Европа. За реализиране на мерките по този приоритет, комисарят възнамерява да насърчи включването на повече компании и организации в европейската Коалиция за цифрови умения, които да обучават момичета и жени в цифрови умения. Друго нейно намерение е да работи по-тясно с дигиталните шампиони във всяка държава-членка в търсене на добри практики за цифрови умения за жените. \r\nЩо се отнася до третия аспект, комисар Мария Габриел ще предприеме мерки за насърчаване на предприемачеството сред жените в цифровия сектор, започвайки от вече съществуващи инициативи, като например европейската общност WeHubs, подкрепяща жените предприемачи. Наградата на ЕС за жени-новатори признава постиженията на жени предприемачи и вдъхновява другите да следват стъпките им, като занапред комисарят ще насочи вниманието си върху равенството между половете в областта на киберсигурността. За тази цел тя ще предприеме инициативи, които могат да бъдат приложени чрез съвместни действия на изследователските общности и бизнеса.  \r\n\"Неравенството между жените и мъжете в цифровия сектор е причина за тревога, тъй като се очаква до 2020 г. в Европа да има голям недостиг на цифрови умения. Насърчаването на участието на жените в тази област и изграждането на балансиран по пол технологичен сектор ще играят важна роля за стимулиране на иновациите и икономически ползи за европейската икономика\", коментира още българският комисар по цифровата икономика и общество Мария Габриел.", "date": "2018.03.08", "title": "Българският еврокомисар Мария Габриел представи цифрова стратегия за жените в технологиите"}
{"url": "http://www.focus-news.net/news/2018/03/08/2497343/blagoevgrad-normalno-se-osashtestvyava-dvizhenieto-v-oblastniya-tsentar.html", "text": "Нормално се осъществява движението в Благоевград, предаде репортер на Радио „Фокус“ – Пирин. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание.\r\nЛора КАЛЧЕВА", "date": "2018.03.08", "title": "Благоевград: Нормално се осъществява движението в областния център"}
{"url": "http://www.focus-news.net/news/2018/03/08/2497340/sofiya-metrostantsiya-sv-kliment-ohridski-e-otvorena-za-patnitsi.html", "text": "Метростанция „Св. Климент Охридски“ е отворена за пътници. Това съобщиха от пресцентъра на Столична община.  Временно беше затворен достъпът до нея поради забравен багаж.", "date": "2018.03.08", "title": "София: Метростанция „Св. Климент Охридски“ е отворена за пътници"}
{"url": "http://www.focus-news.net/news/2018/03/08/2497344/kmetat-na-sofiya-yordanka-fandakova-parviyat-ot-novite-vlakove-za-tretata-liniya-na-metroto-veche-e-v-protses-na-tehnicheski-izpitaniya.html", "text": "Това е първият от новите влакове за третата линия на метрото, който вече е в процес на технически изпитания. В производство са още 4 от 20-те влака, като първите ще започнат да пристигат в София през лятото на тази година. Това написа кметът на София Йорданка Фандъкова в официалния си профил във „Фейсбук“. „Новите влакове са с намалено потребление на електроенергия, намалени нива на шум, както и с опция за движение без машинист. Целият влак е проходим, за разлика от тези, които имаме, при които вагоните са отделени“, написа още кметът.", "date": "2018.03.08", "title": "Кметът на София Йорданка Фандъкова: Първият от новите влакове за третата линия на метрото вече е в процес на технически изпитания"}
{"url": "http://www.focus-news.net/news/2018/03/08/2497342/smolyan-mokar-snyag-vali-po-visokite-chasti-na-rodopite-ostavat-zatvoreni-zaradi-srutishta-patishtata-smolyan-srednogortsi-i-rudozem-smilyan.html", "text": "Мокър сняг вали по високите части на Родопите, но няма натрупана снежна покривка, съобщи за Радио „Фокус“ – Смолян дежурният в Областно пътно управление – Смолян. Пътните настилки по пътищата в областта са мокри и проходими при зимни условия.  Заради срутища остават затворени пътищата Смолян – Средногорци и Рудозем – Смилян.  Заради преовлажняване на почвите през последните дни е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. Разчистването на двата затворени пътя продължава и се очаква те да бъдат отворени утре, 9 март до 17.00 часа. Обходният маршрут на пътя Смолян – Средногорци, при разклона за село Тикале е Смолян – Рудозем – Фатово – Средногорци и обратно. Алтернативният маршрут на пътя Рудозем – Смилян е Рудозем – Серафимово – Чокманово – Смилян и обратно. През деня не са получавани сигнали за инциденти по пътищата в областта или за активизиране на нови свлачища и срутища.\r\nОстава в сила ограничението по направленията Лъки – Рожен и Момчиловци – местност „Момина вода“,където товарните автомобили трябва да са с вериги и под 12 тона и да са без ремаркета и полуремаркета. Пътните настилки в областта са предимно мокри и проходими при зимни условия.  Поради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. По направлението Бял извор – Изгрев – Неделино движението също се осъществява в едната лента поради пропаднал банкет и подкопано пътно платно. Трите участъка са сигнализирани с пътни знаци.\r\nВ Смолян пътните настилки са мокри. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.08", "title": "Смолян: Мокър сняг вали по високите части на Родопите, остават затворени заради срутища пътищата Смолян – Средногорци и Рудозем – Смилян"}
{"url": "http://www.focus-news.net/news/2018/03/08/2497348/aktualna-patna-obstanovka-kam-1730-chasa.html", "text": "Пътните настилки са частично мокри, по усойните и планински места – частично заледени и обработени. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\n\tДвижението по АМ \"Тракия\" в тунел \"Траянови врата\" посока София е ограничено поради извършване на ремонтни дейности. Движението се извършва двупосочно в дясната тръба на тунела /посока Бургас/. Срок до 09.03.2018 г.\r\nОбласт Бургас: Временно движението от км 308+107 до км 359+475 на АМ „Тракия“ в участъка Деветак – Ветрен се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 09.03.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ \"Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел \"Люлин\" до първи тунел \"Мало Бучино\" където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 09.03.2018 г.\r\nІІI. Въведени ограничения по основните пътни направления: \r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; движение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 09.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Фатово – Рудозем – Средногорци и обратно.Срок до 09.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. \r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради непрекъснато падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 12:00 ч на 09.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.08", "title": "Актуална пътна обстановка към 17:30 часа"}
{"url": "http://www.focus-news.net/news/2018/03/08/2497347/pazardzhik-natovareno-e-dvizhenieto-na-vhodno-izhodnite-arterii-na-grada.html", "text": "Натоварено е движението на входно-изходните артерии на Пазарджик, както и по околовръстния път, предаде репортер на Радио „Фокус“ – Пазарджик. В края на работния ден интензивен трафик има по всички  главни кръстовища, по околовръстния път и в района на двете кръгови кръстовища при моста на река Марица. Всички светофарни уредби в града работят, няма затворени за движение улици. Патрул на КАТ „Пътна полиция“ е разположен на изхода на града в посока Пловдив.\r\nАлбена ЖИЛЕКОВА", "date": "2018.03.08", "title": "Пазарджик: Натоварено е движението на входно-изходните артерии на града"}
{"url": "http://www.focus-news.net/news/2018/03/08/2497349/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.08", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/08/2497352/protothema-sauditskiyat-prestolonaslednik-vklyuchi-turtsiya-v-triagalnika-na-zloto.html", "text": "Могъщият престолонаследник на Саудитска Арабия Мохамед бин Салман включи Турция в „триъгълника на злото“ заедно с радикалните ислямистки групи и Иран, съобщи египетското издание Al-Shourok в сряда, предава електронното издание на гръцкия вестник Protothema.\r\nКронпринцът обвини Турция, че се опитва да възстанови Ислямския Халифат, унищожен преди около един век с разпадането на Османската империя.\r\nСпоред изданието, цитираните думи на принц Мохамед свидетелстват за дълбоките подозрения на Рияд спрямо президента на Турция Реджеп Таийп Ердоган, чиято „Партия на справедливостта и развитието“ води корените си от ислямисткото движение „Мюсюлмански братя“, което я прави верен съюзник на Катар в спора му със Саудитска Арабия и другите страни от Персийския залив.\r\nОще нещо, което предизвиква недоверието на саудитците към Анкара е сътрудничеството й с техния кръвен враг – Техеран в Сирия.\r\nAl Shourok е цитирал изказване на принц Мохамед, че „съвременният триъгълник на злото включва Иран, Турция и екстремистките религиозни групи“.\r\nИзказването на крон принца е направено в интервю пред египетското издание по време на посещението му в Кайро тази седмица, което е и първото му излизане в чужбина след обявяването му за престолонаследник на саудитския трон миналата година.\r\nПревод и редакция:", "date": "2018.03.08", "title": "Protothema: Саудитският престолонаследник включи Турция в „триъгълника на злото“"}
{"url": "http://www.focus-news.net/news/2018/03/08/2497354/blagoevgrad-mokri-i-hlazgavi-sa-patnite-nastilki-v-oblastta.html", "text": "Нормално натоварен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са мокри и хлъзгави. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.08", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/03/08/2497353/veliko-tarnovo-za-treta-poredna-godina-obshtina-svishtov-otlichi-pobeditelite-v-konkursa-baba-marta.html", "text": "За трета поредна година Община Свищов отличи победителите в конкурса „Баба Марта“, съобщиха от пресцентъра на Общината. Инициативата на отдел „Образование“ и дирекция „Култура и културно наследство“ придобива все по-голяма популярност, извън пределите на Общината. В тазгодишното издание се включиха 207 участника, които представиха изключително интересни творби и в трите категории.\r\nНаграждаването на победителите се състоя в къщата музей „Алеко Константинов“, където в присъствието на много деца, родители и учители наградите бяха връчени от зам.-кметът Анелия Димитрова, директорът на Исторически музей – Свищов Ивелина Иванова, директорът на дирекция „Култура и културно наследство“ Росен Маринов, началник отдел „Образование“ Румяна Кузева и гл. експерт „Култура“ Таня Ликова. Румяна Кузева разказа на децата от къде идва идеята за мартеничките в интересна история за Баба Марта, а децата от ДГ „Калина Малина“, под вещото ръководство на своите възпитатели, направиха мартенска драматизация, придружена от пъстри танци в народни носии. Отличените участници получиха своите награди в три категории – „Мартеници“, „Пана“ и „Рисунки“ в три възрастови групи всяка. Специална награда за пано получиха учениците от III „а“ клас на СУ „Николай Катранов““, с класен ръководител Ценка Димитрова.", "date": "2018.03.08", "title": "Велико Търново: За трета поредна година Община Свищов отличи победителите в конкурса „Баба Марта“"}
{"url": "http://www.focus-news.net/news/2018/03/08/2497351/plovdiv-tyalo-na-mazh-e-zabelyazano-v-rekata-na-zemlishteto-na-selo-parvenets.html", "text": "Тяло на мъж е забелязано в реката на землището на село Първенец. Това съобщи за Радио „Фокус“- Пловдив говорителят на ОДМВР - Пловдив. В момента се организират за изваждането на тялото.  Предстои оглед. Сигналът е подаден към 16.30 часа. Предстои установяване на самоличността и възрастта на мъжа.\r\nЦветана ТОНЧЕВА", "date": "2018.03.08", "title": "Пловдив: Тяло на мъж е забелязано в реката на землището на село Първенец"}
{"url": "http://www.focus-news.net/news/2018/03/08/2497350/mvr-priklyuchila-e-proverkata-na-zabraveniya-bagazh-na-metrostantsiyata-na-sofiyskiya-universitet-sv-kliment-ohridski-sobstvenichkata-se-e-yavila-da-si-go-pribere.html", "text": "Приключи проверката заради забравената пазарска чанта на метростанцията на Софийския университет „Св. Климент Охридски“. Това съобщиха от пресцентъра на МВР. Собственичката на багажа се е явила, за да си го прибере.", "date": "2018.03.08", "title": "МВР: Приключила е проверката на забравения багаж на метростанцията на Софийския университет „Св. Климент Охридски“, собственичката се е явила да си го прибере"}
{"url": "http://www.focus-news.net/news/2018/03/08/2497356/aleksandar-vuchich-kompromisat-za-kosovo-oznachava-i-dvete-strani-da-otstapyat-ot-maksimalistichnite-iziskvaniya.html", "text": "Президентът на Сърбия Александър Вучич заяви днес в Букурещ, след срещата с румънския си колега Клаус Йоханис, че „компромисното решение за Косово изисква и двете страни да отстъпят от максималистичните си изисквания“, предава скопският телевизионен канал „Сител“.\r\nСъщевременно, той помоли румънския президент да се включи в решаването на проблема, разчитайки на румънското председателство в Съвета на Европейския съюз през 2019 година.\r\nНа срещата в Румъния, която все още не е признала Косово, сръбският президент изтъкна, че Сърбия не разглежда признаване на Косово.\r\n„Той отговори на въпрос на репортер за признаването на Косово с контравъпрос: „А какъв би бил компромисът. Доколкото предложението е само Сърбия да признае Косово, това значи, че албанците ще получат всичко, а какво ще получат сърбите?. Ако някой ми каже, че \"манастирите и църквите ще бъдат защитени - въпросът ми е – иначе се готвят да ги изгорят или какво?“\r\nСпоред Вучич най-важното е да се намери начин да се подходи към този проблем и да се представи на обществеността.\r\n„Трябва да видим как можем да намерим устойчиво решение, което да стимулира приятелството между двата народа. Ние сме готови да обсъдим всякакви предложения от всяка страна. Има широка гама от възможности за търсене на решение, но е необходимо да се намери добра воля“, добави още сръбският държавен глава.\r\nРумънският президент Калус Йоханис заяви, че решението за Косово трябва да бъде справедливо и устойчиво и да потвърди готовността си за активно участие в решаването на този проблем.\r\nПревод и редакция:", "date": "2018.03.08", "title": "Александър Вучич: Компромисът за Косово означава и двете страни да отстъпят от максималистичните изисквания"}
{"url": "http://www.focus-news.net/news/2018/03/08/2497357/vidin-slab-dazhd-vali-v-oblastta-patishtata-sa-mokri.html", "text": "Слаб дъжд вали във Видинска област, пътищата са мокри, съобщиха за Радио „Фокус“ – Видин от Областно пътно управление – Видин. Временно е ограничено движението на автомобили над 5 тона по III-1411 с. Слана Бара – Видин поради компрометирано експлоатационно състояние на мост. По главен път Е-79 трафикът е натоварен, пътуват предимно тежкотоварни автомобили в посока от и за граничен пункт „Дунав мост 2“. В областния град трафикът е натоварен в централната градска част, по бул. „Панония“ и на входно-изходните артерии на града.\r\nАнна ЛОЗАНОВА", "date": "2018.03.08", "title": "Видин: Слаб дъжд вали в областта, пътищата са мокри"}
{"url": "http://www.focus-news.net/news/2018/03/08/2497359/burgas-zhitelite-na-aheloy-se-gotvyat-za-protest-zaradi-izgrazhdane-na-asfaltova-baza.html", "text": "Жителите на Ахелой се готвят за протест. Това съобщи за Радио „Фокус“-Бургас кметът на селището Иван Георгиев. Причината – постъпило инвестиционно предложение за изграждане на асфалтова база в землището на града. Според кмета, ако се изгради такава база, ще има отлив на туристи. „Ние сме курортно селище от 1968 година. Ахелой се развива като туристическо населено място и не бива да допуска тази база да бъде построена в нашето землище“, добави още кметът. Мястото е на около километър от града и е частна собственост – бивша мина „Черно море“. „Това едва ли ще съхрани градът от праховите елементи, от миризмата и от другите последствия“, коментира още Георгиев. На 13 март в местното читалище от 18.00 часа ще се проведе общоградско събрание и обсъждане на проекта, като на него са поканени и инвеститорите. В момента се провежда подписка срещу изграждането на такава база.\r\nМария РУСЕВА", "date": "2018.03.08", "title": "Бургас: Жителите на Ахелой се готвят за протест заради изграждане на асфалтова база"}
{"url": "http://www.focus-news.net/news/2018/03/08/2497362/ministar-lilyana-pavlova-se-sreshtna-s-chlenove-na-komisiyata-po-evropeyskite-vaprosi-na-bundestaga.html", "text": "Министър Лиляна Павлова проведе среща с членове на Комисията по европейските въпроси на Бундестага на Федерална Република Германия, чийто председател Гунтер Крихбаум пожела успех на първото за България ротационно председателство на Съвета на ЕС. Това съобщиха от пресцентъра на Министерство за Българското председателство на Съвета на ЕС 2018.\r\n„По време на разговорите обсъдихме основни приоритети на председателството, по които страната ни ще работи до 1 юли, а след това ще продължи Австрийското председателство. Такъв пример са: европейската перспектива за Западните Балкани, единният цифров пазар и енергийният пакет“, заяви министърът за Българското председателство. \r\nНа фокус бе поставен също въпросът за Дунавската стратегия. Министър Павлова и членовете на комисията на Бундестага обсъдиха, че три държави от района на река Дунав последователно поемат председателството на Съвета на ЕС. „Това са България, Австрия, а след нея Румъния – от следващото трио, което е много добра възможност Дунавската стратегия да бъде поставена на вниманието на цяла Европа“, каза още министър Лиляна Павлова.", "date": "2018.03.08", "title": "Министър Лиляна Павлова се срещна с членове на Комисията по европейските въпроси на Бундестага"}
{"url": "http://www.focus-news.net/news/2018/03/08/2497361/haskovo-8-kilometrova-kolona-ot-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "8-километрова колона от автомобили се е образувала на ГКПП „Капитан Андреево“ на изход от страната, съобщи читател на Агенция „Фокус“.\r\nАгенция „Фокус“ проверява информацията и ще продължи да ви информира.", "date": "2018.03.08", "title": "Хасково: 8-километрова колона от автомобили се е образувала на ГКПП „Капитан Андреево“ на изход от страната"}
{"url": "http://www.focus-news.net/news/2018/03/08/2497358/veliko-tarnovo-gradat-be-chast-ot-forum-kreativen-turizam-i-ocharova-svetovni-eksperti-v-turizma.html", "text": "Велико Търново бе част от програмата на авторитетният и престижен Форум „Креативен туризъм“, проведен в Габрово. Това съобщиха от пресцентъра на Общината.\r\nФорумът бе част от Инфотур, който Община Габрово организира в партньорство с Министерство на туризма и общините София, Пловдив, Велико Търново и Троян.\r\n22 души от 11 държави (от 4 континента – Европа, Азия, Северна и Южна Америка) – експерти в областта на креативния туризъм участваха в изложението. Някои от тях са собственици на големи туристически агенции, други са журналисти в специализирани в областта на креативния туризъм печатни издания и уебсайтове.\r\nПрограмата на информационния тур във Велико Търново е била изготвена от Общинската агенция по туризъм „Царевград Търнов“ и бе осъществена в съдействие с Регионалния исторически музей  във Велико Търново. За краткия им престой, гостите са били запознати с културните паметници, богатата история, значимото културно-историческо наследство и туристическия потенциал на нашия град. Особено внимание бе обърнато на възможностите за развитие на креативния туризъм.\r\nУчастниците в тура са наблюдавали Аудио-визуалният спектакъл „Царевград Търнов – звук и светлина“ и са били впечатлени и възхитени от неговото въздействие.\r\nГрупата е посетила Арбанаси, където са вечеряха не в ресторант, а в частен дом. По този начин те са опитали традиционна домашна кухня и са се запознали с туристическия продукт „На гости в Арбанашка къща“, който „Царевград Търнов“ от години предлага с огромен успех на туристите и турагентите.\r\nГостите са останали очаровани както от вкусните, традиционни за България ястия, така и от гостоприемството на домакините и предлаганият от тях уют и домашна атмосфера. По време на вечерята служители на Общинска агенция по туризъм са им били представени възможностите за провеждане на кулинарни уроци и демонстрации. Тези възможности са били определиха като изключително интересни и напълно отговарящи на концепцията за креативен туризъм.\r\nГостите са посетили средновековната църква „Рождество Христово“, крепостта Царевец, Мултимедийния посетителски център и Самоводска чаршия.\r\nНа чаршията участниците в тура са посетили различни занаятчийски работилници, където отново са били информирани за възможностите и условията за провеждане на уроци от майсторите на туристите. Някои от участниците са се възползвали от възможността сами да вземат кратки уроци от майсторите.\r\nГостите са останаха изключително доволни и много впечатлени от посещението си във Велико Търнов и са изразили съжаление за краткия си престой, както и желанието си отново да посетят нашия прекрасен град.\r\nВелико Търново ще бъде включен в престижната Международна мрежа за туризъм „Ню дестинейшънс“. Това бе договорено с директора на мрежата, който бе един от участниците в информационния тур.\r\nКреативният туризъм представлява опознаване, опазване и защитита на културното наследство на определен регион; участие, агажимент и обмяна на знания и опит с местното население.\r\nЕдин от основните принцип на креативния туризъм е вдъхновен от мисълта на Конфуций: „Чувам и забравям, виждам и запомням, правя и разбирам”.\r\n„За да вникнеш в определена култура, няма нищо по-полезно от това да докоснеш със собствените си ръце, занаятчийството и представените от местното население занимания. Освен това туриста се превръща в активен участник в пътуването си, като често местното население му предава автеничини и древни методи и технологии. Тази форма на развлечение в туризма е достъпна за всяка възраст и група хора“- казват експертите в този вид туризъм.", "date": "2018.03.08", "title": "Велико Търново: Градът бе част от форум „Креативен туризъм“ и очарова световни експерти в туризма"}
{"url": "http://www.focus-news.net/news/2018/03/08/2497360/obshto-sabranie-na-stolichnata-organizatsiya-na-balgarskiya-cherven-krast-shte-se-provede-na-9-mart.html", "text": "Отчетна сесия на Общото събрание на Столичната организация на Българския Червен кръст (БЧК) ще бъде открита на 9 март 2018 г. в 15.00 часа в зала “София” на БЧК, бул. “Джеймс Баучер” № 76. Това съобщиха от пресцентъра на БЧК. \r\nРъководството на организацията ще представи пред делегатите реализираните през 2017 г. широк спектър дейности, програми и проекти в полза на обществото и за намаляване на уязвимостта в столичния град, отчета за бюджета и за работата на Контролната комисия.\r\nЩе бъде акцентирано на всеотдайната работа на многобройните членове и доброволци на Софийската организация на БЧК в името на хуманността и милосърдието.\r\nНа базата на анализите и оценките ще бъде приет План за работа през 2018 г.", "date": "2018.03.08", "title": "Общо събрание на Столичната организация на Българския Червен кръст ще се проведе на 9 март"}
{"url": "http://www.focus-news.net/news/2018/03/08/2497363/ivitsa-dachich-prishtina-napuska-bryukselskiya-dialog.html", "text": "Решението на косовското правителство, взето в сряда вечерта, да не прилага споразумението за започване на изработването на Статутът за формиране на Общността на сръбските общини означава, че Прищина е решила да напусне Брюкселския диалог, заяви в четвъртък министърът на външните работи на Сърбия Ивица Дачич за руската информационна агенция Спутник, предава излъчващата на албански скопска телевизия „Алсат – М“.\r\nДачич предупреди, че „след такова решение целият преговорен процес  между Белград и Прищина може да бъде върнат на нула“.\r\n„Ако албанските лидери безскрупулно и без санкции откажат да приложат тази съществена част от договора, за която се споразумяхме, тогава Белград може да разглежда всички досегашни споразумения, постигнати в Брюксел, за нищожни“, предупреди сръбският дипломат.\r\nТой призова международната общност да повлияе на Прищина да изпълни задълженията си, „защото се задава най-голямата опасност досега – преговорният процес да бъде окончателно прекратен“, като добави, че Белград няма да носи отговорността за това.\r\nПревод и редакция:", "date": "2018.03.08", "title": "Ивица Дачич: Прищина напуска Брюкселския диалог"}
{"url": "http://www.focus-news.net/news/2018/03/08/2497367/tanya-naydenova-ozhs-v-bsp-sofiya-otnoshenieto-kam-zhenite-detsata-i-vazrastnite-hora-e-beleg-za-tsivilizovanostta-na-edno-obshtestvo.html", "text": "Отношението към жените, децата и възрастните хора е белег за цивилизоваността на едно общество. Това заяви председателят на Обединението на жените-социалистки в БСП – София Таня Найденова при посещението в Дома за стари хора в Зона Б-5, съобщиха от пресцентъра на ГС на БСП – София. Найденова допълни, че онези, които не ценят миналото на народа и страната си, не зачитат тези, които са се трудили за държавата, са обречени да не могат да изградят достойното бъдеще на нацията. \r\nСоциалистките от София посетиха дома по повод Международния ден на жената – 8 март. Те подариха пролетни цветя, почерпиха и поздравиха възрастните дами по случай празника с камерен концерт на певческата група „Червена роза“.\r\nВ тържеството се включи и народният представител от „БСП за България“ Иван Ченчев. В емоционалното си обръщение към жените от Дома за стари хора той разказа историята на създаването на песента „Хей, поле широко“, чийто автор на музиката и текста е неговата баба Лена Ченчева.", "date": "2018.03.08", "title": "Таня Найденова, ОЖС в БСП-София: Отношението към жените, децата и възрастните хора е белег за цивилизоваността на едно общество"}
{"url": "http://www.focus-news.net/news/2018/03/08/2497364/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-gkpp-lesovo-i-gkpp-dunav-most-ruse.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост Русе\" трафикът е интензивен на изход за товарни автомобили, на ГКПП \"Дунав мост Видин\" трафикът е слаб на изход за товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.08", "title": "ГД \"Гранична полиция\": Интензивен е трафикът за товарни автомобили на ГКПП \"Капитан Андреево\", ГКПП \"Лесово\" и  ГКПП \"Дунав мост Русе\""}
{"url": "http://www.focus-news.net/news/2018/03/08/2497355/vitsepremierat-krasimir-karakachanov-svika-saveshtanie-za-sastoyanieto-na-yazovirite.html", "text": "По разпореждане на министър-председателя Бойко Борисов, вицепремиерът по обществения ред и сигурността и министър на отбраната Красимир Каракачанов свиква на работно съвещание министрите, в чиито ресори са вменени отговорности за състоянието на язовирите в Република България. То ще се проведе днес, 8 март, в Министерството на отбраната. Това съобщиха от пресцентъра на Министерството на отбраната.", "date": "2018.03.08", "title": "Вицепремиерът Красимир Каракачанов свика съвещание за състоянието на язовирите"}
{"url": "http://www.focus-news.net/news/2018/03/08/2497368/gabrovo-dazhd-vali-na-teritoriyata-na-oblastta-patnite-nastilki-sa-mokri.html", "text": "Дъжд вали на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 8°. Пътните настилки са мокри. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.08", "title": "Габрово: Дъжд вали на територията на областта, пътните настилки са мокри"}
{"url": "http://www.focus-news.net/news/2018/03/08/2497365/vitsepremierat-ekaterina-zaharieva-prie-deputati-ot-bundestaga.html", "text": "Вицепремиерът Екатерина Захариева прие днес делегация на Комисията по европейски въпроси на парламента на Федерална република Германия, водена от нейния председател Гунтер Крихбаум. Това съобщиха от пресцентъра на МВнР.\r\nС депутатите от Бундестага бяха обсъдени теми от актуалния дневен ред на Европейския съюз в контекста на Българското председателство, европейската перспектива на страните от региона на Западните Балкани, Шенген, присъединяването на България към еврозоната, ситуацията в региона на Близкия Изток.   \r\n„Гражданите на страните от Западните Балкани трябва да получат европейска перспектива сега. В противен случай това може да има последствия за целия Съюз. В региона няма да настъпи вакуум, има и други геополитически сили, които проявяват интерес към него”, заяви Екатерина Захариева. Гунтер Крихбаум потвърди важността от отправянето на позитивни сигнали към страните от региона.  \r\nДвете страни бяха единодушни, че миграционният натиск върху Европа ще продължи да бъде предизвикателство за Съюза през следващите години и държавите членки трябва да активизират усилията си за решаването на този проблем. Общо бе мнението, че  съществено значение за пресичането на нелегалната миграция  има засиленото сътрудничество със страните на произход и транзит.   \r\n„Страната ни доказа способността си да гарантира сигурността на външните граници на Съюза. Присъединяването на България към Шенген ще засили приноса ни към общата европейска сигурност“, коментира по време на срещата с германските депутати Захариева.   \r\nВ рамките на срещата беше обсъдено и присъединяването на България към еврозоната. „Изборът е наш. Ние искаме да сме част от еврозоната и смятам, че след няколко години ще сме готови за това. България е страна със стабилен икономически ръст”, подчерта Екатерина Захариева.   \r\nСред темите на разговора беше и ситуацията в региона на Близкия Изток. „Това, което се случва в Сирия през последния месец, е притеснително. Вместо деескалация на напрежението наблюдаваме обратното”, коментира българският външен министър. Захариева допълни, че е необходимо по-категорично послание от страна на международната общност по този въпрос.", "date": "2018.03.08", "title": "Вицепремиерът Екатерина Захариева прие депутати от Бундестага"}
{"url": "http://www.focus-news.net/news/2018/03/08/2497323/vss-ne-izlachi-svoi-predstaviteli-za-uchastie-v-rabotnata-grupa-za-izgotvyane-na-promeni-v-nakazatelniya-kodeks-vav-vrazka-s-instituta-na-neizbezhnata-otbrana.html", "text": "Пленумът на Висшия съдебен съвет не излъчи свои представители за участие в работна група към Министерството на правосъдието за изготвяне на проект на Закон за изменение и допълнение на Наказателния кодекс, във връзка с института на неизбежната отбрана и с текстове за противозаконно отнемане на моторно превозно средство. Това съобщиха от пресцентъра на ВСС. \r\nПленумът взе решение Висшият съдебен съвет да упражни своите правомомощия по реда на   чл. 30, ал. 2, т. 13 от ЗСВ, като даде становище след предоставяне за обсъждане на законопроект по посочената материя.", "date": "2018.03.08", "title": "ВСС не излъчи свои представители за участие в работната група за изготвяне на промени в Наказателния кодекс във връзка с института на неизбежната отбрана"}
{"url": "http://www.focus-news.net/news/2018/03/08/2497369/sofiya-vavezhda-se-vremenna-organizatsiya-na-dvizhenieto-na-14-mart-za-sabitie-v-posolstvoto-na-ungariya.html", "text": "Въвежда се временна организация на движението на 14 март за събитие в посолството на Унгария, съобщиха от пресцентъра на Столична община. От 08.30 до 15.00 часа на 14 март се забранява престоят и паркирането на пътни превозни средства по ул. „6-ти септември” между бул. „Евлоги и Христо Георгиеви” и ул. „Любен Каравелов”. От 11.00 до 15.00 часа на 14 март само при необходимост и по преценка на отдел „Пътна полиция” при СДВР, се забранява влизането на пътни превозни средства по ул. „6-ти септември” между бул. „Евлоги и Христо Георгиеви” и ул. „Любен Каравелов”.", "date": "2018.03.08", "title": "София: Въвежда се временна организация на движението на 14 март за събитие в посолството на Унгария"}
{"url": "http://www.focus-news.net/news/2018/03/08/2497371/vidin-narodniyat-predstavitel-ot-gerb-vladimir-toshev-organizira-otkrita-priemna-za-grazhdani.html", "text": "Народният представител от ГЕРБ-Видин и областен координатор на партията Владимир Тошев ще проведе открита приемна за граждани на 12 март (понеделник), от 10:00 до 12:00 часа в офиса на партията, който се намира в гр. Видин, ул. „Дунавска“ №1, Речна гара, ет.2. Това съобщиха от пресцентъра на ПП ГЕРБ.\r\nЗаписвания на място или на тел. 0884411152.", "date": "2018.03.08", "title": "Видин: Народният представител от ГЕРБ Владимир Тошев организира открита приемна за граждани"}
{"url": "http://www.focus-news.net/news/2018/03/08/2497370/nimh-utre-vremeto-shte-bade-predimno-slanchevo-s-maksimalni-temperaturi-mezhdu-11-i-16-po-morskiya-bryag-mezhdu-9-i-11.html", "text": "През нощта все още на места в Централна и Източна България ще има превалявания от дъжд, докато от югозапад облачността ще продължи се разкъсва и намалява. Минималните температури ще са между 0° и 5°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков. Утре облачността ще е разкъсана, над повечето райони до предимно слънчево. По-значителна ще се задържи над източните райони, но до вечерта и там ще се разкъса и намалее. Ще духа слаб, в североизточните райони – до умерен западен вятър. Максималните температури ще са между 11° и 16°, по морския бряг между 9° и 11°. Атмосферното налягане ще се повишава и след обяд вече ще е малко над средното за март.Над Черноморието облачността ще е по-често значителна, но валежи не се очакват. Ще духа слаб до умерен западен вятър, на север от нос Калиакра – южен. Максималните температури ще са между  9° и 12°. Температурата на морската вода е 5-7°. Вълнението на морето ще е 1-2 бала.Над планините ще преобладава слънчево време. Над Рило-Родопската област ще има висока облачност,  а преди обяд в източните райони ще има по-значителна ниска. Ще духа умерен, по билата и временно силен запад-северозападен вятър. Максималната температура на височина 1200 метра ще е около 9°, на 2000 метра – около 2°.В събота ще е предимно слънчево със слаб югозападен вятър. Температурите ще се повишат още и максималните ще бъдат между 15° и 20°, а минималните – предимно между 1° и 6°. В неделя ще преобладава слънчево време, но от запад облачността, средна и висока, ще се увеличава. Затоплянето ще продължи. В началото на следващата седмица облачността над страната ще е значителна и на много места ще има краткотрайни превалявания от дъжд, в отделни райони придружени с гръмотевици. Още в понеделник в западната половина от страната вятърът ще се ориентира от запад, докато в Източна България все още ще духа умерен югозападен вятър.", "date": "2018.03.08", "title": "НИМХ: Утре времето ще бъде предимно слънчево с максимални температури между 11° и 16°, по морския бряг - между 9° и 11°"}
{"url": "http://www.focus-news.net/news/2018/03/08/2497373/sliven-nyama-vavedeni-ogranicheniya-za-patuvashtite-po-patishtata-v-oblastta.html", "text": "Няма въведени ограничения за пътуващите по пътищата в Сливенско, съобщиха от Областно пътно управление - Сливен. Движението е интензивно. Затворени за тежки автомобили над 10 т са проходите Твърдишки и Вратник. Отворен е пътят Котел – Омуртаг. Опасност от падащи камъни има по пътя Сливен – Ичера – Градец. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч. Движението по пътя Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е 31 март.", "date": "2018.03.08", "title": "Сливен: Няма въведени ограничения за пътуващите по пътищата в областта"}
{"url": "http://www.focus-news.net/news/2018/03/08/2497345/reuters-spored-pier-moskovisi-evropa-ima-arsenal-ot-orazhiya-s-koito-da-otgovori-na-uvelichenieto-na-vnosnite-mita-ot-sasht.html", "text": "Европа иска да избегне търговска война със САЩ заради плановете им да увеличат митата за внос на стомана и алуминий, но подготвя контрамерки за всеки случай, заяви еврокомисарят по икономическите и финансови въпроси, данъчното облагане и митническия съюз Пиер Московиси, цитиран от Reuters.\r\nАмериканската агенция припомня, че в четвъртък се очаква Тръмп да подпише президентска прокламация за увеличаването на митата, въпреки че служители в Белия Дом са намекнали, че това може да се отложи и за петък, тъй като документите трябва да преминат през легални процедури.\r\n„Ако тази вечер Доналд Тръмп наложи мерките, ние имаме цял арсенал на наше разположение, с който да отговорим“, заяви Московиси пред BFM TV в четвъртък.\r\nСпоред неговите думи, контрамерките ще включват налагането на мита за внос в ЕС на портокали, тютюн и бърбън. Европа може да пусне и официално оплакване в Световната търговска организация, добави Московиси.\r\n„Трябва да приемем, че светът се превръща в място, където всеки е сам за себе си“, посочи еврокомисарят.\r\nПревод и редакция:", "date": "2018.03.08", "title": "Reuters: Според Пиер Московиси, Европа има „арсенал от оръжия“, с които да отговори на увеличението на вносните мита от САЩ"}
{"url": "http://www.focus-news.net/news/2018/03/08/2497366/reuters-yuzhnokoreyski-pratenitsi-pristignaha-vav-vashington-za-da-zapoznayat-administratsiyata-na-sasht-s-namereniyata-na-seul-da-provede-razgovori-s-phenyan.html", "text": "Двама високопоставени пратеници от Южна Корея са пристигнали в САЩ, за да запознаят администрацията във Вашингтон с резултатите от срещата между севернокорейския лидер Ким Чен-ун и южнокорейска делегация през тази седмица и желанието им да обсъдят с американските лидер предстоящите ходове за денуклеаризация на Корейския полуостров, предава Reuters.\r\nРъководителят на Службата за национална сигурност на Южна Корея Чун Ю-йонг и ръководителят на националната служба за разузнаване на страната Су Хун трябва да обяснят каква е позицията на Северна Корея за възможни бъдещи преговори с Вашингтон и какви са условията на Пхенян, за да прекрати ядрената си програма.\r\nПревод и редакция:", "date": "2018.03.08", "title": "Reuters: Южнокорейски пратеници пристигнаха във Вашингтон, за да запознаят администрацията на САЩ с намеренията на Сеул да проведе разговори с Пхенян"}
{"url": "http://www.focus-news.net/news/2018/03/08/2497375/aktsenti-v-sutreshniya-blok-dobro-utro-balgariya-na-radio-fokus-za-9-mart.html", "text": "Обявиха бедствено положение в община Хайредин, област Враца. 4 семейства от село Бързина са евакуирани заради опасността къщите им да бъдат залети от река Бързица, в която се оттичат водите, изпускани от язовир Рогозен. Има ли бедстващи хора и каква е ситуацията ще чуем от Малина Николова, областен управител на Враца.\r\nЗа руската пукнатина при „Обединените патриоти“ след изказването на московския патриарх Кирил и за реакцията на вицепремиера Валери Симеонов. По какъв начин ще повлияе това в групата на „Обединените патриоти“ и в коалицията, ще разговаряме със социолога Кънчо Стойчев.\r\nНа 9 март през 1230 година е станала една от най-славните битки за България, тази при Клокотница. Кое прави битката толкова важна – това, че след битката България е на три морета, или че е прекратена евентуалната опасност да се възстанови Византийската империя, или човечността, която проявява владетелят, освобождавайки военнопленници? Тези и други въпроси ще обсъдим с директора на Регионалния исторически музей в Хасково - Пенко Добрев.\r\n75 години от спасяването на българските евреи ще бъдат отбелязани в Кюстендил. Какво предвижда програмата за честванията, ще ни каже колегата от Радио „Фокус” – Кюстендил Венцеслав Илчев. Той ще ни запознае и с личността на Димитър Пешев и признанието, което той получава за своето дело при спасяването на българските евреи.\r\nЩе се насочим и към Шумен и от репортажа на Ивелина Иванова от Радио „Фокус“- Шумен, ще научим за Друмевите театрални празници, които са очаквано събитие.\r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Елеонора Чолакова.", "date": "2018.03.08", "title": "Акценти в сутрешния блок „Добро утро, България“ на Радио „Фокус“ за 9 март"}
{"url": "http://www.focus-news.net/news/2018/03/08/2497376/pregled-na-mezhdunarodnite-novini-do-19-chasa-agentsiya-fokus.html", "text": "Министърът на външните работи на Турция Мевлют Чавушоглу съобщи, че операцията на въоръжените сили на Турция, „Маслинова клонка“ в сирийския град Африн ще бъде завършена към месец май, предава ТАСС, като се позовава на турския телевизионен канал Haber Turk. \r\nСпоред Haber Turk, турският външен министър също е заявил, че Анкара може да проведе съвместна операция с Багдад на границата между Турция Ирак, след изборите през май в Ирак.  Съответното е било обсъдено в разговор между първия дипломат на Анкара и иракския министър-председател Хайдер ал-Абади.\r\n*** В четвъртък министрите на вътрешните работи на страните от Европейския съюз се събират на среща в Брюксел, в рамките на която ще обсъдят сътрудничеството с държавите от Западните Балкани в областта на сигурността и миграцията, предава скопският телевизионен канал „Алсат-М“.\r\n„Въпросите в областта на сигурността и миграцията са важни за сътрудничеството ни със Западните Балкани. Нашето сътрудничество ще помогне за отваряне на вратите за приближаване към ЕС на страните от Западните Балкани“, заяви комисарят по въпросите на вътрешните работи и миграцията Димитрис Аврамопулос малко преди началото на срещата.\r\nСрещата на Съвета на ЕС, който е председателстван от България, ще продължи и в петък. Агенция „Фокус“ припомня:\r\nСъгласно разпространената по-рано информация, обсъжданията ще се отнасят главно за борбата срещу организираната престъпност, контрабандата, за засилване на диалога за борбата срещу тероризма и радикализацията, за засилване на обмена на информация за чуждестранни терористи, както и за засилване сътрудничество в областта на миграцията и граничния контрол.\r\nБрюксел очаква от страните в региона да увеличат институционалния капацитет в тези области, но и да предложат начини за това как ЕС да им окаже съдействие в осъществяване на поставените цели, например чрез сътрудничество с компетентните европейски или международни агенции.\r\nТози път в кулоарите на срещата на министрите на вътрешните работи на страните-членки на ЕС ще бъдат включени и представители на Исландия, Лихтенщайн, Норвегия и Швейцария, информира Съветът на ЕС.\r\n„Дебатът ще бъде общ. Европейската комисия трябва да подготви документ със специфични стъпки, който впоследствие да бъде приет на срещата на върха в София“, съобщи по-рано старши дипломатически източник от Съвета на ЕС.\r\n*** Редица македонски неправителствени организации обвиняват Гърция за престъпления срещу човечеството и „геноцид“ срещу „македонци\" от 1913 г., предава скопската електронна медия Civilmedia.mk, като се позовава на гръцкия вестник „Ефимерида\".\r\nВ публикацията на изданието се подчертава, че със съвместно изявление за държавната информационна агенция на Турция, четири неправителствени организации от Македония призовават Гърция да признае нарушаването на човешките права, както и престъпленията срещу човечеството, военните престъпления и геноцида срещу „македонското малцинство“, извършени през 1913 г. \r\nСпоред неправителствените организации гръцкото правителство продължава политиката за отричане на етническата идентичност на македонското малцинство. Те настояват за формиране независима разследваща комисия, която да разследва нарушенията на човешките права и престъпленията, извършени срещу македонците в Гърция преди повече от век. \r\n„Гръцкото правителство трябва да се справи с миналото си и публично да признае и да се извини за престъпленията срещу човечеството, военните престъпления и геноцида, които извърши срещу македонското малцинство в Гърция през 1913 г.\", категорични са неправителствените организации.\r\nСъщо така, гръцката медия съобщава, че е подписана съвместна декларация от Международното движение за македонски човешки права, Обединената македонска диаспора, Световния македонски съвет и Световния македонски координатор. В декларация, издадена от общото им представителство в Женева, се казва, че народът на Македония вече не може да носи неприемливите тежест на неправдата, понесени от Гърция, ООН, Европейския съюз и НАТО чрез текущите „преговори\" за името на страната , които са започнали през 1993 г.\r\n„Това е първият случай в историята на човечеството на такъв международно оркестриран натиск върху цял народ за самоунищожение – натиск, който прилагат нациите и организациите“, привежда гръцкото издание цитат от декларацията на организациите.\r\n*** В четвъртък държавният глава на Полша Анджей Дуда се извини на евреите, изгонени от страната преди 50 години по време на антисемитската кампания на комунистическия режим, предава AFP.\r\n„Свободната и независима Полша днес, моето поколение, не носи отговорност и не трябва да се извинява, но... на тези, които бяха изгонени тогава... бих искал да кажа, моля, простете на Републиката, поляците и Полша от онова време, заради извършването на такъв срамен акт\", заяви Дуда.\r\nИзвинението му идва в резултат на засиленото напрежение между Полша и Израел по новия спорен законопроект за Холокоста, който еврейската държава вижда като опит на Варшава да отрече, че сред участвалите в геноцида над евреите по време на Втората световна война има поляци.\r\n*** Румъния е готова да вземе участие в търсенето на решение на проблемите в Косово и региона, като цяло. Това заяви в четвъртък президентът на страната Клаус Йоханис на пресконференция след преговорите със сръбския му колега Александър Вучич, който е на официално посещение в Букурещ, предава ТАСС, като се позовава на информация от официалния сайт на румънската президентска администрация.\r\n„Мисля, че решението на проблемите в Косово ще е огромна крачка в европейска посока за целия регион на Западните Балкани“, заяви Йоханис. „Ще останем в близък контакт, за да обсъдим заедно възможните решения и ролята, която може да изиграе Румъния в разрешаването на този въпрос. Ние сме готови, подчертавам, готови да вземем участие в търсенето на добро решение за цялата зона“.\r\nОт своя страна Вучич изрази признателност към Румъния за „желанието да се стигне до компромис по въпроса за Косово“. „Очевиден факт е, че Румъния не е признала независимостта на Косово“, подчерта той.  „За нас косовският въпрос е много сериозен, но ще се постараем да намерим компромисно решение“.\r\nРумънският президент изрази поддръжка за стремежа на Сърбия да се присъедини към Европейския съюз. „Убеден съм“, подчерта Вучич, „че по време на председателството на Румъния в Съвета на ЕС през 2019 година, приоритетен ще бъде и въпросът за влизането в Съюза на страните от Западните Балкани“.\r\n***Турция отправи поредните заплахи към Кипър във връзка с правото за проучване за газ и въглеводороди в ексклузивната икономическа зона на островната страна. Министър-председателят на Турция Бинали Йълдъръм, който проведе съвместна пресконференция с премиера на Северен Кипър  Туфан Ерхуман, заяви, че провокативните ходове в източното средиземноморие ще предизвикат ответни действия, като добави, че проучванията за природен газ ще продължат само, след като кипърският проблем бъде разрешен, пише електронното издание на гръцкия вестник Protothema.\r\nТурският премиер изрази раздразнението си и от факта, че Атина е повдигнала въпроса за ареста на двама свои военнослужещи в Брюксел. Разпалвайки напрежението още повече, както пише Protothema, той е коментирал и изгарянето на турски флаг по време на протест в Атина, заявявайки че подобни действия са неприемливи и че турското правителство няма да говори с тези, които правят подобни неща. Йълдъръм подчерта, че турците са дали живота си за тези символи.\r\n***Русия смята намесата на САЩ във вътрешните работи на страните за неоимперски подход, а Москва никога неби се занимавала с подобни неща. Това заяви в четвъртък министърът на външните работи на Русия Сергей Лавров след преговорите с президента на Зимбабве Емерсън Мнангагуа, предава ТАСС.\r\n„Ние никога не се бъркаме във вътрешните работи на страните, независимо от това, че от Вашингтон и редица други западни столици ежедневно се твърди обратното“, заяви Лавров. „И то при положение, че не могат да представят нито един факт“.\r\n„Неотдавна в The New York Times бе публикуван голям материал, който описва историята в течение на много десетилетия за намесите на САЩ в провеждането на избори и като цяло във вътрешните работи на десетки и десетки страни“, обърна внимание руският дипломат.\r\nСпоред думите на Лавров, когато тази тема е започнала да се обсъжда в американските медии, той е чул „поразителни твърдения за това, че американците действително правят това, „но го правим за доброто на тези страни, за които става въпрос, защото чрез своята намеса, ние носим свобода и демокрация“.\r\n„Ние не споделяме подобна философия. Смятам, че подобни подходи са абсолютно неоимперски“, подчерта руският външен министър. „Ние никога няма да се занимаваме с нещо подобно“.\r\n„Народът на Зимбабве, както и народът на всяка друга страна, трябва да решава сам своята съдба“, заяви Лавров.\r\n*** Досегашният федерален министър на правосъдието на ФРГ Хайко Маас ще замени Зигмар Габриел на поста първи дипломат на Берлин, съобщава националният ежедневник Die Frankfurter Zeitung, като се позовава на изтекла в медиите информация от партийните кръгове.\r\nПо-рано в четвъртък стана ясно, че Зигмар Габриел няма да бъде част от новото федерално правителство на Германия. Това заяви самият бивш председател на Германската социалдемократическа партия (ГСДП) в сутрешните часове на четвъртък в писмено изявление. Андреа Налес и Олаф Шолц са го информирали, че за него няма да има министерски пост в новата голяма коалиция със Съюза (ХДС/ХСС), написа Габриел. Той все още е „пряко избран за член на  Бундестага, но приключи времето, в което имам  политическа ръководна роля за ГСДП“, поясни Габриел.\r\n*** Депутати от управляващата в Турция „Партия на справедливостта и развитието“ (ПСР) и от защитаващата правата на кюрдите „Народнодемократична партия“ (НДП) си размениха удари по време на заседание на парламента късно в сряда, по време на дебати за провежданата от турската армия операция в северозападния сирийския район Африн, пише турското издание Hurryiet.\r\nСбиването се случи, след като депутатът от НДП Махмут Тогрул цитира доклад на „Амнести интърнешънъл“ за жертвите сред мирното население в резултат от операцията и призова за спирането й.\r\n„С продължаването на операцията, жертвите сред мирното население се увеличават“, заяви Торгул. Впоследствие, няколко депутати от ПСР обвиниха Тогрул, че е „говорител на Работническата партия на Кюрдистан (ПКК)“, а заместник-председателят на ПСР Лейла Шахим Уста даде началото на юмручния бой.\r\nСпоред думите на заместник-председателят на групата на НДП в парламент Филиз Керестециоглу, единственият пострадал след сбиването Торгул.\r\n*** Турската армия и нейните съюзници от „Свободната сирийска армия“ са поели контрола над един от най-големите градове в сирийския район Африн –Джандарис, в четвъртък, предава Reuters, като се позовава на информация от турските медии.\r\nТурските формирования са изтласкали сирийските кюрдски „Отряди за народна самоотбрана“ от центъра на Джандарис в четвъртък, след като са превзели възвишение, доминиращо града в сряда, като от турските медии уточняват, че операциите по зачистка на района продължават.\r\n*** Министърът на външните работи на Гърция Никос Коцияс е представил ключовите аспекти от проектодоговора по спора за името на Македония, които трябва да бъдат представени на властите в Скопие на неофициално съвещание на правителството в четвъртък, предава излъчващата на албански скопска телевизия „Алсат – М“.\r\nКоцияст, както съобщава гръцкото издание “Ефимерида“, е презентирал и новите елементи, които ще бъдат добавени към проектодокумента, предава МИА.\r\nСпоред източници в гръцкото МВнР, Коцияс най-вероятно ще пътува до Скопие през следващата седмица, за да представи проектодоговора. Междувременно гръцката страна иска да предотврати изтичането на части от документа, както и да избегне появяването на съдържанието на дипломатически консултации на първите страници в медиите. За тази цел Коцияс лично ще предаде гръцкия проект за съгласие на ръководителя на македонската дипломация Никола Димитров.\r\nОсновното препятствие, както подчертава „Ефимерида“, остава изискването за промяна на македонската конституция като гаранция на договора за името.\r\n*** Европа иска да избегне търговска война със САЩ заради плановете им да увеличат митата за внос на стомана и алуминий, но подготвя контрамерки за всеки случай, заяви еврокомисарят по икономическите и финансови въпроси, данъчното облагане и митническия съюз Пиер Московиси, цитиран от Reuters.\r\nАмериканската агенция припомня, че в четвъртък се очаква Тръмп да подпише президентска прокламация за увеличаването на митата, въпреки че служители в Белия Дом са намекнали, че това може да се отложи и за петък, тъй като документите трябва да преминат през легални процедури.\r\n„Ако тази вечер Доналд Тръмп наложи мерките, ние имаме цял арсенал на наше разположение, с който да отговорим“, заяви Московиси пред BFM TV в четвъртък.\r\nСпоред неговите думи, контрамерките ще включват налагането на мита за внос в ЕС на портокали, тютюн и бърбън. Европа може да пусне и официално оплакване в Световната търговска организация, добави Московиси.\r\n„Трябва да приемем, че светът се превръща в място, където всеки е сам за себе си“, посочи еврокомисарят.\r\n*** Могъщият престолонаследник на Саудитска Арабия Мохамед бин Салман включи Турция в „триъгълника на злото“ заедно с радикалните ислямистки групи и Иран, съобщи египетското издание Al-Shourok в сряда, предава електронното издание на гръцкия вестник Protothema.\r\nКронпринцът обвини Турция, че се опитва да възстанови Ислямския Халифат, унищожен преди около един век с разпадането на Османската империя.\r\nСпоред изданието, цитираните думи на принц Мохамед свидетелстват за дълбоките подозрения на Рияд спрямо президента на Турция Реджеп Таийп Ердоган, чиято „Партия на справедливостта и развитието“ води корените си от ислямисткото движение „Мюсюлмански братя“, което я прави верен съюзник на Катар в спора му със Саудитска Арабия и другите страни от Персийския залив.\r\nОще нещо, което предизвиква недоверието на саудитците към Анкара е сътрудничеството й с техния кръвен враг – Техеран в Сирия.\r\nAl Shourok е цитирал изказване на принц Мохамед, че „съвременният триъгълник на злото включва Иран, Турция и екстремистките религиозни групи“.\r\nИзказването на крон принца е направено в интервю пред египетското издание по време на посещението му в Кайро тази седмица, което е и първото му излизане в чужбина след обявяването му за престолонаследник на саудитския трон миналата година.\r\n*** Решението на косовското правителство, взето в сряда вечерта, да не прилага споразумението за започване на изработването на Статутът за формиране на Общността на сръбските общини означава, че Прищина е решила да напусне Брюкселския диалог, заяви в четвъртък министърът на външните работи на Сърбия Ивица Дачич за руската информационна агенция Спутник, предава излъчващата на албански скопска телевизия „Алсат – М“.\r\nДачич предупреди, че „след такова решение целият преговорен процес  между Белград и Прищина може да бъде върнат на нула“.\r\n„Ако албанските лидери безскрупулно и без санкции откажат да приложат тази съществена част от договора, за която се споразумяхме, тогава Белград може да разглежда всички досегашни споразумения, постигнати в Брюксел, за нищожни“, предупреди сръбският дипломат.\r\nТой призова международната общност да повлияе на Прищина да изпълни задълженията си, „защото се задава най-голямата опасност досега – преговорният процес да бъде окончателно прекратен“, като добави, че Белград няма да носи отговорността за това.\r\n*** Държавният секретар на САЩ Рекс Тилърсън охлади надеждите за евентуални преговори между Вашингтон и Пхенян, пише американското издание Washington Examiner.\r\n“Далеч сме от преговори“, заяви Тилърсън в четвъртък.\r\nТова се случва, след като южнокорейска делегация, която проведе разговори със севернокорейския лидер Ким Чен-ун в Пхенян, изненада световната общност като разкри, че той е готов да води преговори за спиране на севернокорейската ядрена и ракетна програма. Изявата на Тилърсън свидетелства за съмненията на американската администрация в искреността на Ким.\r\nДържавният секретар призова за „разговори за провеждане на преговори“ и отхвърли по-амбициозни действия в близкото бъдеще.\r\n„В момента не мога да кажа нищо, докато не се срещна лице в лице с представители на Северна Корея, когато ще стане ясно дали условията са подходящи дори да започнем да мислим за преговори“, заяви той.\r\nWashington Examiner коментира, че управляващите кръгове в САЩ се съмняват, че Северна Корея прави това предложение, за да отсрочи евентуална конфронтация с Вашингтон, докато режимът в Пхенян разработи ракета, която може да порази всяка точка на Америка.", "date": "2018.03.08", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/03/08/2497378/pazardzhik-patrulen-avtomobil-e-razpolozhen-na-izhoda-na-grada-v-posoka-avtomagistrala-trakiya.html", "text": "Патрулен автомобил с пазарджишка регистрация 8881 е разположен на изхода на града в посока автомагистрала „Тракия“, предаде репортер на Агенция „Фокус“. На изхода на Пещера в посока Пазарджик движението следи полицейски автомобил с пазарджишка регистрация 0124.", "date": "2018.03.08", "title": "Пазарджик: Патрулен автомобил е разположен на изхода на града в посока автомагистрала „Тракия“"}
{"url": "http://www.focus-news.net/news/2018/03/08/2497377/enp-startira-ot-balgariya-initsiativite-na-mestno-ravnishte-za-evropeyskite-izbori-prez-2019-g.html", "text": "На 9 март (петък) Европейската народна партия заедно с ПП ГЕРБ ще поставят началото на инициативите на местно равнище за европейските избори през 2019 г. под мотото „Европа започва във Вашето село/град/регион“. Като инициатива на местните и регионалните лидери от ЕНП за връщане на доверието и увеличаване на ангажираността спрямо ЕС, тя цели да гарантира възможността на хората, живеещи в европейските градове и региони, да изразят своето мнение за Европа преди изборите за Европейски парламент през 2019 г. Това съобщиха от пресцентъра на ПП ГЕРБ.\r\nОткриването на инициативата ще се състои на 9 март (петък) от 9:00 часа в София Тех Парк. Домакини на форума са министър-председателят на България и председател на ГЕРБ Бойко Борисов, председателят на ЕНП Жозеф Дол и председателят на групата на ЕНП в Европейския комитет на регионите Михаел Шнайдер.\r\nСред основните говорители на конференцията са:\r\n-\tЦветан Цветанов, председател на ПГ на ГЕРБ, заместник-председател на ГЕРБ;\r\n-\tЙорданка Фандъкова, кмет на София;\r\n-\tАндрианоус Джаноу, председател на младежката организация на ЕНП;\r\n-\tДорис Пак, председател на ЕНП - жени, президент на института „Робърт Шуман“;\r\n-\tВирджилио Фалко, председател на Европейски демократични студенти;\r\n-\tЛюдовик Орбан, председател на Национално-либералната партия, Румъния;\r\n-\tДоминик Шрот, Австрийска народна партия;\r\n-\tРафал Чарковски, Гражданска платформа, Полша, заместник-председател на ЕНП.\r\nМодератор на форума ще бъде Дара Мърфи, заместник-председател на ЕНП и директор на кампанията във връзка с европейските избори през 2019 г. Очаква се да присъстват над 400 местни кметове и регионални политици, членове на ЕНП от Европейския парламент и Европейския комитет на регионите, както и видни гости от цяла Европа, които да подкрепят инициативата. \r\nИнициативата предвижда поредица от диалози на ЕНП на местно равнище във всички държави — членки на ЕС. Отзивите от тези прояви ще бъдат споделени с членовете на ЕНП в двете политически асамблеи на ЕС: Европейския парламент и Европейския комитет на регионите, както и с водещия кандидат на ЕНП за председател на Европейската комисия, с цел да се даде принос за следващия мандат на европейските институции.\r\nПървият диалог на местно равнище на ЕНП ще се състои на 9 март (петък). По време на дебата на тема „Европа започва от София – Младежката перспектива и бъдещето на Европа“, гражданите, живеещи и работещи в София, ще имат възможността да споделят своите виждания за Европа. Диалогът ще се проведе от 15:00 до 17:00 часа.\r\nСутринта на 9 март, ще се състои отделен дебат на ЕНП на високо равнище на тема „Регионите и градовете, инвестиращи в образованието с цел укрепване на европейските ценности“, на който ще присъства Мария Габриел, Европейски комисар, отговарящ за цифровата икономика и цифровото общество.  Дебатът ще се проведе от 9:20 до 10:20 часа.", "date": "2018.03.08", "title": "ЕНП стартира от България инициативите на местно равнище за европейските избори през 2019 г."}
{"url": "http://www.focus-news.net/news/2018/03/08/2497380/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 08.00 часа на 10 март до 08.00 часа на 13 март на бул. „Витоша” между бул. „Пенчо Славейков” и ул. „Христо Стамболски”. \r\n- От 08.00 часа на 10 март до 08.00 часа на 13 март на ул. „Екзарх Йосиф” № 37, пред Дома на киното. \r\nОт 08.00 часа на 10 март до 08.00 часа на 13 март се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК. \r\nСтолична дирекция на вътрешните работи осигурява постове за контрол и регулиране на движението.", "date": "2018.03.08", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/08/2497381/vitsepremierat-ekaterina-zaharieva-prie-delegatsiya-ot-darzhavata-izrael-po-sluchay-75-godini-ot-spasyavaneto-na-balgarskite-evrei.html", "text": "Българските власти правят необходимото за предотвратяване на всички форми на нетолерантност, ксенофобия и дискриминация. Може да разчитате на нас. С тези думи заместник министър-председателят и министър на външните работи Екатерина Захариева прие делегация от Държавата Израел, пристигнала за отбелязването на 75-ата годишнина от спасяването на българските евреи, съобщиха от пресцентъра на МВнР.   \r\nБългарският министър посочи, че страната ни работи активно в борбата с езика на омразата.   \r\n\"България беше петата държава, която прие работна дефиниция и определи Национален координатор за борба с антисемитизма. Заместник-министър Георгиев е много активен в тази насока\", посочи Захариева. Тя изрази съжаление, че подобно на други страни, и в България се наблюдават отделни прояви на антисемитизъм, но те се извършват от изолирани и маргинални елементи на българското общество.   \r\nЗахариева се спря и на тесните исторически връзки между България и Държавата Израел. Тя припомни, че през 2018 г. двата народа отбелязват две важни годишнини - 75 години от спасяването на българските евреи и 70 години от създаването на Държавата Израел. Българският министър подчерта гордостта на страната ни от факта, че народът ни е успял по време на Втората световна война да спаси българските евреи територията на Царство България от депортиране. За съжаление, близо  11 000 евреи от Тракия и Македония не споделиха съдбата на своите братя и сестри от Царство България.   \r\nМинистърът отбеляза, че наред с официалните политически отношения между двете страни се развиват и преките контакти между двата народа. Министър Захариева акцентира, че броят на израелските туристи, които посещават България, непрекъснато расте. \"Днес България и Израел поддържат близки връзки на приятелство, но много ми се иска да видя по-активни икономически отношения между двете държави. Потенциалът е много голям и трябва да работим в тази посока още по-усилено\", каза тя.   \r\nДелегацията включваше председателя на Групата за приятелство с България в израелския парламент (Кнесет) - Ейтан Броши, представители на българската общност в страната и председатели на български дружества в Държавата Израел. \r\nПредседателят на Групата за приятелство с България в Кнесета и останалите участници в делегацията изразиха безкрайни благодарности към страната ни. Те подчертаха, че една от основните им задачи е да предават на младите поколения любовта към България, а споменът за героичната постъпка да остане завинаги жив.", "date": "2018.03.08", "title": "Вицепремиерът Екатерина Захариева прие делегация от Държавата Израел по случай 75 години от спасяването на българските евреи"}
{"url": "http://www.focus-news.net/news/2018/03/08/2497379/pernik-vazstanoveno-e-dvizhenieto-po-pat-ii-63-pernik-breznik.html", "text": "Възстановено е движението по път II-63 Перник – Брезник. Това съобщиха от пресцентъра на Агенция \"Пътна инфраструктура\".", "date": "2018.03.08", "title": "Перник: Възстановено е движението по път II-63 Перник – Брезник"}
{"url": "http://www.focus-news.net/news/2018/03/08/2497382/predstoyashti-sabitiya-v-stranata-za-9-mart-agentsiya-fokus.html", "text": "***\r\nОт 9.30 часа в зала „Арена“ на хотел „Арена ди Сердика“ вицепрезидентът Илияна Йотова ще открие дискусионен форум „Права на жените“. В събитието се очаква да участват и кметът на София Йорданка Фандъкова, д-р Хелене Кортлендер, директор на Бюро България, Фондация „Фридрих Еберт“, омбудсманът Мая Манолова и Росица Димитрова, заместник-министър на труда и социалната политика.\r\n***\r\nОт 09.00 часа ще се проведе заседание на Народното събрание.  \r\n***\r\nОт 09.00 часа в София Тех Парк Eвропейската народна партия заедно с ПП ГЕРБ ще поставят началото на инициативите на местно равнище за европейските избори през 2019 г. под мотото „Европа започва във Вашето село/град/регион“. Домакини на форума са министър-председателят на България и председател на ГЕРБ Бойко Борисов, председателят на ЕНП Жозеф Дол и председателят на групата на ЕНП в Европейския комитет на регионите Михаел Шнайдер. \r\n***\r\nЗаместник министър-председателят и министър на външните работи Екатерина Захариева ще в Министерството на външните работи федералния министър по европейските въпроси, изкуството, културата и медиите на Австрия Гернот Блюмел, който отговаря и за Австрийското председателство на Съвета на ЕС. След края на срещата, около 14.10 часа, двамата министри ще направят изявление за медиите.\r\n***\r\nОт 9.30 часа в Залата за пресконференции на Висшия съдебен съвет ще се проведе заседание на Гражданския съвет към ВСС на тема: \"Мониторинг на дела, намиращи се в съдебна фаза, по които подсъдими за корупционни престъпления са магистрати и висши държавни служители. Анализ на мотивите на съдебните актове, с които подсъдимите са оправдани по повдигнатите обвинения\".\r\n***\r\nОт 11.00 часа в Гранитна зала на Министерския съвет ще бъде представен най-мащабният проект с европейско финансиране за административната реформа – Трансформация на модела на административното обслужване. \r\n***\r\nОт 10.15 часа, в зала „Сердика“ на Гранд хотел София, Групата на Европейската Инвестиционна Банка (ЕИБ) ще проведе пресконференция, в която вицепрезидентът на ЕИБ Вазил Худак, заедно с високопоставени представители на българското Министерство на финансите, ще предоставят информация за дейностите на ЕИБ през 2017 г.\r\n***\r\nОт 10,20 часа, в сградата на Сметната палата на ул. „Екзарх Йосиф“ 37, ет. 4, ще се проведе брифинг Брифинг на председателите на Европейската и българската сметни палати и българския представител в ЕСП. \r\n***\r\nОт 8.30 часа в район „Красно село“ отваря врати мобилен събирателен пункт за отпадъци.\r\n***\r\nОт 10.15 часа в Гранд хотел София, ул. „Гурко“ 1, Групата на Европейската Инвестиционна Банка ще проведе пресконференция, в която вицепрезидентът на ЕИБ Вазил Худак, заедно с високопоставени представители на българското Министерство на финансите, ще предоставят информация за дейностите на ЕИБ през 2017 г.\r\n***\r\nОт 10.30 часа лидерът на БСП - София Калоян Паргов ще участва в церемонията по полагането на венци и цветя пред Паметника на благодарността (градинката пред входа на галерия \"Академия\" на НХА).\r\n***\r\nОт 10.30 часа в Интер Експо център ще се проведе годишната конференция на Сдружение \"Български врати, прозорци и фасади“.\r\n***\r\nОт 11.00 часа в Дом на киното ще се състои прес-прожекция на „Потапяне”.\r\n***\r\nОт 11.30 часа на Терминал 1, гише „Информация“, ръководителят на Авиокосмическия център и планетариум Красимир Стоянов, ще участва в доброволческата инициатива на летище София „Училище за авиация“.\r\n***\r\nОт 14.15 часа, в Интер Експо център, директорът на „Аварийна помощ и превенция“ Красимир Димитров ще представи  лекция на тема  „Взаимодействие и координация  на аварийните екипи на Столичната община  със съставните части на Единната спасителна система“. \r\n***\r\nОт 15.00 часа, в зала “София” на БЧК, бул. “Джеймс Баучер” № 76, ще бъде открита отчетната сесия на Общото събрание на Столичната организация на Българския Червен кръст. Ръководството на организацията ще представи пред делегатите реализираните през 2017 г. широк спектър дейности, програми и проекти в полза на обществото и за намаляване на уязвимостта в столичния град, отчета за бюджета и за работата на Контролната комисия.\r\n***\r\nОт 19.00 часа ще се проведе Майсторски клас с Юрий Мечитов на тема: „Тбилиси и феноменът Параджанов“.\r\n***\r\nВ 11.00 часа пред паметника на цар Иван Асен II ще бъдат поднесени цветя пред паметника на българския владетеля по повод 788 години от славната му победа при Клокотница.  Ще се състои празнична програма на учениците от ПГ „Цар Иван Асен II” по случай патронния празник на училището, както и награждаване на победителите в конкурса „ Наследник съм на цар Иван Асен II” на НЧ „Родолюбие”.\r\n***\r\nОт 18.00 часа, в зала 1 на хотел „Черно море”- Варна, Градската партийна организация и район „Приморски” на БСП-Варна, организира среща-разговор с проф. Андрей Пантев под наслов „140 години след Освобождението на България, свободни ли сме?”.\r\n***\r\nОт 10.00 часа в Конферетната зала на Търговско-промишлената палата-Враца ще се проведе заседание на Регионалния съвет за развитие на Северозападен район. \r\n***\r\nОт 18.00 часа в Голяма зала на Община Велико Търново ще се състои образователен концерт за ученици с участието на формация „Тъпани и гайди”.\r\n***\r\nОт 11.00 часа пред паметника на Димитър Пешев ще бъдат отбелязани 75 години от спасяването на българските евреи.\r\n***\r\nВ 09.30 часа в зала 10 на Районния съд ще се проведе заседание по делото срещу кметът на Карлово д-р Емил Кабаиванов, обвинен в присвояване на средства в размер на близо 27 000 лв. \r\n***\r\nВ 10.00 часа в зала 11 на Районния съд ще се проведе заседание по делото срещу трима турски граждани,  че са заблудили 40 лица и са им нанесли имотна вреда. \r\n***\r\nВ 12.00 часа в централното фоайе на Градския дом на културата „Борис Христов“ ще се състои откриването на събитието „Уикенд в Пловдив“. \r\n***\r\nВ 13.00 часа в Регионалният етнографски музей ще се състои откриване на изложба на карикатури, озаглавена „Артпредседателство“.\r\n***\r\nВ 18.00 часа в пространството на ул.\"Бетовен\"  среща на граждани с двама италиански пътешественици, които ще разкажат за изследователското си пътуване с велосипеди през шест държави. Срещата е инициирана от Фондация „Пловдив 2019“. \r\n***\r\nОт 13:30 ч. в Зала 1 на Областна администрация Русе ще се проведе редовно заседание на Постоянно действащата междуведомствена областна комисия „Военни паметници“.\r\n***\r\nОт 11.30 часа в Зала № 1 на НЧ „Христо Ботев – 1871“ – Смолян ще се проведе концерт „На мама с любов“.\r\n***\r\nОт 17.30 часа в западната зала на Художествена галерия Стара Загора ще бъде открита представителната  изложба  на катедра „Стенопис“ при Факултета по изобразителни изкуства, Великотърновски университет „Св. Св. Кирил и Методий“ под надслов „И стените говорят...“.  \r\n***\r\nОт 12.00 часа в зала № 8 на ет.3 в съдебната палата на пресконференция с административните ръководители – председателите на Апелативен съд гр. Варна и Окръжен съд гр. Шумен, на която ще бъде даден отчет за дейността на Окръжен и Районни съдилища от Шуменски съдебен окръг за 2017г.", "date": "2018.03.08", "title": "Предстоящи събития в страната за 9 март (Агенция „Фокус“)"}
{"url": "http://www.focus-news.net/news/2018/03/08/2497374/reks-tilarsan-dalech-sme-ot-pregovori-sas-severna-koreya.html", "text": "Държавният секретар на САЩ Рекс Тилърсън охлади надеждите за евентуални преговори между Вашингтон и Пхенян, пише американското издание Washington Examiner.\r\n“Далеч сме от преговори“, заяви Тилърсън в четвъртък.\r\nТова се случва, след като южнокорейска делегация, която проведе разговори със севернокорейския лидер Ким Чен-ун в Пхенян, изненада световната общност като разкри, че той е готов да води преговори за спиране на севернокорейската ядрена и ракетна програма. Изявата на Тилърсън свидетелства за съмненията на американската администрация в искреността на Ким.\r\nДържавният секретар призова за „разговори за провеждане на преговори“ и отхвърли по-амбициозни действия в близкото бъдеще.\r\n„В момента не мога да кажа нищо, докато не се срещна лице в лице с представители на Северна Корея, когато ще стане ясно дали условията са подходящи дори да започнем да мислим за преговори“, заяви той.\r\nWashington Examiner коментира, че управляващите кръгове в САЩ се съмняват, че Северна Корея прави това предложение, за да отсрочи евентуална конфронтация с Вашингтон, докато режимът в Пхенян разработи ракета, която може да порази всяка точка на Америка. \r\nПревод и редакция:", "date": "2018.03.08", "title": "Рекс Тилърсън: Далеч сме от преговори със Северна Корея"}
{"url": "http://www.focus-news.net/news/2018/03/08/2497384/plovdiv-regionalniyat-etnografski-muzey-shte-predstavi-izlozhba-na-karikaturi-ozaglavena-artpredsedatelstvo.html", "text": "Регионалният етнографски музей в Пловдив ще представи изложба на карикатури, озаглавена „Артпредседателство“. Това съобщиха за Радио „Фокус“ – Пловдив от културната институция. Изложбата ще се открие официално в 13.00 часа на 9 март и ще бъде достъпна за посетители до 25 март. Изложбата е дело на Дружеството на невъзпитаните карикатуристи – Алла и Чавдар Георгиеви, Христо Комарницки и Чавдар Николов. „Покрай българското европредседателство, публиката в град Пловдив ще има възможност да се наслади на повечето „уникати“ от европейската политика като Туск, Юнкер, Меркел, Макрон, Мей, Курц и останалите“, коментират създателите на изложбата. Карикатуристите представят съвременната политика чрез красотата от произведенията на Леонардо да Винчи, Пикасо, Мунк, Матис, Ван Гог, Гоя и други.\r\nТони МИХАЙЛОВ", "date": "2018.03.08", "title": "Пловдив: Регионалният етнографски музей ще представи изложба на карикатури, озаглавена „Артпредседателство“"}
{"url": "http://www.focus-news.net/news/2018/03/08/2497372/ria-novosti-siriyskite-voenni-sa-presekli-dostavka-na-orazhie-za-umerenata-opozitsiya-v-iztochna-guta.html", "text": "Сирийските военни са пресекли доставките на значително количество оръжие и боеприпаси за бойците от „Джебхат ан Нусра“ в района на Източна Гута, съобщи сирийската държавна агенция SANA, предава РИА Новости.\r\n„В сътрудничество с някои жители на Гута и основавайки се на точна разузнавателна информация, потвърждаваща опитите да се прокарат оръжия и боеприпаси за терористите в Източна Гута, един от патрулите на силите за сигурност е устроил засада на едно от възможните направления на движението на терористите в Гута“, е заявил пред агенцията неназован офицер от сирийската армия.\r\nСпоред неговите думи, военните са успели да заловят два камиона с боеприпаси и оръжие, включително американско производство, както и малко количество наркотици, медицински средства и апаратура за спътникова свръзка.\r\nПревод и редакция:", "date": "2018.03.08", "title": "РИА Новости: Сирийските военни са пресекли доставка на оръжие за „умерената“ опозиция в Източна Гута"}
{"url": "http://www.focus-news.net/news/2018/03/08/2497386/sonya-nenkova-kmetski-namestnik-na-s-botevo-obsht-hayredin-prodalzhava-da-vali-dazhd-snegat-se-topi-i-nivoto-na-reka-barzitsa-kray-seloto-se-pokachva.html", "text": "Продължава да вали дъжд, снегът се топи и нивото на река Бързица край селото се покачва, каза за Радио „Фокус“ – Видин Соня Ненкова, кметски наместник на село Ботево, община Хайредин. Тя посочи, че ситуацията в селото е спокойна, все още няма необходимост да се евакуират 11-те души, които живеят в четири къщи в близост до река Бързица. „В община Хайредин е обявено бедствено положение, но независимо от повишаване нивото на реката евакуация засега не е необходима. В реката се оттича водата от язовир „Рогозен 1“  и ако нивото се покачи опасно, хората ще бъдат евакуирани“, допълни Соня Ненкова. Тя обясни, че от областната администрация са заявили за осъществяване на контрол върху язовира и през нощта.\r\nАнна ЛОЗАНОВА", "date": "2018.03.08", "title": "Соня Ненкова, кметски наместник на с. Ботево, общ. Хайредин: Продължава да вали дъжд, снегът се топи и нивото на река Бързица край селото се покачва"}
{"url": "http://www.focus-news.net/news/2018/03/08/2497391/misiya-na-mezhdunarodniya-sayuz-za-zashtita-na-prirodata-poseti-np-pirin.html", "text": "Министърът на околната среда и водите Нено Димов участва в работна среща в рамките на консултантската мисия на експерта Херве Летие от Международния съюз за защита на природата IUCN в Национален парк „Пирин”, организирана от кмета на Банско Георги Икономов. Участие в нея взеха вицепремиерът Валери Симеонов и представители на общините Разлог, Добринище и Сандански, намиращи се на територията на Националния парк, на МОСВ и на ДНП „Пирин“. Целта на мисията на международния експерт е да направи преглед на Проекта на Плана за управление на Национален парк „Пирин“ и да удостовери, че е в съответствие с решенията на Комитета за световно наследство към ЮНЕСКО и обезпечава опазването на обекта. Това съобщиха от пресцентъра на МОСВ.\r\n„Беше дискутирано забавянето на Плана за управление и беше заявено нашето желание да  има ясно развитие на НП „Пирин” през следващите години”, обясни министър Димов след срещата. На нея представителите на местната власт заявиха, че е необходимо постигане на баланс между развитието на местната икономика и опазването на природата. Те бяха категорични, че опазването на природното богатство на НП „Пирин” е от най-голям интерес за местното население. \r\nНе съм тук, за да взимам решение, не мога да позволя или да забраня каквото и да било. По-скоро мога да ви дам съвет, който евентуално да помогне на правителството, посочи на брифинг в общината Херве Летие. Той увери, че ще си свърши работата обективно и независимо и ще направи най-доброто, за да улесни работата по плана. „Тази мисия е съвещателна, IUCN може да съветва да се постъпи по определен начин и да предприемат определени действия“, уточни експертът. „Имате много красива природа и бъдещото развитие на региона ще изисква оптимизация на ресурсите”, каза още той. „Тази седмица успях да изслушам много хора, да събера много документи. Те ще ми позволят да изготвя препоръка за правителството, което иска да постигне този труден баланс между опазването на природното наследство и осигуряването на благоденствие за местните хора“, заключи  експертът на ЮНЕСКО. \r\nЛетие препоръча да се подготви дългосрочна визия на ски зоната, каза кметът на Банско, но това е невъзможно в момента, защото сегашният План за управление е изключително рестриктивен и блокиращ. „Искаме по-гъвкав, действащ  и практичен план. Чак тогава ще имаме дългосрочна визия“, каза Георги Икономов. Той благодари на МОСВ, че отговорно подхожда към проблема. „Убеден съм, че обединяването на усилията на местната общност и изпълнителната власт ще доведе до правилни решения”, добави Икономов. Според него за намаляване на замърсяването на природата от автомобили, които се качват в планината, е необходимо построяването на втория кабинков лифт и подобряването на инфраструктурата. \r\n„Моето присъствие тук е за да подчертая важността на развитието на тази икономическа зона, тъй като тук туризмхът е основен поминък, и да заявя пред г-н Летие необходимостта от решаването на този проблем”, каза вицепремиерът Валери Симеонов.", "date": "2018.03.08", "title": "Мисия на Международния съюз за защита на природата посети НП „Пирин“"}
{"url": "http://www.focus-news.net/news/2018/03/08/2497389/tereza-mey-ako-se-dokazhe-che-rusiya-e-uchastvala-v-otravyaneto-na-bivshiya-shpionin-velikobritaniya-shte-otgovori.html", "text": "Великобритания ще отговори подходящо ако се намерят доказателства, че Москва е спонсорирала отравянето на бившия руски шпионин и неговата дъщеря в Южна Англия, заяви премиерът на Обединеното кралство Тереза Мей в четвъртък, предава Reuters.\r\n„Ще направим това, което е подходящо, ще направим това, което е правилно, ако се докаже, че някоя страна е участвала в този случай“, заяви британският премиер, отговаряйки на въпрос дали Великобритания ще изгони руския посланик заради атаката.\r\nПревод и редакция:", "date": "2018.03.08", "title": "Тереза Мей: Ако се докаже, че Русия е участвала в отравянето на бившия шпионин, Великобритания ще отговори"}
{"url": "http://www.focus-news.net/news/2018/03/08/2497388/tihomir-trifonov-kmetski-namestnik-na-s-barzina-obsht-hayredin-ne-se-nalaga-da-evakuirame-oshte-hora-ot-seloto.html", "text": "Не се налага да евакуираме още хора от селото, ситуацията се запазва в село Бързина, каза за Радио „Фокус“ – Видин Тихомир Трифонов, кметски наместник на селото. Той посочи, че нивото на река Бързица не се е покачило през последното часове. „Ситуацията е тежка – продължава да вали дъжд, засега с две помпи се изпомпва вода от язовир „Рогозен 1“. Хората, които са евакуирани от 4-ри къщи в селото, са настанени при свои близки и роднини в Бързина.\r\nАнна ЛОЗАНОВА", "date": "2018.03.08", "title": "Тихомир Трифонов, кметски наместник на с. Бързина, общ. Хайредин: Не се налага да евакуираме още хора от селото"}
{"url": "http://www.focus-news.net/news/2018/03/08/2497408/veliko-tarnovo-otchet-za-deynostta-si-napraviha-politseyskite-uchastatsi-na-teritoriyata-na-obshtinata.html", "text": "Отчет за дейността си направиха  полицейските участъци на територията на Великотърновска община. Служителите на реда се срещнаха с кметовете на населените места в региона, представители на обществени съвети, на земеделски кооперации и граждани. Това обясни за Радио „Фокус“ – Велико Търново Благовеста Факирова, председател на Сдружението на кметовете и кметски наместници в Община Велико Търново. Тя припомни, че провеждането на подобен отчет е традиционна практика и се прави ежегодно през февруари и март. „През настоящата година в Балван, например, се направи анализ на Балканския участък, с представители на деветте села, за които той отговаря. След това се направи такава среща в Ресен, след това в Килифарево и след това се направи среща с градските села – Шереметя, Малък чифлик, Арбанаси и Беляковец, където няма полицейски участък, а служители от Районното управление във Велико Търново обслужват тези места“, допълни Благовеста Факирова. Тя уточни, че срещите са били много ползотворни. На тях освен местни служители на реда, са присъствали и Валентин Къндев, началник на Управлението във Велико Търново, както и Петко Станчев, зам.-председател на Комисията по обществен ред и сигурност към Общината. „Целта е първо да се направи отчет докъде са стигнали работата със жалби, с преписки, с престъпления, с наказания, има ли ръст. Има ли подобрение на това хората да се чувстват по-спокойно, каква е превантивната дейност спрямо децата и младежите. Как се работи съвместно за подобряване дисциплината на движение. Второто – това е среща с актива на даденото населено място“, коментира още председателят на Сдружението на кметовете. Обсъдено е и видеонаблюдението в малките населени места. Данните от отчетите са показали, че обстановката в региона е спокойна, увери още Благовеста Факирова.\r\nЛуиза ТРАНЧЕВА", "date": "2018.03.08", "title": "Велико Търново: Отчет за дейността си направиха полицейските участъци на територията на общината"}
{"url": "http://www.focus-news.net/news/2018/03/08/2497383/afp-donald-tramp-razkritikuva-germaniya-za-tova-che-ne-izpalnyava-angazhimentite-si-kam-nato.html", "text": "Президентът на САЩ Доналд Тръмп отправи специални критики към Германия, като заяви, че тя е сред страните, които „са се възползвали“ от САЩ в изявление преди заседанието в Белия Дом, на което трябва да се официализира повишаването на митата за вноса на стомана и алуминий в Съединените американски щати, предава AFP.\r\nСлед като увери, че митата ще са „много справедливи“, Тръмп обвини Германия, че не изпълнява ангажиментите си, защото отделя много по-малко средства от САЩ за бюджета на НАТО.\r\n„Имаме някои приятели и някои неприятели, които се възползваха изключително много от нас през годините в сферата на търговията и отбраната“, заяви американският държавен глава.\r\n„Ако погледнете НАТО, където Германия плаща един процент, а ние плащаме 4,2 процента от много по-голям БВП – това не е справедливо“, заяви той пред репортерите.\r\nПревод и редакция:", "date": "2018.03.08", "title": "AFP: Доналд Тръмп разкритикува Германия за това, че не изпълнява ангажиментите си към НАТО"}
{"url": "http://www.focus-news.net/news/2018/03/08/2497412/the-new-york-times-sayuznitsite-na-sasht-podpisaha-targovska-sdelka-v-predizvikatelstvo-kam-donald-tramp.html", "text": "Търговски договор, който първоначално беше замислен от САЩ в противовес на китайската икономическа експанзия в Азия сега е насочен срещу друга мишена: протекционизма на Доналд Тръмп, пише американското издание The New York Times.\r\nЕдинадесет държави, включително ключови съюзници на САЩ като Япония, Канада и Австралия, подписаха широкообхватно търговско споразумение в четвъртък, което може да се възприема като предизвикателство срещу новата търговска политика на американския президент Доналд Тръмп, коментира вестникът.\r\nДоговорът, обхващащ 500 милиона души от двата бряга на Тихия океан представлява нова визия за глобалната търговия, докато САЩ заплашва да наложи по-високи мита на вносните стомана и алуминий, включително и за най-близките си приятели и съседи.\r\nТръмп изтегли САЩ от по-ранната версия на споразумението, известно като Транс-тихоокеанското партньорство, преди една година като едно от първите си действия като президент. Таймс коментира, че несъмнено то ще е с по-малка тежест без участието на най-голямата световна икономика, но би трябвало да послужи като знак за това, как страни, които по-рано са разчитали на американското лидерство могат да се оправят и без него.\r\n„Единствено свободната търговия може да допринесе за стабилния растеж на световната икономика“ заяви външният министър на Япония Таро Коно пред няколко министри от други южноазиатски страни в Токио в четвъртък. „Протекционизмът не е решение“, добави още той.\r\nПревод и редакция:", "date": "2018.03.08", "title": "The New York Times: Съюзниците на САЩ подписаха търговска сделка в предизвикателство към Доналд Тръмп"}
{"url": "http://www.focus-news.net/news/2018/03/08/2497392/alfa-tv-makedoniya-proektopredlozhenieto-na-gartsiya-za-imeto-e-napisano-ot-60-eksperti.html", "text": "Около шестдесет експерти от гръцката страна, в различни области, написаха проект за споразумение по въпроса за името, което Алфа научи от дипломатически източници в Атина. При създаването на предложенията са участвали юристи от Гърция, но и познавачи на международното право отвън - чужденци и гърци, които не живеят в страната. Сред 60-те има и представители на международни организации за правата на човека, но гръцката прецизност отишла до там, че са участвали дори и специалисти за част от имената на интернет страници, т.е. за командите от типа \"мк\" или \"мкд\". Участвали са и експерти в областта на брандинга, съобщава скопският телевизионен канал „Алфа ТВ“.\r\nНа практика това съвпада със седемте гръцки червени линии, сред които са и акронимите, имената на продуктите в търговския обмен. Всичко това подсказва, че това е документ, от чието съдържание Гърция не възнамерява да се откаже, коментира редакцията.\r\nКой ще прочете проекта в Македония? Дали това ще бъде само държавният връх или македонската страна има поне приблизително еднакъв брой и състав на комисия по искането на 60-гръцки експерти, които професионално, подробно и аналитично ще прочетат и съответно ще реагират? До началото на тези новини не получихме отговор от Министерството на външните работи, добавят от „Алфа ТВ“.\r\nПревод и редакция:", "date": "2018.03.08", "title": "„Алфа ТВ“ (Македония): Проектопредложението на Гърция за името е написано от 60 експерти"}
{"url": "http://www.focus-news.net/news/2018/03/08/2497414/predstoyashti-mezhdunarodni-sabitiya-za-9-mart-agentsiya-fokus.html", "text": "***Лидерите на Германската социалдемократическа партия (ГСДП) Андреа Налес и Олаф Шолц ще разкрият имената на министрите от партия в новото германско правителство\r\n***Престолонаследникът на Саудитска Арабия Мохамед бин Салман ще се срещне с министъра на отбраната на Великобритания Гавин Уилямсън\r\n***Президентът на Франция Еманюел Макрон пристига на тридневна официална визита в Индия\r\n***Продължава операцията на Сирийската арабска армия в Източна Гута\r\n***", "date": "2018.03.08", "title": "Предстоящи международни събития за 9 март ( Агенция „Фокус“ )"}
{"url": "http://www.focus-news.net/news/2018/03/08/2497415/veliko-tarnovo-mezhdu-75-i-80-e-razkrivaemostta-na-prestapleniyata-v-malkite-naseleni-mesta-ot-obshtinata-prez-izminalata-godina.html", "text": "Между 75 и 80 % е разкриваемостта на престъпленията, случили се в малките населени места от Великотърновска община. Цифрата варира в зависимост от случаите, поясни за Радио „Фокус“ – Велико Търново Благовеста Факирова, председател на Сдружението на кметовете и кметски наместници в Общината. Тя уточни, че данните са изнесени от ежегодния отчет на Районните полицейски управления в региона. „Има намаление на жалбите, има разкриваемост на престъпленията на 75-80% , в зависимост от престъпления. Добре стикована е и работа с частните охранителни фирми, които работят в някои от селата. Самите граждани отчетоха, че има спокойствие в населените места“, допълни Благовеста Факирова. Според статистиката в региона се регистрират предимно дребни битови кражби. Сигнали за жестоки престъпления и тежки битови инциденти не са подавани.\r\nЛуиза ТРАНЧЕВА", "date": "2018.03.08", "title": "Велико Търново: Между 75 и 80 % е разкриваемостта на престъпленията в малките населени места от общината през изминалата година"}
{"url": "http://www.focus-news.net/news/2018/03/08/2497416/plovdiv-do-kraya-na-mart-vsichki-uchebni-i-detski-zavedeniya-v-oblastta-tryabva-da-podadat-kam-rzi-analizi-za-zdravoslovnoto-sastoyanie-na-detsata-i-uchenitsite.html", "text": "До края на март всички учебни и детски заведения в Пловдивска област трябва да подадат към Регионалната здравна инспекция (РЗИ) анализи за здравословното състояние на децата и учениците. Това съобщиха за Радио „Фокус“ – Пловдив от РЗИ. Изработен е график, който съответните общини трябва да следват и да спазят. До 19 март анализите за здравословното състояние на децата трябва да изготвят всички училища на територията на район „Централен“ в град Пловдив, до 20 март – всички детски градини в „Централен“, също учебните и детски заведения в район „Западен“, до 21 март – тези на територията на районите „Южен“ и „Тракия“. Учебните и детски заведения в район „Северен“ трябва да предадат анализите си до 22 март, а до 23-ти в Регионалната здравна инспекция трябва да постъпят анализите от район „Източен“.\r\nОт 26 до 30 март своите анализи за здравословното състояние на децата от учебните и детски заведения трябва да предадат останалите 17 общини в Пловдивска област – Асеновград, Първомай, Лъки, Марица, Родопи, Куклен, Перущица, Стамболийски, Съединение, Брезово, Раковски, Садово, Калояново, Кричим, Хисаря, Карлово и Сопот.\r\nТони МИХАЙЛОВ", "date": "2018.03.08", "title": "Пловдив: До края на март всички учебни и детски заведения в областта трябва да подадат към РЗИ анализи за здравословното състояние на децата и учениците"}
{"url": "http://www.focus-news.net/news/2018/03/08/2497409/protothema-gartsiya-iska-priyatelski-otnosheniya-s-turtsiya-no-tya-tryabva-da-uvazhava-mezhdunarodnoto-pravo-zayavi-gratskiyat-prezident.html", "text": "Гърция иска приятелски отношения и добросъседство с Турция, но тя трябва да уважава международните договир, заяви президентът на Гърция Прокопис Павлопулос по време на изказване на Додеканезките острови, пише електронното издание на гръцкия вестник Protothema.\r\nПавлопулос посети остров Нисирос по случай 70-ата годишнина от присъединяването на Додеканезките острови към Гърция (след поражението на Италия във ВСВ – бел. „Фокус“ ). В обръщението си той подчерта, че „Гърция иска приятелство и добросъседски отношения с Турция и подкрепя нейното бъдещо членство в ЕС, но само ако тя уважава международното право, Лозанският договор, Парижкият договор и морското право“.\r\nСлед като бе обявен за почетен гражданин на Нисирос, Павлопулос отбеляза, че „всяко оспорване на границите, териториалния интегритет и суверенитета на Гърция е равнозначно на оспорване на границите, териториалния интегритет и суверенитета на Европейския съюз“.\r\nПревод и редакция:", "date": "2018.03.08", "title": "Protothema: Гърция иска приятелски отношения с Турция, но тя трябва да уважава международното право, заяви гръцкият президент"}
{"url": "http://www.focus-news.net/news/2018/03/08/2497418/kyustendil-prodalzhavat-da-sahnat-novi-iglolistni-gorski-teritorii-zaradi-varhoviya-koroyad.html", "text": "Продължават да съхнат нови иглолистни горски територии заради върховия корояд. Това каза пред Радио „Фокус” – Кюстендил Тони Колев, директор на Държавно горско стопанство „Кюстендил”. По думите му се прави всичко възможно за навременно усвояване на дървесината с цел да не се допуска похабяване на самата дървесина. „Тази година предвиждаме залесяване в размер на 150 дка. Това е малко повече от миналата година. Повечето площи се възобновяват естествено с местни дървесни видове”, каза Тони Колев. По думите му залесяването се прави само върху площи, при които вече има изведена санитарна сеч, но не се наблюдава естествено възобновяване на гората.\r\nВенцеслав ИЛЧЕВ", "date": "2018.03.08", "title": "Кюстендил: Продължават да съхнат нови иглолистни горски територии заради върховия корояд"}
{"url": "http://www.focus-news.net/news/2018/03/08/2497387/prof-nikolay-radulov-antikoruptsionniyat-organ-shte-prosashtestvuva-za-kratko-i-nyama-da-dovede-do-trayno-snizhavane-na-dostignatite-mashtabi-na-koruptsiya-u-nas.html", "text": "Антикорупционният орган ще просъществува за кратко и няма да доведе до трайно снижаване на достигнатите мащаби на корупция у нас, констатирани и на международно ниво. Това прогнозира експертът по национална сигурност проф. Николай Радулов във вечерния блок „Това е България“ на Радио „Фокус“ относно работата на антикорупционната комисия, начело с новоизбрания ѝ председател. \r\n„Това е традиционната логика на развитие в сферата на сигурността и обществения ред в страната ни в последните 15 години. Създава се една структура, която не работи, тъй като е изградена не на базата на концепция, а на някакво временно решение. Тъй като тя не работи, се създава една друга структура-шапка, която подбира още 3-4 служби, на които се е разчитало много вкл. и от обществото, но които не са оправдали очакванията. И се казва – сега в новата структура с новото управленско ниво над тези няколко служби нещата ще потръгнат. Това, което ще се случи обаче, е практически същата схема и аз се питам – какво се променя с тази шапка, за да си мисли някой, че този нов подход и нова комисия могат да дадат различен ефект?“, обясни проф. Николай Радулов. Той допълни, че като резултат е възможно да се наблюдава и неочакван отрицателен ефект – общата служба да даде по-лош резултат отколкото би дала всяка една от включените в Антикорупционния орган служби поотделно.  Експертът по национална сигурност каза още, че е налице и гражданското недоверие, но сподели надеждата си и неговите, и гражданските съмнения да бъдат.", "date": "2018.03.08", "title": "Проф. Николай Радулов: Антикорупционният орган ще просъществува за кратко и няма да доведе до трайно снижаване на достигнатите мащаби на корупция у нас"}
{"url": "http://www.focus-news.net/news/2018/03/08/2497417/sitel-makedoniya-bombardiraha-yugoslaviya-provedoha-voenni-operatsii-v-irak-i-afganistan-putin-za-tova-kak-nato-izmami-rusiya.html", "text": "Можем да констатираме, че в момента тече геополитическа борба в рамките на идеологическо напрежение. Русия е трябвало да предвиди големите геополитически промени из целия свят след обединението на Германия, но се е оказала неспособна да го направи, „губейки сама земята под краката си“, е заявил президентът на Русия Владимир Путин в интервю за документалния филм „Световен ред 2018“, предава скопският телевизионен канал „Сител“.\r\n„Не само, че допринесохме за обединението на Германия и изтеглихме армията си, но също така изтеглихме и силите на другите източноевропейски страни, очаквайки, разбира се, че НАТО ще престане да съществува с края на Варшавския договор или поне, че повече няма да се разширява, както ни беше казано навремето и че ще се случат някои тектонични промени в начинът, по който общувахме“, е обяснил Путин, според цитата на „ТАСС“.\r\nКакто е изтъкнал руският президент, в последствие това не се е случило и „констатирахме, че тече геополитическа борба в рамките на идеологическо напрежение“.\r\nПутин е посочил вълната на разширение на НАТО на изток и на разширяването на влиянието на САЩ, което e последсвало , а в този контекст той е включил и въздушните удари срещу Югославия, които са минали без санкции в Съвета за сигурност на ООН, военните операции в Ирак и Афганистан, както и ескалацията на религиозния екстремизъм в Северен Кавказ.\r\n\"Тези неща се случват едно по едно като гръм от ясно небе, но трябваше да го очакваме. Все пак, меко казано, ние показахме некомпетентност и невъзможност да разберем какво ще се случи в света\", е заявил руският президент.\r\nТой е разкирл, че още тогава много съюзници на Източна Германия в Западния блок поставят под въпрос обединението със Западна Германия, а съмнение е имало и към Съединените щати.\r\n\"В Русия това не е така. Русия смяташе, че ако германския народ иска обединение, тогава би било контрапродуктивно, вредно и несправедливо това да се пречи на това. И така Русия помогна за това, доста безкористно\", заключи Путин.\r\nПревод и редакция:", "date": "2018.03.08", "title": "„Сител“ (Македония): Бомбардираха Югославия, проведоха военни операции в Ирак и Афганистан: Путин за това как НАТО измами Русия"}
{"url": "http://www.focus-news.net/news/2018/03/08/2497413/nyama-pryaka-opasnost-za-naselenieto-zaradi-obilnoto-snegotopene-institutsiite-ostavat-v-gotovnost-obzor.html", "text": "Няма пряка опасност за населението заради обилното снеготопене. Това обобщи главен комисар Николай Николов, директор на ГД „Пожарна безопасност и защита на населението“ след оперативно съвещание при вицепремиера, отговарящ за сигурността и министър на отбраната Красимир Каракачанов. В съвещанието участваха министрите на енергетиката Теменужка Петкова, на земеделието, храните и горите Румен Порожанов, на регионалното развитие и благоустройството Николай Нанков, зам.-министърът на МВР Красимир Ципов, експерти от министерствата на екологията и водите и на икономиката. \r\nИнституциите уверяват, че са взети са всички необходими мерки и има готовност за реакция при необходимост. Изпратени са указания до областните управители и кметове за превантивни действия. \r\nПо последна информация Язовир Тича прелива, но без да създава проблеми. Във Врачанско прилива язовир Рогозен 1, продължава обявеното частично бедствено положение в община Хайредин. „Всички сили на МВР са ангажирани с технически средства да намалят нивото и няма пряка опасност за хората“, уточни главен комисар Николов. Реките Огоста, Скът и Янтра са с повишени нива, но и те не създават пряка опасност. Според метеорологичната прогноза, в близките дни не се очакват опасни явления, които да влошат ситуацията. \r\nМинистърът на отбраната Красимир Каракачанов съобщи, че министерството е в готовност с 16 модулни формирования да съдейства и реагира при необходимост. В готовност са и хеликоптери от състава на ВВС, в случай, че се наложи да се проведат животоспасяващи операции. \r\nКметският наместник в село Бързина, община Хайредин, Тихомир Трифонов обясни, че хората, които по-рано бяха евакуирани превантивно от 4 къщи в селото, са настанени при свои близки. \r\nСоня Ненкова, кметски наместник на село Ботево, община Хайредин, посочи, че ситуацията в селото е спокойна и все още няма необходимост да се евакуират 11-те души, които живеят в четири къщи в близост до река Бързица.", "date": "2018.03.08", "title": "Няма пряка опасност за населението заради обилното снеготопене, институциите остават в готовност (ОБЗОР)"}
{"url": "http://www.focus-news.net/news/2018/03/08/2497422/ria-novosti-neizvesten-mazh-se-e-opital-da-pronikne-v-ruskoto-posolstvo-vav-vashington.html", "text": "Неизвестен мъж се е опитал да проникне в руското посолство във Вашингтон, съобщиха от телевизия RT, предава РИА Новости. Инцидентът се е случил в четвъртък вечерта. Според говорителя на посолството Николай Лахонин, правонарушителят е американски гражданин, чиято цел е била „хулиганска проява“. Според  говорителя, мъжът е „бил задържан и предаден на местните власти“. : Цанко Цолов", "date": "2018.03.08", "title": "РИА Новости: Неизвестен мъж се е опитал да проникне в руското посолство във Вашингтон"}
{"url": "http://www.focus-news.net/news/2018/03/08/2497420/tass-sasht-potvardiha-che-ne-sa-poluchili-ofitsialno-predlozhenie-za-sreshta-na-sergey-lavrov-i-reks-tilarsan.html", "text": "САЩ потвърдиха, че не са получили официално предложение за организирането на нова среща между руският външен министър Сергей Лавров и американският държавен секретар Рекс Тилърсън, предава ТАСС. Това заяви в четвъртък говорителят на Държавния департамент Хедър Науерт. По нейните думи, „ние не сме получавали официална покана. Споменах това по-рано и продължавам да защитавам тази позиция“, подчерта говорителят. \r\nТилърсън и Лавров се отправиха едновременно на обиколки в Африка, като това породи спекулации, че двамата могат да се срещна в Адис Абеба, но това не се случи. От Руското посолство в САЩ заявиха, че са отправили такова заявление по-рано, по данни на ТАСС, но от Вашингтон опровергаха тази информация, предизвиквайки обвинения в разпространяване на \"дезинформация\" от страна на руското посолство в САЩ. : Цанко Цолов", "date": "2018.03.08", "title": "ТАСС: САЩ потвърдиха, че не са получили „официално“ предложение за среща на Сергей Лавров и Рекс Тилърсън"}
{"url": "http://www.focus-news.net/news/2018/03/08/2497419/hristiyan-mitskovski-lider-na-vmro-dpmne-pravitelstvoto-tryabva-da-se-sasredotochi-varhu-reformite-vmesto-zakona-za-ezitsite.html", "text": "Лидерът на македонската опозиционна партия ВМРО-ДПМНЕ Християн Мицковски проведе в четвъртък среща с председателя на БЕСА Африм Гаши, в рамките на която са били обсъдени икономическата и политическата ситуация в страната. След разговорите Мицковски отговаря на въпроси на репортери, част от които засегнаха и Закона за езиците, предава македонската агенция “Макфакс“. Попитан какво ще се случи следващата седмица, когато изтича крайният срок, даден от председателя на Парламента Талат Цафери, лидерът на опозиционната формация отговори, че няма да коментира ултиматуми, но добави, че „държава и правителство, които се класифицират като реформистки, трябва да дадат приоритет на реформите“. Агенция „Фокус“ припомня: \r\nПредседателят на Събранието в Македония Талат Цафери даде по-рано тази седмица срок от седем дни на политическите партии, за да намерят решение по проблема около противоречивия закон за езиците, според чийто положения, албанският език ще се превърне във втори официален в Македония.: Цанко Цолов", "date": "2018.03.08", "title": "Християн Мицковски, лидер на ВМРО-ДПМНЕ: Правителството трябва да се съсредоточи върху реформите, вместо Закона за езиците"}
{"url": "http://www.focus-news.net/news/2018/03/08/2497385/tass-mirni-zhiteli-i-zhurnalisti-sa-popadnali-pod-obstrel-v-iztochna-guta.html", "text": "Бойците от „умерената“ опозиция са обстреляли колона от триста семейства, които са се движили към южния изход от Източна Гута, съобщи пред журналистите представителят на Центъра за примиряване на враждуващите страни в Сирия генерал-майор Владимир Золотухин, предава ТАСС.\r\nСпоред думите на руския военен, колоната е попаднала под обстрел на един километър от изхода от района на бойните действия. Изгорели са три автомобила, а броят на пострадалите не се уточнява.\r\nМалко след това, под обстрела на бойците е попаднал и изхода, където са се намирали роднини на бягащите и западни журналисти. Всички са евакуирани успешно и не е имало пострадали.\r\nПревод и редакция:", "date": "2018.03.08", "title": "ТАСС: Мирни жители и журналисти са попаднали под обстрел в Източна Гута"}
{"url": "http://www.focus-news.net/news/2018/03/08/2497411/yorgos-papadakis-pravozashtitnik-politikata-na-gartsiya-kam-makedonskoto-maltsinstvo-prez-poslednite-100-godini-e-pogreshna.html", "text": "Политиката на Гърция към македонското малцинство през последните 100 години е погрешна. Това каза в интервю за Радио „Фокус“ Йоргос Пападакис, директор на Канцеларията за правата на малцинствата в Гърция. Според него Гърция не е готова за дискусия, свързана с престъпленията преди век и извършения геноцид. „В Егейска Македония са съществували жестоки методи на асимилация на малцинствата, включително и убийства“, обясни той. Според него най-големият проблем на Гърция не е спорът за името с Македония, а признаването на самия македонски народ, защото това ще доведе и до признаване на македонското малцинство в Гърция. „Има няколко малцинства в Гърция, които не са признати. Би било логично да се отвори дискусия на тази тема. Гръцкото общество не е готово да възприеме тези нови перспективи. Ние сме научени от училище, че в Гърция няма малцинства, с изключение на едно мюсюлманско общество и че в Гърция живеят само гърци“, обясни Йоргос Пападакис. Той допълни, че промяната във възприятията към малцинствата трябва да започне от образованието. Съществуващите стереотипи се разпространяват все още из университетите и училищата и те са пагубни за поддържането на добри отношения между двата народа.", "date": "2018.03.08", "title": "Йоргос Пападакис, правозащитник: Политиката на Гърция към македонското малцинство през последните 100 години е погрешна"}
{"url": "http://www.focus-news.net/news/2018/03/08/2497423/reuters-novite-tarifi-na-donald-tramp-nosyat-potentsialni-seriozni-posledstviya-smyatat-ot-bankata-na-kanada.html", "text": "Новите тарифи върху стоманата и алуминия и протекционистката реторика „носят потенциални сериозни последици“ и ще повлияят негативно върху икономическите инвестиции, но е твърде рано да се каже как трябва да се реагира, заявиха от Банката на Канада в четвъртък, съобщава Reuters. В реч, произнесена в четвъртък, заместник-директорът Тим Лейн заяви, че „не знаме как или кога преговорите за НАФТА или други търговски спорове ще приключат, и не знаем как индустриите или правителствата ще реагират“. Според Лейн, „кръгът на възможностите е широк, което значи, че да се опитваме да предричаме развитието на нещата предварително няма да бъде полезно за политиката“. : Цанко Цолов", "date": "2018.03.08", "title": "Reuters: Новите тарифи на Доналд Тръмп носят потенциални сериозни последствия, смятат от Банката на Канада"}
{"url": "http://www.focus-news.net/news/2018/03/08/2497421/afp-donald-tramp-podpisa-novite-tarifi-varhu-stomanata-i-aluminiya.html", "text": "Американският президент Доналд Тръмп подписа в 15:30 часа местно време (22:30 българско) новите тарифи върху вносния алуминий и стомана в САЩ, съобщава AFP. Съгласно разпространената информация, те ще влязат в сила след 15 дни, като Мексико и Канада ще бъдат изключени от тях временно. Белият дом обяви, че освен това партньорите на САЩ могат да започнат преговори за избягването на вносните мита, които се равняват на, както бе съобщено по-рано, 25% за вносната стомана и 10% върху  вносния алуминий. \r\nТръмп разкри, че има планове да въведе тези мита миналата седмица, което предизвика остра реакция сред партньорите на САЩ, като Европейският съюз излезе на свой ред със собствен план за таксуване на американски стоки, сред които бърбъна, някои марки дрехи и моторите \"Харли Дейвидсън\". \r\nПредставител на Белия дом заяви, че „това е обещание дадено, и обещание спазено. Никой не трябва да бъде изненадан“. \r\nТръмп отбеляза в четвъртък, че ще бъде „гъвкав“ относно „истинските съюзници“. : Цанко Цолов", "date": "2018.03.08", "title": "AFP: Доналд Тръмп подписа новите тарифи върху стоманата и алуминия"}
{"url": "http://www.focus-news.net/news/2018/03/08/2497424/afp-donald-tramp-e-uveren-v-postiganeto-sdelka-po-severnoamerikanskoto-sporazumenie-za-svobodna-targoviya.html", "text": "Американският президент Доналд Тръмп изрази в четвъртък увереността си, че Северноамериканското споразумение за свободна търговия (НАФТА), ще бъде подписано, като още веднъж потвърди, че Канада и Мексико ще бъдат извън обхваната на новите вносни тарифи върху алуминия и стоманата в САЩ, предава AFP. \r\n„Имам чувството, че ще постигнем сделка за НАФТА“, заяви президентът малко преди да подпише документа, утвърждаващ тарифите. „Казвах дълго време: да постигнем сделка, или се изтегляме, и ако ние постигнем сделка, няма да има тарифи за Канада и Мексико“.: Цанко Цолов", "date": "2018.03.08", "title": "AFP: Доналд Тръмп е уверен в постигането сделка по Северноамериканското споразумение за свободна търговия"}
{"url": "http://www.focus-news.net/news/2018/03/08/2497426/deutsche-welle-velikobritaniya-tryabva-da-dade-realistichno-reshenie-za-granichniya-vapros-s-irlandiya-zayavi-donald-tusk.html", "text": "Председателят на Европейския съвет Доналд Туск заяви в четвъртък, че британското правителство трябва да предложи „реалистично решение“ на ирландския граничен въпрос, като отбеляза, че провал в това отношение може да забави прогреса по преговорите за Брекзит, съобщава Deutsche Welle. Според полския политик, решението на граничния проблем между Ирландия, която е член на ЕС и Северна Ирландия, част от Обединеното кралство, трябва да бъде „на първо място“. \r\nПо думите на Туск, ако Лондон не предложи „точно и реалистично решение за да се избегне „твърда“ граница“, ще бъде „много трудно да си представим последващия напредък по преговорите за Брекзит“. : Цанко Цолов", "date": "2018.03.08", "title": "Deutsche Welle: Великобритания трябва да даде „реалистично решение“ за граничния въпрос с Ирландия, заяви Доналд Туск"}
{"url": "http://www.focus-news.net/news/2018/03/08/2497390/plamen-georgiev-oglavi-antikoruptsionniya-organ-obzor.html", "text": "Народните представители избраха Пламен Георгиев, предложен от ГЕРБ, за председател на Комисията за противодействие на корупцията и за отнемане на незаконно придобитото имущество. Като вече избран председател той ще предложи свой заместник и трима членове на комисията, които също ще бъдат избрани от депутатите. Искри прехвърчаха между управляващи и опозиция в дебатите преди гласуването за това политически независими ли са двамата кандидати. От ГЕРБ изтъкнаха, че БСП са скрили факта, че кандидатът Николай Николов е бил общински съветник в Ловеч. А от БСП обявиха, че Пламен Георгиев е бил зам.-министър на правосъдието, назначен от правителството. Лидерът на левицата Корнелия Нинова заяви, че Пламен Георгиев ще започне с фалстарт, а от ГЕРБ си уреждат някой да им гарантира, че няма да бъдат закачани за кражбите през последните 9 години. В отговор председателят на ПГ на ГЕРБ Цветан Цветанов я попита: „Вие не стартирахте ли с фалстарт в кабинета „Станишев“ като бяхте освободена като зам.-министър“. Той припомни, че ГЕРБ не са влезли в политически сблъсък с БСП при избирането на Мая Манолова за омбудсман. „Дали издигането й за поста не беше политически ход, за да не бъде тя кандидат за председател на БСП или за президентската кампания“, коментира Цветан Цветанов.\r\nСлед като бе избран от депутатите за председател на Антикорупционния орган, Пламен Георгиев заяви: „Очаквайте разкрития. Ще бъдат хванати хора с пари, това ще се случи съвсем скоро“. „Вече започнахме акции, ако погледнете политическата принадлежност на лицата, срещу които бяха първите акции ще си обясните колко независимо действаме“, посочи той. Пламен Георгиев обърна внимание, че е бил прокурор по делото, по което е единственият политик, влязъл в затвора- Митхат Табаков, и то за корупция. Той поясни, че е бил наблюдаващ прокурор по досъдебното производство срещу Ваньо Танов, но няма общо с проверката на разговора между него и премиера Бойко Борисов. Председателят на Комисията за противодействие на корупцията беше категоричен, че депутати няма да му оказват влияние при избора на заместник и членове. Той изтъкна, че работи срещу корупцията на всички нива, независимо дали лицата са от ГЕРБ, БСП, ДПС или друга политическа партия. „Няма да допусна някой по някакъв начин да твърди, че съм обвързан с когото и да е. Никога не съм бил член на политическа партия“, каза още Пламен Георгиев.\r\nБиляна ИВАНОВА", "date": "2018.03.08", "title": "Пламен Георгиев оглави Антикорупционния орган (ОБЗОР)"}
