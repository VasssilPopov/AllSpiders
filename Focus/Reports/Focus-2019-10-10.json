{"url": "http://www.focus-news.net/news/2019/10/10/2707163/vitsepremierat-ekaterina-zaharieva-uchastva-v-ministerski-forum-na-sayuza-na-sredizemnomorieto.html", "text": "“Средиземноморското сътрудничество е приоритет за България - подкрепяме съвместните проекти, свързани с младежта, връзките между  хората от различните държави в региона. Работата с младите хора, осигуряването на образование и заетост и контакти между тях са изключително важни, особено за превенцията на екстремизма и радикализацията.” С тези думи вицепремиерът и министър на външните работи Екатерина Захариева се обърна към участниците в Четвъртия регионален форум на Съюза на Средиземноморието в Барселона, който се организира под съпредседателството на Върховния представител по външната политика и политиката за сигурност Федерика Могерини и министъра на външните работи и на емигрантите на Хашемитското кралство Йордания Айман Сафади. Това съобщиха от пресцентъра на  Министерство на външните работи . Домакин е първият дипломат на Кралство Испания Жозеп Борел, а в срещата участваха 21 външни министри.Българският първи дипломат подчерта, че страната ни е готова да бъде домакин на събитие, организирано от Съюза на Средиземноморието, посветено на висшето образование и мобилността на преподаватели и студенти. “Тази година генералният секретар на Съюза на Средиземноморието г-н Насър Камел бе два пъти в България - веднъж на официално посещение и втори път за участие в министерската среща по време на Българското председателство на Организацията на Черноморското икономическо сътрудничество (ЧИС) - изтъкна Захариева. - Вярвам, че връзката между ЧИС и Съюзът на Средиземноморието може да бъде задълбочена, тъй като и двете организации имат общи предизвикателства.” \r\nУчастниците в Четвъртия регионален форум на Съюза на Средиземноморието обсъдиха и сътрудничеството в областта на сигурността и миграцията, както и климатичните промени. Вицепремиерът Захариева се присъедини към министрите, изразили своето възмущение от поредната кървава антисемитска проява в германския град Хале. \r\nСъюзът на Средиземноморието е международна организация на 43 страни от Средиземноморския басейн, създадена през 2008 г. България е член от самото му създаване.", "date": "2019.10.10", "title": "Вицепремиерът Екатерина Захариева участва в министерски форум на Съюза на Средиземноморието"}
{"url": "http://www.focus-news.net/news/2019/10/10/2707222/predstoyashti-mezhdunarodni-sabitiya-za-11-oktomvri-agentsiya-fokus.html", "text": "Посещение на генералният секретар на НАТО Йенс Столтенберг в Турция. \r\n*** \r\n \r\n  Посещение на председателя на Европейския съвет Доналд Туск в Кипър. \r\n*** \r\n \r\n  Начало на новите търговски преговори между президентът на САЩ Доналд Тръмп и китайския вицепремиер Лиу Хе. \r\n*** \r\n \r\n  Румен Радев в Атина за участие в срещата на върха на държавните глави от групата „Арайолуш“. \r\n*** \r\n \r\n  Работна среща между на премиера на Унгария Виктор Орбан и френския президент Еманюел Макрон.", "date": "2019.10.10", "title": "Предстоящи международни събития за 11 октомври (Агенция „Фокус“)"}
{"url": "http://www.focus-news.net/news/2019/10/10/2707161/dvizhenieto-v-uchastak-ot-patya-pavlikeni-selo-samovodene-se-osashtestvyava-v-edna-lenta-poradi-remont.html", "text": "Движението в участъка от пътя Павликени – село Самоводене от км 8+900 до км 30+762 се осъществява в една лента поради ремонт. Трафикът се пропуска последователно в едното платно и за двете посоки. Това съобщиха за  Радио „Фокус“ – Велико Търново  от Областно пътно управление – Велико Търново. На място са поставени светофар и пътни знаци. Дейностите ще продължат до края на октомври. Времето в региона е предимно слънчево, пътните настилки са сухи. Движението по пътищата е натоварено. Няма нововъведени ограничения.  \r\nРемонт се извършва по пътя между селата Новград и Вардим за срок до 31 октомври. Движението се осъществява в едната лента в участъка от км 34+000 до км 42+200. Трафикът се регулира със светофарна уредба, пътни знаци, а при необходимост - и от регулировчици. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до началото на следващата година. Обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението на автомобили над 3.5 тона по пътя Лозен – Полски Тръмбеш заради амортизиран мост и намален габарит на пътното платно в района на село Каранци. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nРени АТАНАСОВА", "date": "2019.10.10", "title": "Движението в участък от пътя Павликени – село Самоводене се осъществява в една лента поради ремонт"}
{"url": "http://www.focus-news.net/news/2019/10/10/2707164/opasnost-ot-padashti-kamani-ima-po-patya-sliven-ichera-gradets.html", "text": "Трафикът по пътищата в Сливенска област е интензивен, но не се образуват задръствания. Пътните настилки са сухи и нормално проходими. Това съобщиха от  Областното пътно управление . Затворени за тежкотоварни автомобили над 10 т са целогодишно проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти за срок до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка, които трябва да приключат до 31 октомври 2019 г. Двата участъка са сигнализирани с пътни знаци.", "date": "2019.10.10", "title": "Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/10/10/2707160/anadolu-agency-pone-chetirima-tsivilni-sa-bili-ubiti-sled-artileriyski-bombardirovki-po-turski-gradove-ot-strana-na-kyurdskite-sili-v-siriya.html", "text": "Поне четирима души са загинали, а 16 са ранени след като ракети и снаряди, изстреляни от силите на „Отрядите за народна самоотбрана“ (ОНС) са ударили турски градове ои границата със Сирия, предава  Anadolu Agency . \r\nСнарядите и ракетите са ударили градовете Ачакале, Биреджик и Джейланпинар  в югоизточната част на Турция.  \r\nЧаст от експлозиите са били причинени от противовъздушни снаряди, изстреляни от Рас ал Айн. Всички ранени са били откарани незабавно в местните болници.  \r\nУчилищата в региона са били затворени временно в тези градове, а местните власти призоваха гражданите да не се приближават до границата. \r\nПо-рано Турция започна операция „Извор на мира“ на изток от река Ефрат в Северна Сирия, като целта й според правителството е да подсигури границата си със страната, като елиминира терористичните елементи и създаде безопасен коридор, който да позволи на сирийските бежанци да се завърнат по родните си места. Друга цел е и запазването на териториалната цялост на Сирия. \r\n \r\n : Теодор Пенев", "date": "2019.10.10", "title": "Anadolu Agency: Поне четирима цивилни са били убити, след артилерийски бомбардировки по турски градове от страна на кюрдските сили в Сирия"}
{"url": "http://www.focus-news.net/news/2019/10/10/2707166/vremenno-dvizhenieto-po-pat-i-1-simitli-kresna-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-1 Симитли – Кресна се осъществява двупосочно в една лента поради катастрофа. Това съобщиха от пресцентъра на Агенция \"Пътна инфраструктура\". Трафикът се регулира от пътна полиция.", "date": "2019.10.10", "title": "Временно движението по път I-1 Симитли – Кресна се осъществява двупосочно в една лента поради катастрофа"}
{"url": "http://www.focus-news.net/news/2019/10/10/2707159/v-politsiyata-e-poluchen-e-signal-za-intsident-mezhdu-uchenik-i-uchitel-v-sofiyskoto-s-yana.html", "text": "В полицията е получен е сигнал за инцидент между ученик и учител в софийското с. Яна. Това съобщиха за Агенция \"Фокус\" от пресцентъра на  МВР . По случая се работи.", "date": "2019.10.10", "title": "В полицията е получен е сигнал за инцидент между ученик и учител в софийското с. Яна"}
{"url": "http://www.focus-news.net/news/2019/10/10/2707165/izvestiya-rusiya-ruski-iztrebiteli-provedoha-uchebni-poleti-v-yaponsko-more-kato-vodiha-i-bitki-v-stratosferata.html", "text": "Екипажите на изтребители МиГ-31, Су-35С и Су-34 проведоха тактически летателни учения над водите на Японското море и навлязоха за учебна \"битка\" в стратосферата, пише руският вестник  ”Известия“ . \r\nТова съобщиха от пресслужбата на Източния военен окръг.  \r\nПилотите извършиха учебни мисии, като откриване, проследяване и приближаване близо до военни цели. Някои от учебните операции бяха извършени на височина от 9 хил. метра. „Вражеските“ самолети бяха свалени от управлявани ракети тип въздух-въздух. \r\n„След завършването на бойните (ракетни) изтрелвания, екипажите извършиха въздушни маневри, с които целяха да избегнат ответния огън на „противника“. Общо над 30 полета бяха осъществени като част от ученията“, се казва в доклада от военните тренировки.  \r\nУченията бяха насочени към подобряване на летателните умения на руските пилоти, както поединично, така и по двойки. \r\nПо-рано изтребителите МиГ-31БМ на Пермския авиационен полк на Централния военен окръг демонстрираха и нощна битка в стратосферата на надморска височина от около 15 хил. метра.  \r\n \r\n \r\n \r\n \r\n : Теодор Пенев", "date": "2019.10.10", "title": "„Известия“ (Русия): Руски изтребители проведоха учебни полети в Японско море, като водиха и „битки“ в стратосферата"}
{"url": "http://www.focus-news.net/news/2019/10/10/2707162/prodalzhava-ukrepvaneto-na-propadnaliya-uchastak-koyto-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация. Извършва се укрепване, което ще продължи до края на октомври, съобщиха за  Радио „Фокус“ – Велико Търново  от Областно пътно управление – Габрово. Няма нововъведени ограничения по пътищата в областта. През изминалото денонощие не са регистрирани и тежки инциденти.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано и трябва да бъде укрепено до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец поради стеснен участък при моста над река Крапец. На мястото е поставена необходимата сигнализация. Извършва се реконструкция на пътя, която ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите на превозни средства да преминават с повишено внимание в свободната лента. На мястото е създадена временна организация на движение и трафикът се регулира със знаци. \r\nРени АТАНАСОВА", "date": "2019.10.10", "title": "Продължава укрепването на пропадналия участък, който затруднява движението по пътя между Габрово и връх Шипка"}
{"url": "http://www.focus-news.net/news/2019/10/10/2707169/richard-grenel-horata-v-kosovo-i-sarbiya-iskat-mir.html", "text": "Специалният пратеник на президента на САЩ Доналд Тръмп за преговорите между Белград и Прищина Ричърд Гренел носи „простото съобщение“ на президента, като заяви, че \"хората в Сърбия и Косово искат мир, икономическо развитие, повече работни места и по-добър живот за своите деца\", пише прищинският вестник  Gazeta Express . \r\nТова се казва в съобщение на американското посолство в Сърбия, публикувано в „Туитър“, след пристигането на Ричърд Гренел в Белград, където той се срещна с президента на страната Александър Вучич. Американският представител по-рано беше и в Прищина, където се срещна с президента на Косово Хачим Тачи и вероятния нов премиер Албин Курти, лидер на движение „Самоопределение“.  \r\n \r\n : Теодор Пенев", "date": "2019.10.10", "title": "Ричърд Гренел: Хората в Косово и Сърбия искат мир"}
{"url": "http://www.focus-news.net/news/2019/10/10/2707171/n1-sarbiya-aleksandar-vuchich-zayavi-pred-richard-grenel-che-kompromis-za-kosovo-e-vazmozhen.html", "text": "Президентът на Сърбия Александър Вучич е заявил пред специалния посланик на САЩ в преговорите между Белград и Прищина Ричърд Гренел, че компромисно решение за косовския въпрос може да бъде постигнато, ако бъдат зачетени легитимните интереси на Сърбия, предава телевизия  N1 . \r\nВ прессъобщение от сръбското президентство се казва, че Гренел е заявил, че и двете страни трябва да си сътрудничат бързо и тясно и да гледат към бъдещето. Той е добавил, че администрацията на президента на САЩ Доналд Тръмп силно вярва в икономическото развитие, отварянето на нови работни места и увеличаването на възможностите за търговия като ключови елементи в осигуряването на дълготраен мир. Нашата цел е да сближим нашите партньори от Сърбия и Косово до устойчиво решение, което да реши проблемите на региона, е заявил Гренел.  \r\nВучич от своя страна е отбелязал, че Сърбия е устремена към разрешаването на проблемите и подобряването на отношенията между Белград и Прищина чрез диалог. \r\n„Компромисно решение в интерес на стабилността и бъдещето на региона може да бъде постигнато, като се вземат под внимание легитимните интереси на Сърбя“, е заявил президентът.  \r\n \r\n : Теодор Пенев", "date": "2019.10.10", "title": "N1 (Сърбия): Александър Вучич заяви пред Ричърд Гренел, че компромис за Косово е възможен"}
{"url": "http://www.focus-news.net/news/2019/10/10/2707167/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и към граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.10.10", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/10/2707170/gd-granichna-politsiya-trafikat-na-gkpp-kapitan-andreevo-i-gkpp-lesovo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е интензивен на изход за товарни автомобили. Това съобщиха от  ГД \"Гранична полиция\" . Движението на ГКПП \"Златарево\" на границата с Република Северна Македония е затруднено поради извършване на ремонтно-строителни дейности. Трафикът на останалите пунктове е нормален.  \r\nПреминаването през всички контролно-пропускателни пунктове на границите със Сърбия, Гърция и Румъния се осъществява нормално.", "date": "2019.10.10", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/10/10/2707168/suhi-i-normalno-prohodimi-sa-patishtata-v-oblast-burgas.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Видимостта е добра, няма затворени пътни участъци. Спокойно се осъществява движението по основните пътни направления в областта.  \r\nПо-интензивен е трафикът по входно-изходните пътни артерии на град Бургас – в района на пътен възел „Юг“, по пътя Бургас – кв. „Сарафово“, както и по пътната отсечка Бургас – автомагистрала „Тракия“. В централната градска част движението също е интензивно, но към момента няма образувани големи колони от автомобили в районите на възловите кръстовища. \r\nМария ПОПЧЕВА", "date": "2019.10.10", "title": "Сухи и нормално проходими са пътищата в област Бургас"}
{"url": "http://www.focus-news.net/news/2019/10/10/2707173/predstoyashti-sabitiya-v-stranata-za-11-oktomvri-agentsiya-fokus.html", "text": "*** \r\n \r\nПрезидентът Румен Радев ще участва в срещата на върха на държавните глави от групата „Арайолуш“. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n \r\n \r\n*** \r\n \r\nМинистърът на регионалното развитие и благоустройството Петя Аврамова и председателят на УС на АПИ Георги Терзийски ще открият новия 9,3 километров участък от АМ „Хемус“ между Ябланица и Боаза. Поканен да присъства е и министър-председателят Бойко Борисов. \r\n \r\n \r\n*** \r\n \r\nОт 11.00 часа в района на Военния университет министърът на отбраната Красимир Каракачанов ще участва в ритуала по полагане на военна клетва на курсантите на Националния военен университет „Васил Левски“. \r\n \r\n \r\n*** \r\n \r\nОт 11.30 часа в Етнографския музей в София ще бъде представена съвместната програма „Образование и наука“ на Министерство на образованието и науката и Българската академия на науките. \r\n \r\n \r\n*** \r\n \r\nОт 10.00 часа в София Тех Парк, зала „Джон Атанасов“ комисар Мария Габриел ще участва в Международен форум за киберполитики. \r\n \r\n \r\n*** \r\n \r\nОт 11.00 часа в зала „Русе“ на Историческия музей, ще бъде представена изложбата „Теракотни икони от Виничко кале“. Експозицията ще бъде представена от екипа на музей „Теракота“ във Виница, Македония. \r\n \r\n \r\n*** \r\n \r\nот 11:00 ч. в Интер Експо Център- София, зала \"Витоша\", единственият предизборен дебат на тема: „Транспорт“ между петте основни кандидат-кметове за София. Участие са потвърдили: Йорданка Фандъкова, Мая Манолова, Борислав Игнатов, Борис Бонев Ангел Джамбазки. \r\n \r\n \r\n*** \r\n \r\nОт 11.00 часа в централното фоайе на Интер Експо Център, ще бъде открит Международния автомобилен салон София 2019. \r\n \r\n \r\n*** \r\n \r\nОт 12:00 часа, в 18-то СОУ „Уилям Гладстон“, ще се проведе обучение по международната програма „Виждам те. Виждаш ме.“ за безопасна интеракция между велосипедистите и камионите на пътя като част от първата за България седмица, посветена на шведските култура и бизнес. \r\n \r\n \r\n \r\n*** \r\n \r\nОт 13.00 часа в Административен съд на ул. „Георг Вашингтон“ № 17 ще се проведе поредното заседание по делото за цената на билета за градски транспорт в София. \r\n \r\n \r\n*** \r\n \r\nОт 12:30 часа в Софийската лаборатория за иновации SofiaLab на ул. Сердика №1, ет.3 ще бъде представена изцяло обновената Здравна платформа на Столична община. \r\n \r\n \r\n*** \r\n \r\nОт 13:00 часа в сградата на ГДНП на бул. „Александър Малинов“ № 1, във връзка с продължаващите действия по разследването на организираната престъпна група за телефонни измами от Ветово ще бъде дадена информация по досъдебното производство. \r\n \r\n \r\n*** \r\n \r\nОт 13:00 часа в Административен съд София град на ул. „Георг Вашингтон“-17 ще се проведе заседание по делото за цената на билета за градски транспорт в София. \r\n \r\n \r\n*** \r\n \r\nОт 15:00 часа в зала „София“ на СТЦ Интерпред, заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще участва в пресконференция на тема „Специфични обучения“ помагат за развитието на българския бизнес“. \r\n \r\n \r\n*** \r\n \r\nОт 18:00 в клуб „Суич“ при НДК, ще бъде официално открита изложба с „Най-добрите кадри от сезона“ с избрани фотографии на някои от най-изявените родни „екшън“ фотографи. \r\n \r\n \r\n*** \r\n \r\nОт 19.00 часа в Зала „Опера“, ще бъде представена операта „Сватбата на Фигаро“. \r\n \r\n \r\n*** \r\n \r\nОт 10 часа в културния дом на Съюза на слепите на улица \"Петко Стайнов\" №3 ще се проведе „Голямо брайлово четене“. \r\n \r\n \r\n*** \r\n \r\nОт 11 часа във Фестивалния и конгресен център ще се проведе Втория регионален форум за социално предприемачество. От 13 часа ще започне Кръгла маса на тема „Общество в подкрепа на социалното предприемачество. Регионални аспекти и предизвикателства“. \r\n \r\n \r\n*** \r\n \r\nОт 19.00 часа на стадион \"Ивайло\" започва футболен мач между легенди от Манчестър Юнайтед и  Етър - ВТ. – предстояща \r\n \r\n \r\n*** \r\n \r\nОт 10.30 часа в залата на Общински съвет - Видин ще бъде открита изложба с портрети на кметове, управлявали града през периода 1944 – 1989 г. \r\n \r\n \r\n*** \r\n \r\nОт 9:00 часа, Ловешкият окръжен съд ще отвори вратите си за всички, които искат да научат повече за дейността на правораздавателната институция. \r\n \r\n \r\n*** \r\n \r\nОт 10.30 часа в Драматично-куклен театър ,,Иван Радоев\" ще се състои пресконференция с участието на Васил Василев, директор и режисьор по повод премиерата на постановката ,,Серьожа е много тъп\".  \r\n \r\n \r\n*** \r\n \r\nОт 17:30 часа  в Заседателна зала на сграда „Гена Димитрова” (РБ „Христо Смирненски”)ще се състои от прожектирането на филма за осиновяването „Триъгълник от любов“, представяне на книгата на Карин Първис „Надежда и подкрепа на осиновени и осиновители“ и отворена дискусия за въпроси, свързани с осиновяването. \r\n \r\n \r\n*** \r\n \r\nОт 11:00 в Регионалния природонаучен музей ще се проведе събитие, посветено на Европейските дни на птиците 2019 и величествения царски орел. \r\n \r\n \r\n*** \r\n \r\nОт 18:00 часа, македонският майстор на живописта Тасим Кадрия ще открие изложба в денонощна галерия SPS. \r\n \r\n \r\n*** \r\n \r\nОт 11.00 часа в зала „Русе“ на Историческия музей ще бъде представена изложбата „Теракотни икони от Виничко кале“. \r\n \r\n \r\n*** \r\n Смолян.  \r\nОт 11.00 часа на ул. „Евридика“ ще се проведе официално откриване на обект, а от 15,00 часа в зала 247 на Общинска администрация Смолян ще се проведе пресконференция по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“. На церемонията  и на пресконференцията ще бъдат отчетени извършените строителни дейности по реконструкцията и рехабилитацията на обектите и ще бъдат отчетени постигнатите резултати по проекта \r\n \r\n \r\n*** \r\n \r\nОт 15.00 часа в зала 247 на Общинска администрация ще се състои пресконференция по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда. \r\n \r\n \r\n*** \r\n   \r\nОт 10.00 часа в зала 2 на Областна администрация Шумен ще се проведе заседание на Постоянната комисия по заетост към Областния съвет за развитие в област Шумен.  \r\n \r\n \r\n*** \r\n   \r\nОт 11.00 часа в залата на Регионална библиотека „Стилиян Чилингиров“ ще се проведе конференцията „Между Дунав и Черно море“, която е част от тематичната поредица „България – скритата арт дестинация“.", "date": "2019.10.10", "title": "Предстоящи събития в страната за 11 октомври (Агенция „Фокус“)"}
{"url": "http://www.focus-news.net/news/2019/10/10/2706825/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турската военна операция в Сирия предизвика противоречия в Републиканската партия, след като нейни депутати остро осъдиха ходовете на президента Доналд Тръмп, а други техни представители директно заплашиха Анкара с икономически последствия, пише американската редакция на списание  Politico . \r\nНародните представители Линдзи Греъм и Лиз Чейни, които са иначе надеждни съюзници на Тръмп, осъдиха остро президента, след като Турция нахлу в Североизточна Сирия, която е под контрола на кюрдските съюзници на САЩ. Вашингтон работи с тях по време на кампанията, която на практика прекрати присъствието на „Ислямска държава“ в Сирия. Сега депутатите и на двете партии в САЩ се страхуват, че разговорът, който Доналд Тръмп проведе по-рано с турският си колега Реджеп Тайип Ердоган, който доведе до извеждането на американските войски от границата между Сирия и Турция е било „бедствие“, както го описа Греъм.  \r\n„Молете се за нашите кюрдски съюзници, които бяха безсрамно изоставени от администрацията на Тръмп. Този ход подсигурява възстановяването на „Ислямска Държава“, заяви Греъм, като се зарече, че ще поведе инициатива в Конгреса, за да накара Ердоган да „плати висока цена“  \r\n„Призовавам президента Тръмп да промени курса си докато още има време“, добави конгресменът.  \r\nЧейни от своя страна нарече ситуацията „отвратителна“ и добави, че е „невъзможно да разбере защо Доналд Тръмп оставя съюзниците на САЩ да бъдат избити и да бъде позволено завръщането на „Ислямска държава“.  \r\nТръмп защити действията си като необходимо оттегляне от Близкия изток, което становище предизвика одобрението на по либертариански настроените му съюзници като Ранд Пол и Томас Мейси от Републиканската партия.  \r\nПо-рано Тръмп нарече интервенцията на САЩ в Близкия изток от предишните години „най-лошото решение в историята на страната ни“.  \r\nИсторически, демократите винаги са били много по-благосклонно настроени към по мирна външна политика, което по принцип се отнасяше и до тяхното мнение за американските войски в Близкия изток. В интервю за американски медии републиканецът Ро Хана попита защо Тръмп този път обаче е подложен на критика и от двете партии.  \r\n„Има много демократи, които са отговорни за оттеглянето от Сирия“, заяви Хана, като добави, че Тръмп е действал без да даде никакви гаранции за кюрдския народ.  \r\n„Това, което трябваше да направим е да накараме Ердоган да обещае да не нахлува при кюрдите. (…) Те са ни съюзник в НАТО, така че можем да кажем: Няма да сте част от НАТО ако направите това. Продаваме им оръжия и им осигуряваме икономическа помощ“, добави тя, като обясни как САЩ са можели да принудят Турция да действа по-умерено.  \r\nКритики срещу президента изрази и председателят на Камарата на представителите Нанси Пелоси.  \r\nДруг депутат, Чък Шумер заяви, че „Конгресът ще предприеме действия в някаква форма“. \r\n*** \r\n \r\n  Вестник  Hurriyet  цитира съобщение от Министерството на отбраната в Анкара, в което се подчертава, че Турция е единствената страна от НАТО, която води борба срещу близкоизточната радикална групировка „Ислямска държава“. \r\nСпоред текста, разпространен на 8 октомври, Турция е пострадала най-много от кървавите атаки на джихадистите се е борила срещу организацията в рамките и извън пределите си. В изявлението се добавя, че турските въоръжени сили ще продължат борбата си срещу „Ислямска държава“ и на изток от Ефрат в Сирия.  \r\nПодчертава се, че в рамките на операциите на „Щита на Ефрат“ турските въоръжени сили са нанесли тежък удар на „Ислямска държава“ по отношение на военните способности и идеологията й, като превзеха Дабик в Северна Сирия, светилище за терористите. \r\nПрез последните две години операциите на Анкара в Сирия – „Щита на Ефрат“ и „Маслинова клонка“, доведоха до „разчистването“ на района от членове на „Работническа партия на Кюрдистан“ и сирийския й клон „Народни отряди за самоотбрана“, както и от такива на „Ислямска държава“, твърдят от редакцията. \r\n*** \r\n \r\n  „Всичко започна с кампания за дестабилизация на ситуацията Молдова, след това последва отравянето на търговец на оръжия в България и неуспешен държавен преврат в Черна гора. Миналата година във Великобритания беше направен опит за  убийство на бивш агент на руското разузнаване чрез използването на нервнопаралитично вещество. Въпреки че по време на тези операции бяха открити пръстови отпечатъци на служители на руските спецслужби, първоначално властите ги считаха за единични, несвързани атаки. Сега служителите на западните разузнавателни служби стигнаха до извода, че тези операции, а вероятно и много други, са проведени като част от координирана и продължаваща кампания за дестабилизиране на ситуацията в Европа, реализирана от елитно свръхсекретно звено на руското разузнаване, което има уменията да извършва подривни дейности, саботажи и убийства“, пише американското издание  The New York Times . \r\nПодразделението, известно като „военна част 29155\", функционира от поне 10 години, но западните разузнавателни агенции са успели да го разкрият наскоро . Представители на спецслужбите на четири западни държави твърдят, че засега не е известно колко често спецзвеното е било мобилизирано, както и че е невъзможно да се разбере кога и къде ще нанесат ударите неговите оперативни лица. \r\nСъздаването на 29155 свидетелства за това колко активно руският президент Владимир Путин се бори със Запада, водейки хибридна война срещу него, която съчетава пропаганда, хакерски атаки и разпространение на дезинформация, както и провеждане на политика на открита военна конфронтация. \r\n„Мисля, че забравихме колко жестоки могат да бъдат руснаците по своята същност“, казва Питър Зак, пенсиониран офицер от военното разузнаване и бивш аташе по отбраната в посолството на САЩ в Москва. Той признава, че не знае за съществуването на подобна военна част, натоварена със задачата да дестабилизира Запада.  \r\nЗвеното, скрито зад бетонните стени на 161-ия Специализиран център за обучение в източната част на Москва, е под контрола на Главното разузнавателно управление (ГРУ) - руското военно разузнаване. \r\nВъпреки че голяма част от операциите на ГРУ остават загадка, западните разузнавателни агенции започнаха да добиват по-ясна представа за вътрешната организация на тази структура. Според американски служители няколко месеца преди президентските избори в САЩ през 2016 г. двама служители на две кибердивизии на ГРУ - 26165 и 74455, са проникнали в сървърите на Националния комитет на Демократическата партия и централата на Хилари Клинтън, след което са публикували вътрешната си кореспонденция с компрометиращ характер.  \r\nМиналата година Робърт Мюлер, специалният прокурор, който наблюдаваше разследването на намесата на Русия в изборите през 2016 г., повдигна обвинения на повече от дузина членове на въоръжените сили, въпреки че всички те остават на свобода. Хакерските групи работят основно от Москва, на хиляди километри от обектите на техните атаки. \r\nЩо се отнася до военнослужещите оt 29155, те извършват пътувания до европейски страни и обратно. Някои от тях имат награди като ветерани от най-кървавите войни, които Русия води, включително в Афганистан, Чеченската република и Украйна. Операциите, провеждани от това звено, са толкова секретни, че според западните разузнавателни агенции дори оперативни лица от ГРУ едва ли знаят за съществуването на звеното. \r\n „Това е звено на ГРУ, което работи от много години в цяла Европа“, заяви служител по сигурността от Европа, който се съгласи да обсъди въпроси, които представляват класифицирана информация при условие за анонимност. „Изненада беше, че руснаците, ГРУ, оперативните лица на това военно поделение се почувстваха толкова безнаказани, че започнаха да провеждат тази изключително враждебна дейност в приятелски страни. Беше шок\". \r\nВсяка от четирите операции, свързани с тази част, в една или друга степен привлече общественото внимание, въпреки че властите не разбраха веднага, че тези инциденти са свързани. Постепенно обаче спецслужбите започнаха да разбират, че специфичната задача на оперативните лица на това звено е да дестабилизират ситуацията, едва след отравянето през март 2018 г. на бившия офицер от ГРУ Сергей Скрипал, който предаде Русия и се ангажира с шпионаж в полза на Обединеното кралство. Скрипал и дъщеря му Юлия, в резултат на излагане на силно токсични невропаралитични вещества, бяха месеци наред тежко състояние, но в крайна сметка оцеляха. \r\nВъпреки че тази военна част е елитна, нейният бюджет изглежда ограничен. По време на командировки оперативните лица често отсядат в евтини хотели и в една стая, за да спестят пари. Британски разследващи твърдят, че заподозрените в отравяне на Скрипал са отседнали в евтин хотел в беден район в Източен Лондон. \r\nСлужителите на европейските специални служби също са изненадани от явната небрежност, с която оперативните лица на това военно звено провеждат операции. Скрипал оцеля при опита за покушение, както и българският търговец на оръжия Гебрев. Опитът за преврат в Черна гора привлече голямо внимание, но в крайна сметка се провали. Година по-късно Черна гора се присъедини към НАТО. Според представители на спецслужбите е напълно възможно да бъдат разкрити други, по-успешни операции. \r\nТрудно е да се каже дали Кремъл е притеснен от тази небрежност. Както казват служители на сигурността, може би това отчасти е същността на въпроса. „Този вид разузнавателни операции са станали част от психологическата война“, казва Ерик-Найлс Крос, бивш директор на координационното бюро на естонските разузнавателни служби. „Не че са станали много по-агресивни. Те искат да бъдат „усетени\". Това е част от играта\". \r\n*** \r\n \r\n  „Не следя внимателно Близкия Изток и затова не забелязах този материал, пише Род Дреер в полемичен материал за авторитетното списание  The American Conservative , представен без редакторска намеса. \r\nДреер води полемика с автора на статия за The New York Times, който пише следното: \r\n„В голяма промяна във военната политика на САЩ в Сирия, Белият Дом обяви в неделя, че президентът Тръмп е дал одобрението си за турска военна операция, която ще унищожи подкрепяните от САЩ кюрдски сили в близост до границата в Сирия. \r\nТурция смята кюрдските сили за терористична организация и отдавна иска да предизвика спиране на американската подкрепа за групата. Но кюрдските бойци, които са част от „Сирийските демократични сили“ (СДС), са най-надеждният партньор на САЩ в борбата срещу „Ислямска държава“ в стратегическия ъгъл на Северна Сирия. \r\nСега, решението на Тръмп пренебрегва препоръките на високопоставени служители на Пентагона и Държавния департамент, които искаха да запазят ограничено военно присъствие в Североизточна Сирия, за да продължат операциите срещу „Ислямска държава“ (ИД) и за да действат като критичен противовес на Иран и Русия. \r\nСлужители на администрацията заявиха, че г-н Тръмп е разговарял директно с президента Реджеп Тайип Ердоган по въпроса в неделя. И официалните лица посочиха, че 100 до 150 военнослужещи на САЩ, разположени в този район, ще бъдат изтеглени преди всяка турска операция, но те няма да бъдат напълно изтеглени от Сирия“. \r\nОще: \r\n„Да се позволи на Турция да влезе в Северна Сирия е един от най-дестабилизиращите ходове, които можем да направим в Близкия Изток“, заяви в неделя вечер в „Туитър“ конгресменът Рубен Гайего, демократ от Аризона и бивш морски пехотинец, служил във войната в Ирак. „Кюрдите никога повече няма да се доверят на Америка. Те ще търсят нови съюзи или независимост, за да се защитят“. \r\nИ: \r\n„Длъжностните лица коментираха военното и политическото напрежение от това, че  американските военни са вкарани между два важни съюзника в гражданската война в Сирия. Турция е голям съюзник на НАТО, но кюрдските СДС бяха партньор в борбата срещу „ИД“. \r\n„Ние няма да подкрепим турците, нито СДС“, заяви официалното лице от Вашингтон. „Ако те влязат в битка, ние ще останем извън нея“. \r\nЕто и откъс от обяснение: \r\n„Възможността за турска военна операция в Северна Сирия предизвика голям страх в тамошните кюрдски региони, както и изгарящо чувство, че кюрдите са предадени от САЩ след години на партньорство по бойните полета. \r\nСДС – хлабава коалиция от милициите, оглавявана от сирийски кюрдски бойци, бе създадена изключително за борба срещу ИД с американска подкрепа, обучение и въздушна поддръжка – обвини САЩ в понеделник, че не са изпълнили задълженията си и са отворили пътя за нашествие на Турция. \r\nСДС предупреди още, че турско нахлуване може да занули постиженията срещу ИД“. \r\nЕто какви са първите впечателния на Дреер: \r\nБезспорно е, че САЩ изоставиха съюзник. От морална гледна точка това е срамно. Но изобщо не съм сигурен, че Тръмп е направил нещо погрешно в този случай. Всъщност, макар че съм отворен за промяна на мнението му (нека чуем аргументите ви!), мисля, че той може би е направил правилното нещо по неправилен начин. \r\nРазбира се, обичайната външнополитическа клика във Вашингтон хули Тръмп за това, че го направи. Но един авторитетен глас заема неговата страна: \r\n \r\n \r\n„Аз съм с Доналд Тръмп днес, когато той за пореден път изпълнява обещанията си да спре безкрайните войни и провежда истинска политика Америка на първо място“, пише сенатор Ранд Пол. \r\nЗащо трябва да оставаме в Сирия? Не питам реторично – наистина искам да зная. Както се посочва в материала на Times, единствените ни съюзници са кюрдите. Турците – заклети врагове на кюрдите – имат очевиден интерес там и трябва да носят непосилната тежест на това, да се грижат за бежанците от войната. Разбираемо е, че са изморени от това. \r\nРуснаците също имат очевиден интерес. Режимът на Асад е техен стар съюзник и руснаците имат средиземноморска база на сирийска територия. Иран също е стар съюзник на правителството на Асад и гледа на Сирия, управлявана от Асад, като на необходим баланс на американското и саудитското влияние в региона. \r\nКакъв е непреодолимият интерес САЩ да останат военно ангажирани в Сирия? \r\nМайкъл Вайс пише: \r\n„Години наред ИД гледаше как зависимостта на Америка от „Отрядите за народна самоотбрана“/ „Работническата партия на Кюрдистан“ (ОНС/ПКК) отблъсква втората по големина армия в НАТО. Тя умело се възползва от това напрежение, като проведе терористични атаки в Турция и не поемаше отговорност за тях, знаейки много добре, че Ердоган и неговото правителство може да обвинят ПКК, което и направиха повече от веднъж. \r\nМеждувременно Турция провеждаше политика на благосклонен неутралитет (или по-лошо) спрямо ИД и нейната суверенна територия стана плацдарм за изнасяне на джихад, да не говорим за тиловата база за операции на много агенти от разузнаването на ИД, които бяха изпратени от Сирия към Западна Европа. \r\n„Тръмп смята Близкия Изток за място на пясък, смърт и нефт, които Америка не краде, въпреки че трябва“. \r\nС други думи, лидерът на ИД Абу Бакър ал Багдади (да, той още е жив) е използвал кюрдския въпрос преди и ще го използва отново сега, когато пълномащабната война между турците и сирийските кюрди е предрешена. \r\nИ докато неизбежната касапница остава в съседство, можем да бъдем сигурни, че Доналд Тръмп няма да се грижи или ще третира това като само най-новото проявление на регионална патология, а не като непредвидена грешка в лошото планиране на политиката в САЩ. \r\nАко действията на Тръмп позволят възраждането на ИД, тогава нямаме ли причина да останем в региона? От друга страна, изглежда, че няма правилна стратегия за излизане от там – и ще останем заковани в Сирия завинаги. Готови ли сме да го направим? \r\nЕдна свързана новина: \r\n \r\n \r\nАми християните в региона? Един европейски приятел изпрати тази сутрин с голяма тревога, като каза, че този ход гарантира унищожаването на останките от историческите християнски общности там. Америка - благочестивата Америка, водена Християнския войн президентна евангелизма - очевидно изобщо не я е грижа за тези хора. \r\nЗа да освежим паметта ви: Обикновено подкрепям излизането на Америка от войни в чужбина. Аз не съм интервенционист във външнополитическата си ориентация. Фактът, че толкова много интервенционисти крещят за кърваво убийство срещи Тръмп тази сутрин ме кара инстинктивно да съм на негова страна. Може би, Тръмп е направил правилното нещо в случая, макар и по грозен начин. \r\nИли, може би, той е направил нещо грешно. Може би, цената на изтеглянето от Сирия в този конкретен случай не си заслужава. Може би, вредата от предателството на регионален съюзник на САЩ и излагането на опасност на беззащитните християни в региона са по-важни от анти-интервенционистките принципи тук? \r\nКакво мислите? Не че това, в което вярваме, ще промени нещата. Изглежда, че тази матрица е готова. (Въпреки че този ход разстрои някои водещи сенатори на Републиканската партия - досега виждам гняв от Греъм, Рубио и Сас - и това може да ги накара да не застанат с Тръмп в процеса на импийчмънт в Сената.) \r\nКаквото и да си мислите за действията на Тръмп в Сирия, нека си спомним, че ние – САЩ – запалихме искрата на всичко това с нашата несправедлива война в Ирак. \r\n \r\n \r\n \r\n \r\n \r\nДжон Змирак е голям привърженик на Тръмп. Той също коментира въпроса. Ето извадки: \r\n„Тръмп е на път да зачеркне победата на американската коалиция срещу ИД. СДС, които извършиха по-голямата част от боевете, заловиха хиляди терористи от ИД. Те държат тях и техните семейства, общо около 60 хиляди души, в близост до границата с Ирак. \r\nАко Тръмп остави Турция и нейните джихадистки съюзници от „Ал Кайда“ да нахлуят в сърцето на турските територии, СДС няма да хаби войниците си лекомислено. Те обявиха, че ще пуснат бойците на ИД. За една нощ ИД пак ще са тук. Вероятно ще се влее в съседен Ирак и това ще се окаже последната капка за разпада на вече нестабилното правителство там. Християни и Язиди отново ще са убивани, изнасилвани и сексуално заробвани. Най-вероятно в Ирак отново ще има гражданска война. Това ще остави единствената сила в региона, която може да сглоби парчетата на пъзела отново: Иран. \r\nОще: \r\nИзтегляме войските си, за да може Турция да повтори клането, което извърши в Африн, Сирия, през януари. Но ако Турция направи отново това, което вече извърши веднъж и обеща да не прави отново? Ние ще я зашлевим с... икономически санкции. Има ли някаква вероятност това да впечатли диктаторът, който иска да изгради отново Османската империя? Човек, който хвърли десетки хиляди журналисти в затвора? \r\nВижте, аз съм скептик към намесата на САЩ. Аз бях един от малкото консерватори, които се противопоставиха на войната в Ирак през 2002 г. Но американските войници не се бият в Сирия сега и Тръмп не ги връща у дома. Той просто ги премества от мястото, където са полезни, до мястото, където те ще бъдат безполезни. \r\nМного е вероятно Тръмп да отчужди ключови съюзници чрез този ход, в момент, когато той най-много се нуждае от тях. Християнската десница говори все повече за съдбата на сирийските християни. Най-накрая ние трябва поне до известна степен да изкупим вината си за цялостното ни пренебрежение към християните в Ирак, 75 процента от които бяха убити или превърнати в бежанци от ислямистите, докато американските войски гледаха. \r\nНе мисля, че Християнската десница (което означава, че са бели евангелисти) сериозно ще се отдалечи от Тръмп заради куп неевангелски християни от Близкия Изток. Бих искал да греша в това“.", "date": "2019.10.10", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/10/10/2706826/predstoyashti-sabitiya-v-stranata-za-10-oktomvri-agentsiya-fokus.html", "text": "*** \r\n \r\nПрезидентът Румен Радев ще участва в срещата на върха на държавните глави от групата „Арайолуш“. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n \r\n*** \r\n \r\nОт 09.00 часа в АК „Електрик“ министърът на образованието Красимир Вълчев ще присъства на демонстрация на обучение на ученици от професионалната гимназия  „Н.Й.Вапцаров“ и ПГ по транспорт „Ю. Гагарин“. По-късно министърът ще посети Брезник и Трън. \r\n \r\n \r\n*** \r\n \r\nОт 9.00 в зала „Музейна“ на БЧК на бул. „Джеймс Баучер“-76 Столичната организация на Български червен кръст организира дискусионен форум на тема: „Форми за превенция на агресията в училищата”. \r\n \r\n \r\n*** \r\n \r\nОт 9.30 часа в заседателната зала в сградата на Висшия съдебен съвет, ще се проведе заседание на ВСС.  \r\n \r\n*** \r\n \r\nОт 09.30 часа – 2 състав, на Софийски градски съд ще гледа дело № 2238/2019 г. срещу чешкия гражданин Никола Молчан (чл. 115 НК). \r\n \r\n*** \r\n \r\nОт 10:00 часа в Сметната палата ще бъде представена книгата на Георги Николов.  \r\n \r\n*** \r\n \r\nОт 10:00 часа в Cosmos Coworking на ул. „Ангел Кънчев“-3, ще се проведе пресконференция на тема “Какви вреди оказва азотният диоксид върху здравето ни? Какви са нивата на азотен диоксид в София?”. \r\n \r\n*** \r\n \r\nОт 10:00 часа в НДК, ет. 5, ще се състои откриване на десетото юбилейно издание на единствения браншови кариерен форум в България за специалисти в аутсорсинг сектора - „Дни на кариерата - ИТ, Комуникации и Аутсорсинг” 2019 г. \r\n \r\n*** \r\n \r\nОт 10:30 часа на бул. „Цариградско шосе“ № 72, Научен комплекс 2 – БАН, ще се състои откриването на първия в България Демонстрационен павилион с почти нулево енергийно потребление. \r\n \r\n*** \r\n \r\nОт 10.45 часа в сградата на Министерството на енергетиката – София, ул. „Триадица“ №8, министърът на енергетиката Теменужка Петкова и гръцкият й колега – министърът на енергетиката и околната среда Константинос Хадзидакис ще подпишат в София Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция-България. \r\n \r\n*** \r\n \r\nОт 11:00 часа в парковото пространство до лятно кино НДК в София ще бъде открита изложбата „Да дариш живот“. \r\n \r\n*** \r\n \r\nОт 11:00 часа в Националния пресклуб на БТА ще се проведе пресконференция на тема: „Отдели 40 секунди за действие“, посветена на – Световния ден на психичното здраве, посветен на превенцията на самоубийствата. \r\n \r\n*** \r\n \r\nОт 11:00 часа в зала „Конферанс 1/5“ на Парк хотел „Москва“, министърът на труда и социалната политика Бисер Петков ще открие Конференция за представяне на резултатите от прогнозите за развитието на пазара на труда за периода 2020-2034 година. \r\n \r\n*** \r\n \r\nОт 11:30 часа, в Народното събрание на Република България ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя. \r\n \r\n*** \r\n \r\nОт 12:00 часа в сградата на Министерството на транспорта, информационните технологии и съобщенията, министърът на транспорта, информационните технологии и съобщенията Росен Желязков ще участва в представяне на резултатите от направеното проучване на тема „Българският тежкотоварен сектор“. \r\n \r\n*** \r\n \r\nОт 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n \r\n*** \r\n \r\nОт 14.30 ч. в зала 238 на Народното събрание Временната анкетна комисия за БНР ще изслуша главния прокурор Сотир Цацаров.  \r\n \r\n*** \r\n \r\nОт 18:00 часа в Литературен клуб „Перото“, ще бъде представена книгата на Николай Табаков – „Нула време“. \r\n \r\n*** \r\n \r\nОт 19.00 часа в галерия „Квадрат 500“ , ще се състои тържественото откриване на 14-ото издание на Белгийските дни в България. \r\n \r\n \r\n*** \r\n \r\nОт 10.00 часа в заседателната зала в административната сграда на „Водоснабдяване и канализация – Варна“ ООД ръководството на “Водоснабдяване и канализация - Варна” ООД има удоволствието да Ви покани на официалното представяне на проект за предоставяне на безвъзмездна финансова помощ по оперативна програма „Околна среда 2014-2020г.“, съфинансирана от Европейския фонд за регионално развитие и Кохезионния фонд на Европейския съюз по процедура чрез директно предоставяне BG16M1OP002-1.016 „Изграждане на ВиК инфраструктура“, на конкретен бенефициент „Водоснабдяване и канализация- Варна“ ООД.В рамките на проекта на обща стойност 138,4 млн. лева  ще бъдат реконструирани 22,5 км магистрални и довеждащи водопроводи, изградена канално-помпена станция и 81 км канализационни мрежи. \r\n \r\n*** \r\n \r\nОт 12.00 часа в Младежки клуб „Хвърчило“ Сдружение „Няма невъзможни неща“ ще запознаят посетителите с работата на социалното предприятие на сдружението. \r\n \r\n*** \r\n \r\nОт 13.00 часа в Арт Галерия \"Ларго\"  ще се проведе пресконференция по повод на откриване на изложба – живопис “Залези и песни” на пловдивския художник Ангел Герджиков. \r\n \r\n \r\n*** \r\n \r\nОт 14.00 часа в Специалното училище за ученици с нарушено зрение „Проф. д-р Иван Шишманов“. Възпитаници на учебното заведение ще представят различни текстове, написани с брайлово писмо. \r\n \r\n*** \r\n \r\nОт 18:30 часа в Арт Галерия „Ларго“ ще се открие самостоятелна изложба- живопис на пловдивския художник Ангел Герджиков. \r\n*** \r\n \r\nОт 14.00 часа в театрален салон на НЧ „Надежда-1869“ ще се проведе Национална конференция „Учене през целия живот“. \r\n \r\n*** \r\n \r\nВ 16.00 часа на стадион „Ивайло“ ветераните на „Манчестър Юнайтед“ ще бъдат посрещнати с хляб и сол, а в 16.30 часа в конферентната зала ще се проведе  пресконференцията с тях. \r\n \r\n*** \r\n \r\nОт 17.00 часа в сградата на Държавен архив – Видин заместник-кметът на Община Видин инж.Цветан Асенов ще бъде гост на документална изложба – албум „Памет за Трети пехотен бдински полк“, посветена на 135 години от създаването на полка и на Деня на архивистите в България. \r\n \r\n*** \r\n \r\nОт 10.00 часа в Градската концертна зала на общината, Министерство на регионалното развитие и благоустройството, съвместно с Областна администрация – Враца и Община Враца, организира Форум на тема: „Проектите за качествено и достъпно водоснабдяване – ефективни политики за развитие на община Враца“. \r\n \r\n*** \r\n \r\nОт 10.00 часа в НЧ „Напредък-1869“ ще се проведе Национален фестивал за аматьорски театри „Камъка“.  \r\n \r\n*** \r\n \r\nОт 10.30 часа Спортна зала „Никола Петров” ще се проведе ІV Изложение-конкурс   \r\n„Младежко техническо творчество”.  \r\n \r\n \r\n \r\n*** \r\n \r\nОт 15.30 часа в дискусионна зала „Изида“ на Парк Хотел „Изида“, ще се проведе информационна събитие по трансграничен проект за развитие на риболовния туризъм. \r\n \r\n \r\n*** \r\n   \r\nОт 11.00 часа  в Държавен архив – Кюстендил ще бъде открита изложба, посветена на архивите в страната. – отразява Венцеслав. \r\n \r\n*** \r\n   \r\nОт 17.00 часа в Художествена галерия ,,Илия Бешков\" ще се състои предствяне на книгата на Любка Ванкова ,,Три поколения\". \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу Никола Х., обвинен в избягване на установяване и плащане на данъчни задължения в особено големи размери. \r\n \r\n*** \r\n \r\nВ 09.30 часа в зала 5 на Окръжния съд ще се проведе заседание по делото срещу Илиян Р., обвинен в убийството на годеницата си.  \r\n \r\n*** \r\n \r\nВ 10.00 часа в зала 10 на Окръжния съд ще се проведе заседание по делото срещу Христина П., обвинена, че при управление на моторно превозно средство е нарушила правилата за движение и по непредпазливост е причинила смъртта на Н. К., като деянието е извършено на пешеходна пътека.  \r\n \r\n*** \r\n \r\nВ 17.00 часа във Военния клуб ще се състои концерт, посветен на Международния ден за борба с наркотиците – 26-ти юни. На посочената дата концертът беше отменен поради лошите климатични условия. \r\n \r\n*** \r\n \r\nОт  09.30 часа в Апелативния съд е насрочено за разглеждане на втора инстанция дело /ВНОХД/ с номер 435 на Първи наказателен състав, за укриване на данъци в особено големи размери за над сто хиляди лева главница и още двеста хиляди лихви против кмета на община Септември - Марин Рачев. \r\n \r\n*** \r\n \r\nОт 11.00 часа ще се проведе месечният брифинг на директора на ОДМВР. \r\n \r\n*** \r\n \r\nОт 09.00 часа в Сесийна зала на Общината, ще се проведе заседание на Общинския съвет.  \r\n \r\n*** \r\n \r\nОт 10.00 във фоайето на РДТ „Николай Хайтов“, ще се проведе изложение на фермерски продукти. \r\n \r\n*** \r\n Смолян.  \r\nОт 12.00 ч. във фоайето на втория етаж в Родопски  драматичен театър “Николай Хайтов”. Ще бъде открито Туристическото изложение  „Планините на България – гостоприемство в четири сезона”.  \r\n \r\n \r\n*** \r\n Смолян.  \r\nОт 16.00 часа в изложбена зала на Държавен архив – Смолян ще бъде открита документална изложба „Проф. Асен Василев – творец и педагог“. \r\n \r\n*** \r\n   \r\nОт 10.00 часа в двора на Комплекса за психично-здравни грижи в общността кв. Бряг ще се проведе Есенен празник на приятелството.  \r\n   \r\n *** \r\n   \r\nОт 17.30 часа в ХГ Никола Маринов ще бъде открита изложба 100 години от рождението на Симеон Халачев.  \r\n \r\n*** \r\n \r\nОт 10:00 часа с Ден на отворените врати и изложба Държавен архив Шумен ще отбележи Деня на архивите в България. \r\n \r\n*** \r\n   \r\nОт 14.30 часа  в салона на театъра ще се състои пресконференция по повод премиерата на спектакъла на Максима Боева и Любомир Колаксъзов \"Алеко. Смях над мрачни страници\" по текстове на Алеко Константинов. \r\n \r\n \r\n \r\n \r\n*** \r\n \r\nОт 10.00 часа в центъра на града ще бъде открита предизборна шатра на Коалиция „БСП за България” и д-р Емил Караиванов. \r\n \r\n \r\n*** \r\n \r\nОт 13.00 часа в пресклуба на БТА ще се състои пресконференция на представителите на Коалиция \"БСП за България\", АБВ, \"Движение 21\", с участието на Весела Лечева, кандидат за кмет на Велико Търново и председателят на партия АБВ Румен Петков.  \r\n \r\n*** \r\n   \r\nОт 10.15 часа читалище „Братство“ ще се проведе пресконференция на Местна коалиция \"ГЕРБ, СДС, ВМРО, ДБГ, ЗНС, Обединени земеделци\". – отразява Венцеслав.", "date": "2019.10.10", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2019/10/10/2706829/ria-novosti-netanyahu-komentira-strelbata-pred-sinagoga-v-germaniya.html", "text": "Израелският премиер Бенямин Нетаняху нарече стрелбата пред синагогата в Германия проява на засилен антисемитизъм в Европа и изрази съболезнования на семействата на жертвите, предава  РИА Новости . \r\nПо-рано полицията в германския град Хале във федералната провинция Саксония-Анхалт съобщи, че по предварителни данни двама души са убити при стрелба в града. Инцидентът се е случил пред синагогата на Йом Кипур, един от основните празници в юдаизма. Според полицията е имало най-малко двама нападатели, които са избягали от местопроизшествието. Един човек беше задържан във връзка със стрелбата. \r\n\"Терористичната атака срещу общността в Хале в Германия на Йом Кипур, най-светият ден за нашия народ, е поредната проява на засилен антисемитизъм в Европа\", написа Нетаняху в „Туитър“. \r\nИзраелският премиер изрази съболезнованията си към семействата на жертвите и призова германските власти „да продължат упорито да работят срещу антисемитизма“. \r\nОт своя страна израелският президент Риувен Ривлин призова „ръководството на Германия и целия свободен свят да използват строго и безкомпромисно цялата строгост на закона във връзка с антисемитизма и неговите последици“. \r\nИзраелското външно министерство каза също, че е „шокирано от антисемитската атака в германският град Хале“ и пожела на пострадалите бързо възстановяване.", "date": "2019.10.10", "title": "РИА Новости: Нетаняху коментира стрелбата пред синагога в Германия"}
{"url": "http://www.focus-news.net/news/2019/10/10/2706831/dzho-baydan-tramp-tryabva-da-bade-podlozhen-na-impiychmant.html", "text": "Демократът от Камарата на представителите Джо Байдън заяви за първи път, че президентът Доналд Тръмп трябва да бъде подложен на импийчмънт, като добави, че той е „предал тази нация“ и е нарушил клетвата, която е положил, когато е встъпвал в длъжност, предава  AFP . \r\n„За да запазим нашата конституция, нашата демокрация, нашият базов интегритет, той трябва да бъде подложен на импийчмънт“, заяви Байдън пред свои привърженици на митинг в Ню Хемпшир.  \r\nБившият вицепрезидент беше многократно обвиняван без директни доказателства от Доналд Тръмп за корупция.  \r\n„Той прави дупки в конституцията и не можем да го оставим да му се размине“, добави Байдън, който е един от фаворитите за опонент на Тръмп в предстоящите президентски избори през 2020 г. в САЩ.", "date": "2019.10.10", "title": "Джо Байдън: Тръмп трябва да бъде подложен на импийчмънт"}
{"url": "http://www.focus-news.net/news/2019/10/10/2706828/reuters-sauditska-arabiya-osadi-turskata-ofanziva-v-severna-siriya.html", "text": "Външното министерство на Саудитска Арабия осъди започнатата от Анкара военна операция в Северна Сирия, предава  Reuters , като се позовава на държавната телевизия на близкоизточната страна.  \r\nИзточник във външното министерство на кралството заяви, че страната е загрижена за последиците от военната интервенция и добави, че тя представлява заплаха за регионалната сигурност и мира.  \r\nТой също така подчерта нуждата да бъде осигурена безопасността на сирийските граждани, суверенитета на страната и нейната териториална цялост.  \r\nПо-рано Анкара обяви началото на операция „Извор на мира“, чиято цел е създаване на зона за сигурност, където според Анкара да бъдат заселени сирийските бежанци в Турция. \r\nТурция започна да нанася въздушни удари в Северна Сирия, а след това се появи и информация за наземна операция, като има загинали и цивилни.", "date": "2019.10.10", "title": "Reuters: Саудитска Арабия осъди турската офанзива в Северна Сирия"}
{"url": "http://www.focus-news.net/news/2019/10/10/2706834/afp-germanskite-vlasti-podozirat-che-motivite-na-streletsa-ot-hale-sa-biliantisemitizam-i-kraynodesen-terorizam.html", "text": "Германският министър на вътрешните работи Хорст Зеехофер заяви, че разследващите случая, в който похитител започна стрелба по улица, близо до синагога в германския град Хале, смятат че мотивите му са били радикални и антисемитски, предава  AFP . \r\nСпоред това, което знаем, трябва да предложим, че е било поне антисемтиска атака“, заяви Зеехофер. \r\n„Според федералните разследващи (служби), има достатъчни индикации за възможни крайнодесни екстремистки мотиви“, добави още Зеехофер.  \r\nПо-рано неустановен мъж стреля срещу хора в близост до синагога в германският град Хале, в която атака загинаха двама души.", "date": "2019.10.10", "title": "AFP: Германските власти подозират, че мотивите на стрелеца от Хале са били„антисемитизъм“ и „крайнодесен“ тероризъм"}
{"url": "http://www.focus-news.net/news/2019/10/10/2707172/kathimerini-gartsiya-osadi-turskata-ofanziva-v-siriya-i-predupredi-za-humanitarnite-posledstviya-ot-neya.html", "text": "Гърция осъди едностранната турска офанзива в Северна Сирия, като я нарече „директно нарушение“ на международното право и предупреди, че операцията може да доведе до сериозни хуманитарни последици, пише електронното издание на атинския вестник  Kathimerini . \r\nВ свое изявление, външното министерство на Гърция призова Анкара да прекрати военната си операция, което е и позицията на Европейския съюз.  \r\nВ съобщението се казва още, че операцията е нарушение на международното право и поставя стабилността на региона в риск, като освен това застрашава и опитите на ООН за решаването на сирийската криза.  \r\nМинистерството освен това предупреди, че операцията ще предизвика бежански вълни и насилствени изменения в демографията на региона, а Турция трябва да бъде държана отговорна за хуманитарните последици от инвазията.  \r\n„Устойчиво решение на сирийския конфликт не може да бъде постигнато с военни методи“, се казва още в изявлението.  \r\n \r\n : Теодор Пенев", "date": "2019.10.10", "title": "Kathimerini: Гърция осъди турската офанзива в Сирия и предупреди за хуманитарните последствия от нея"}
{"url": "http://www.focus-news.net/news/2019/10/10/2706832/london-evening-standard-evropeyskiyat-parlament-othvarli-poslednite-predlozheniya-na-boris-dzhonsan.html", "text": "Европейският парламент отхвърли окончателно последните предложения за Брекзит на премиера на Великобритания Борис Джонсън, който беше остро нападнат от един от ключовите преговарящи, пише лондонското издание  London Evening Standard . \r\nЕвропейският парламент обсъди излизането на Великобритания от структурите на Европейския съюз в нагорещен дебат, на който предложенията на Джонсън бяха осъдени, а постигането на сделка беше наречено „много трудно“.  \r\nПредседателят на Европейския парламент Давид Сасоли заяви, че не е имало „много прогрес“ по въпроса, като добави, че ръководената от него институция няма намерение да приема сделка „на всяка цена“.  \r\nТой също така дискутира продуктивните си разговори с говорителя на Камарата на общините на Великобритания Джон Бъркоу, в което той отбеляза, че отсрочка за Брекзит може да бъде постигната, ако тя също така доведе до парламентарни избори или втори референдум за напускането на ЕС.  \r\nСъщо така предложенията на Борис Джонсън бяха окачествени като „идеи“, вместо като конкретни предложения.  \r\nДокато дебатът продължаваше, координаторът на Европарламента за Брекзит Гай Верхофщад продължи с нападките срещу Джонсън и нарече гневно неговите предложения „несериозни“.  \r\nТой добави, че всеки, който натиска Великобритания да напусне структурите на ЕС е „предател“.  \r\n„Смятам, че предложението, което Борис Джонсън отправи (…) не е изобщо сериозно.“, заяви Верхофщад.  \r\n„Не е сериозно изобщо, защото фактически, аз го наричам виртуално предложение, то не беше истинско такова. То фактически дава на Демократическата юнионистка партия (на Северна Ирландия) право на вето по множество въпроси“, добави той.  \r\nВерхофщад критикува и опитите, според него, на Лондон да хвърли вината за неуспешните преговори за Брекзит на Брюксел.  \r\n„Истинската причина защо се случва всичко това е много проста. Това е игра на хвърляне на вината. (…) Игра срещу съюза, срещу Ирландия, срещу (канцлера на Германия) Ангела Меркел, срещу британската правосъдна система“, заяви още той.  \r\n„Единственият, който не е обвиняван е самият Джонсън, очевидно, но всички останали са причината за проблемите ни. Всички тези, които не играят играта му са предатели или колаборационисти. По мое мнение, драги колеги, истинският предател е той или тя, който би рискувал да доведе до бедствие тази страна, икономиката й, гражданите й, като натиска Великобритания извън ЕС.“, продължи Верхофщад.  \r\nГлавният преговарящ за Брекзит от страна на Брюксел, Мишел Барние заяви, че постигането на сделка преди крайният срок от 31 октомври би било трудно.  \r\nОт своя страна председателят на Европейската комисия Жан Клод Юнкер изрази надежда, че сделка е възможна.  \r\n„Не приемам тази игра на вина, която Лондон започна. Лично аз не изключвам сделка“, заяви той.  \r\nМинистърът за Брекзит Стив Баркли се очаква да се срещне с Барние на 10 октомври, докато Джонсън от своя страна ще води разговори с ирландския премиер Лео Варадкар.", "date": "2019.10.10", "title": "London Evening Standard: Европейският парламент отхвърли последните предложения на Борис Джонсън"}
{"url": "http://www.focus-news.net/news/2019/10/10/2706833/tass-vsichki-strani-ot-es-prizovaha-turtsiya-da-prekrati-voennata-si-operatsiya-v-siriya.html", "text": "Eвропейският съвет излезе с изявление, което твърди, че военната операция на Турция в Северна Сирия пречи на борбата срещу терористичната организация \"Ислямска държава\", и е може да доведе до нови потоци от бежанци, така че военните действия трябва да бъдат спрени, предава  ТАСС . \r\nТова се посочва в изявление, издадено от Европейския съвет, одобрено от всички 28 държави от Общността. \r\n„ЕС призовава Турция да прекрати едностранните военни действия, които подкопават стабилността на региона, увеличават страданията на цивилните и заплашват да предизвикат нови вълни от бежанци. Едностранните действия на Турция също застрашават напредъка, постигнат от коалицията (насочена срещу „Ислямска Държава“), коалиция, на която самата Турция е член\", се казва в изявлението на ЕС. \r\nПо-рано председателят на Европейската комисия Жан Клод Юнкер остро осъди действията на Анкара в Сирия, като заяви, че Турция трябва веднага да прекрати военната операция и заяви, че ЕС няма намерение да плаща за т.нар. „зона за сигурност“, която страната иска да създаде отвъд южната си граница.", "date": "2019.10.10", "title": "ТАСС: Всички страни от ЕС призоваха Турция да прекрати военната си операция в Сирия"}
{"url": "http://www.focus-news.net/news/2019/10/10/2706835/rosiyskaya-gazeta-turtsiya-i-rusiya-shte-obsadyat-detaylno-turskata-operatsiya-v-siriya.html", "text": "Държавната дума коментира информацията за началото на турската операция в Сирия, като заяви, че парламентите на Турция и Русия ще обсъдят в детайли военната интервенция, пише вестник  ”Росийская газета“ . \r\nРуската федерация няма да спре междупарламентарните контакти с Турция, каза пред репортери ръководителят на Комитета по международни въпроси на Държавната дума Леонид Слуцки. Парламентарната дипломация ще обсъди настоящата ситуация, каза още той.  \r\n„Когато някой предприеме стъпки, с които не сме съгласни, просто да затворим вратата означава да престанем да съществуваме като фактор за влияние върху ситуацията, с която не сме съгласни“, заяви Слуцки. \r\nСпоред него руските депутати ще запазят партньорството си с турските си колеги.  \r\nГоворейки най-общо за ситуацията, той призова за въздържание от резки прогнози, предвид факта, че „всяка военна операция и нейните оценки са изключително деликатен въпрос“. \r\nСлуцки каза още, че настъплението на турската армия срещу сирийските кюрди ще бъде обсъдено в кулоарите на конференцията за сигурността между говорителите на парламентите на Афганистан, Китай, Иран, Пакистан, Русия и Турция. В конференцията ще участва делегация на Държавната дума, водена от говорителя Вячеслав Володин. \r\n„Кюрдските формирования от сирийската страна наскоро всъщност бяха свързвани със САЩ в техните дейности“, добави ръководителят на комитета.  \r\n„Трябва да разберем, че всякакви операции са по-лоши от мирните преговори, затова ще говорим за това, включително с нашите турски колеги, с които ще се срещнем след дни в Истанбул.“, добави Слуцки.", "date": "2019.10.10", "title": "„Росийская Газета“: Турция и Русия ще обсъдят детайлно турската операция в Сирия"}
{"url": "http://www.focus-news.net/news/2019/10/10/2706827/ria-novosti-mogerini-e-zagrizhena-za-potentsialnite-posledstviya-ot-turskata-operatsiya-v-siriya.html", "text": "Военната операция на Турция в Северна Сирия може да попречи на работата на конституционния комитет, като Анкара трябва незабавно да прекрати операциите си, заяви върховният представител на Еврпейският съюз за политиката на сигурност и външните работи Федерика Могерини, изказвайки се в Европейския парламент, предава  РИА Новости . \r\nТурският президент Тайип Ердоган обяви по-рано началото на военната операция \"Извор на мира\" в Сирия срещу „Работническата партия на Кюрдистан“ (ПКК) и „Отрядите за народна самоотбрана“ (ОНС) . \r\nТурската авиация започна военна операция, нанасяйки въздушни удари, а по-късно се появи информация и за началото на наземна операция. В отговор кюрдите стреляха по няколко турски града на границата със Сирия.  \r\n\"Военните действия могат да имат изключително сериозни и мащабни последици в хуманитарни, военни, политически и стратегически смисъл. Призоваваме Турция незабавно да спре тази едностранна военна акция\", каза тя по време на изявлението си. \r\nСпоред нея, „освен сериозни последици в сферата на хуманитарната политика и сигурността, турската инвазия може също да попречи на започването на работата на конституционния комитет“. \r\n\"Комитетът е първата стъпка, но много важна, реална стъпка към възможно политическо разрешаване на конфликта\", каза тя. \r\nСега се надяваме на първото заседание на комисията в Женева да се осъществи преди края на октомври. Надяваме се, че турската операция няма да забави първата среща. Но засега не можем да изключим тази вероятност \", заяви още Могерини.", "date": "2019.10.10", "title": "РИА Новости: Могерини е загрижена за потенциалните последствия от турската операция в Сирия"}
{"url": "http://www.focus-news.net/news/2019/10/10/2706836/evrohold-predstavi-strategiyata-si-za-razvitie-na-kompaniite-ot-grupata-na-chez-balgariya-shte-investira-v-inovatsii-v-polza-na-potrebitelite-obzor.html", "text": "„Еврохолд“-България представи Стратегията си за развитие на компаниите от групата на ЧЕЗ България. Основната цел на инвестициите е да намалеят загубите на електрическа енергия. При структуриране на цялостното финансиране на сделката за придобиване са предвидени допълнителни средства, които да се използват целенасочено за изпълнение на основните елементи на инвестиционната програма. Това стана ясно по време на пресконференцията за представяне на Стратегията за развитие на компаниите от групата на ЧЕЗ България. На нея присъстваха председателят на Надзорния съвет на „Еврохолд България“ Асен Христов, председателят на Управителния Съвет на „Еврохолд България” Кирил Бошов, членовете на  на УС на \"Еврохолд България\" Васил Стефанов и на Енергийния борд на \"Еврохолд\" Георги Миков и чуждестранни експерти. Енергийният бизнес ще бъде обединен под една холдингова компания – Ийстърн Юръпиън Електрик Къмпани Б.В., регистрирана в Холандия, 100% собственост на \"Еврохолд\". Компанията е създадена със специална цел за придобиването на активите на ЧЕЗ в България по препоръка на инвестиционните банки, партниращи в тази трансакция. Изборът на Холандия като юрисдикция е стандартна практика в европейските корпоративни придобивания. Стратегическите цели на \"Еврохолд\" са фокусирани върху регулирани пазари и придобиването на ЧЕЗ е прекрасна възможност за диверсификация на портфолиото на холдинга със среднорискови активи. Пълната стойност на трансакцията е 335 млн. евро. \"Еврохолд\" ще запази сегашния висш мениджмънт на ЧЕЗ с цел съхраняване на опита и екипа на компанията. В бъдеще се планира Енергийният Борд да прерасне в част от Надзорния Съвет на дружествата в групата на Ийстърн Юропиън Електрик Къмпани Б. В. \"Еврохолд\" планира да подкрепи и развие съществуващата инвестиционна програма на ЧЕЗ в България. Тя ще отговаря напълно на регулациите и изискванията на КЕВР, както и на Европейската рамка в областта на климата и енергетиката до 2030 г. По думите на председателят на Управителния Съвет на „Еврохолд България” Кирил Бошов До края на годината регулаторните произнасяния за сделката трябва да се случат. Според Бошов, е напълно реалистично сделката да се случи. Георги Миков обяви, че от компанията са планирали инвестиционна програма от над 270 млн. лева за настоящия регулаторен период до 2020 г. По думите му за следващия регулаторен период ще бъдат инвестирани над 240 млн. лв. Председателят на Надзорния съвет на \"Еврохолд България\" АД Асен Христов заяви, че това дали ще се увеличи цената на тока, не зависи от тях. \r\nЗорница КОСТАДИНОВА", "date": "2019.10.10", "title": "Еврохолд представи Стратегията си за развитие на компаниите от групата на ЧЕЗ България – ще инвестира в иновации в полза на потребителите (ОБЗОР)"}
{"url": "http://www.focus-news.net/news/2019/10/10/2706830/tass-vodyat-se-srazheniya-mezhdu-turski-i-kyurdski-voyski-v-severna-siriya.html", "text": "Турция започна и наземна операция в Северна Сирия, след което са влезли в контакт с кюрдски въоръжени сили в граничните райони на Ал-Халилия и Танур на запад от град Камишли (680 км от Дамаск), предава  TACC . \r\nСпоред местни медии в битката се използва бойно оръжие и гранатомети.  \r\nСпоред тях артилерията на турската армия, след кратка пауза е възобновила обстрела на западната и източната околност на Камишли, който е административен център на самопровъзгласилата се кюрдска автономия.  \r\nПо-рано турските военновъздушни сили извършиха нападения, а по-късно техни войски атакуваха 20 защитни линии на кюрдските формирования в Североизточна Сирия.  \r\nСпоред информацията, агресивните действия на турските войски доведоха до срива на водната кула в един от ударените градове. \r\nМестните власти заявиха, че екипите за ремонт спешно са изпратени на мястото на съоръжението, което доставя питейна вода на 2 млн. жители. Според информацията са нанесени сериозни щети и на местния язовир.  \r\nПо-рано беше съобщено, че цивилните са напуснали граничните градове Рас ал Айн и Тел Абяд, близо до които сега са концентрирани големи сили на турските войски и сирийската въоръжена опозиция. Жителите заминават за съседните селища, където са създадени приемни центрове за бежанци. \r\nСпоред кюрдските източници по време на бомбардировките и обстрелите, проведени от турски войски, седем кюрдски бойци са били убити, а ранени са били 16. Убити са още двама цивилни, а 20 други са ранени в резултат от военните действия.  \r\nПо-рано Анкара обяви началото на операция „Извор на мира“, чиято цел е създаване на зона за сигурност, където според Анкара да бъдат заселени сирийските бежанци в Турция.", "date": "2019.10.10", "title": "ТАСС: Водят се сражения между турски и кюрдски войски в Северна Сирия"}
{"url": "http://www.focus-news.net/news/2019/10/10/2706837/bez-sakrateno-proizvodstvo-za-ubiystvo-obzor.html", "text": "Народното събрание прие промени в Наказателно-процесуалния кодекс на второ четене. Депутатите отмениха съкратеното съдебно следствие при умишлено причиняване на смърт.  \"За\" текста гласуваха 92 народни представители, \"против\" - 62 и \"въздържали се\" 11, с което той бе приет. Първоначалното предложение бе заложено в три еднакви отделни законопроекта, внесени от „БСП за България“, „Обединени патриоти“ и „Воля“. След това те бяха обединени от Правна комисия. Първоначалните текстове предвиждаха съкратеното производство да отпадне освен за убийство и за причинени умишлено тежки телесни повреди. Между двете четения обаче текстът претърпя промяна и след предложение на ГЕРБ съкратеното съдебно следствие отпадна само за умишлено причиняване на смърт. \r\n Народният представител от ПГ на ГЕРБ Красимир Ципов  изтъкна, че дебатът, който се води след внасянето на тези законопроекти е дали да има справедливо наказание. „Само че, уважаеми народни представители, дали да има справедливо наказание, не се решава в Наказателно-процесуалния кодекс. Текстовете са в Наказателния кодекс. Чухме спекулации, че ГЕРБ бил виновен за това или онова - за липсата на справедливост. Да припомним, когато се въведе първото ограничение на съкратеното съдебно следствие, това се случи заради това, че имаше постановени присъди под мининума. Така че, когато говорите за справедливо наказание тогава, когато се ограничава приложното поле на съкратеното съдебно следствие, имайте доблестта да отговорите на пострадалите и на жертвите, може ли да дадем гаранция с промените в НПК, че няма да имаме присъда под минимума. Нека да бъдем откровени. Не можем да дадем тази гаранция. Такъв е отговорът“, каза Ципов. Депутатът от ГЕРБ направи това изказване във връзак с думите на  лидера на БСП Корнелия Нинова , която каза, че докато ГЕРБ управлява страната - няма да има справедливост.  \r\n\"Уважаеми български граждани, дебатът днес стана твърде експертен и малко объркан, защото объркахме няколко правни института. Изглежда това го разбираме само юристите. За какво става дума? Ако днес някой изнасили и убие дете и си признае винага, присъдата му се намалява с една трета. След това може да бъде намалена отново, защото той се е подобрил в затвора. Може и да бъде помилван. Това е фактическото състояние към момента. БСП предложихме при тежки телесни повреди и убийства или тежки телесни повреди, водещи до смърт, да няма такова съкратено производство при признание. Да има присъда до живот без право на замяна. Смятаме, че това е справедливо. Колегите от ГЕРБ осакатиха този текст и оставиха само убийства, без другите тежки престъпления. Сега да се опитам да обясня какво означава това. Скъпи българи, ако някой направи с вас следното: причини ви продължително разстройство на съзнанието, постоянна слепота с едното или двете очи, постоянна глухота, загуба на речта, обезобразяване, загуба на единия бъбрек, загуба или осакатяване на крак или ръка, т.е. това са тежките телесни повреди. Ако някой ви причини това и ви остави за цял живот с опасност за вас поради общо разтройство на здравето и отиде и си го признае - според ГЕРБ този човек трябва да бъде с намалена присъда с една трета\", допълни тя. По думите й това е тежката телесна повреда. \r\n От „Атака“ в лицето на народния представител Павел Шопов  припомниха, че са за отпадане на целия институт на бързото производство. По думите на Шопов този институт гали престъпниците.  \"Беше споменато, че промяната се прави под обществен натиск и недоволство вече няколко месеца. Не, уважаеми колеги, от години тлее това напрежение. Обществото страда от промяната, извършена още през 2006 г. Тогава във вихъра на либералническата вакханалия беше въведен този нелеп институт за бързото производство и оттогава се създават ред проблеми в правораздаването. Ние от \"Атака\" тогава още взехме единствено позиция против него. Както винаги тази позиция ние отстояваме в десетилетията и стигнахме до този момент\", допълни още Шопов.  \r\nНародното събрание реши още Специализирания наказателен съд да разглежда дела от компетентността на Европейската прокуратура. „За“ текстовете гласуваха 92 народни представители, „против“ – 46 и „въздържали се“ – 1, с което бяха приети. Приетият текст предвижда на Специализирания наказателен съд да са подсъдни и делата от компетентност от Европейската прокуратура. \r\nДеница КИТАНОВА", "date": "2019.10.10", "title": "Без съкратено производство за убийство (ОБЗОР)"}
{"url": "http://www.focus-news.net/news/2019/10/10/2706842/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На българо-сръбската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2019.10.10", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/10/2706838/balgariya-s-pozitsiya-za-prisaedinyavaneto-na-severna-makedoniya-kam-es-obzor.html", "text": "България ще се съгласи за фактическото присъединяване на Република Северна Македония към ЕС само когато са изпълнени всички поставени от страната ни критерии по преговорните глави. Това стана ясно от общо изявление на вицепремиерите Екатерина Захариева и Красимир Каракачанов, след като правителството прие така наречения, включващ всички условия на страната ни към Северна Македония, при които ще дадем подкрепата си за членството й в ЕС. Стана ясно, че България подкрепя започването на преговори за членство в ЕС на Република Северна Македония и Република Албания.  Вицепремиерът и министър на външните работи Екатерина Захариева  подчерта, че разделянето на двете държави по пътя им към евроинтеграцията би било грешка, която може да доведе и до нестабилност в региона. От думите й стана ясно, че по отношение на Република Северна Македония българското правителство и държава винаги е подкрепяла европейската и евроатлантическата интеграция на страните от Западните Балкани, но и че България винаги е поставяла пред Република Северна Македония, и не само пред нея, спазването на добросъседски отношения, а признаци за това са декларацията от 1999 година, след което  Меморандумът за подкрепа на евроатлантическата и евроинтеграцията и кулминацията: подписването на Договора за добросъседство през 2017 година. От думите на Захариева стана ясно, че изпълнението на духа и буквата на Договора ни за добросъседство със Северна Македония е важно условие, за да дадем подкрепата си за старт на преговорите за членство в ЕС. Стана ясно, че в приетата днес позиция от Министерски съвет са подчертани няколко стъпки и етапа и, че тя набелязва междинни и крайни цели по време на целия преговорен процес. Общите неща, които Република България ще настоява да види изпълнени преди провеждането на първата междуправителствена конференция с Република Северна Македония в случай, че Европейският съвет вземе решение за започване на преговори,  е първо на 15 са външните министри, след това на 17 са премиерите на Европейския съвет. Република Северна Македония трябва да преустанови и да се въздържа от провеждането на политика, независимо под каква форма, на подкрепа и насърчаване на претенциите за признаване на македонско малцинство в България. Република Северна Македония безрезервно и срочно трябва да приведе позицията си и действията в международните организации, например в Съвета на Европа, и форми, в съответствие с чл. 11 на Договора за добросъседство, като ясно декларира, че няма исторически и демографски основания да се търси малцинствен статут.Сред другите условия е Република Северна Македония да декларира с вербална нота до страните-членки на ООН, че по отношение на езиковата клауза, се изпълнява договора с Република България в неговата цялост. Също така Република Северна Македония ще трябва да задейства процес на реабилитация на жертвите на югославския комунистически режим, репресирани заради българското си самосъзнание. Република Северна Македония трябва да премахне от табели и надписи върху паметници и паметни плочи, сгради текстове, насаждащи открито омраза към България. По отношение на Смесената мултидисциплинарна експертна комисия по исторически и образователни въпроси трябва да бъдат постигнати конкретни резултати. Относно важни личности и събития в периода до 1944 година за общата ни история: Гоце Делчев, Илинденско-преображенското въстание, трябва да подменят информационни табели и други означения върху исторически монументи и паметници на културата. При отбелязване на събития и личности, където вече има постигнати договорености: политически фигури, представители на държавни институции трябва да се придържат към постигнатите договорености. От изявлението на Захариева стана ясно, че България ще настоява за хоризонтална политика в цялата преговорна рамка в различни глави да се включат ясни условия по добросъседство. В Глава 35 трябва да има ясно заложени критерии за изпълнение на двустранните договори с България. Тази преговорна глава трябва да се отвори първа или една от първите глави и да се затвори последна, за да може по време на целия преговорен процес да се наблюдава изпълнението. Също така ще се обърне внимание и на глава 10: „Информационно общество и медии“. Трябва и ще настояваме да се преодолее говорът на омразата в публичното пространство, включително спрямо лица, които се определят като българи и са с българско самосъзнание. Настояването на България е това да се случи във всички медии, финансирани от държавния бюджет. Стана ясно, че за нас е много важно правителството, преди свикването на втората конференция, на която ще се отвори първата глава, да настоява за ясни ангажименти за останали общи за историята ни събития и личности. Също така ще настояваме за ясен график за промяна на учебните материали по „История“, „Български език“, „География“, както и за ясен ангажимент за отразяване на постигнатите договорености не само в учебните материали, но и във всички финансирани от държавата документални филми и музеи. Захариева подчерта, че в цялата ни позиция има ясна етапност, като припомни, че за започване на преговорите условието е било подписването на договора и първи резултати от него. От своя страна  вицепремиерът и министър на отбраната Красимир Каракачанов  заяви, че скоростта на преговорите със Северна Македония зависи от тяхната политическа воля да бъдат честни, а не да се опитват да ни разиграват, както по думите му се е случвало в последните две години. От изявлението стана ясно, че България няма да спре сега Македония за започване на преговори, но преди реалното им започване има няколко етапа: първа и втора междуправителствена конференция. Затова много ясно в българската позиция е записано, че преди насрочването на първата междуправителствена конференция, Северна Македония трябва да изпълни посочените от страната ни условия и това ще зависи дали такава междуправителствена конференция ще бъде насрочена и кога. Каракачанов заяви още, че резултатите от съвместната комисия със Северна Македония не могат да бъдат сурогат между истината и политическата им пропаганда, а трябва да бъдат ясно и точно отчетени. От думите му стана ясно, че едно от условията, които България поставя пред Северна Македония, е завършване на работата на междуправителствената историческа комисия. Каракачанов обясни, че за нас това означава не опит да се търси някакъв компромис между историческите факти и истина и „измислиците, които те са си наложили през последните 50 - 60 години. Каракачанов добави още, че историята не може да бъде компромис. Вицепремиерът и министър на отбраната обърна внимание и на факта, че Македония остава единствената държава от бившите комунистически страни, която не е осъдила репресиите и жертвите на тоталитарния режим, като посочи, че България много ясно заявява в рамковата позиция, че искаме хората, които след 1944 година са били репресирани заради българското си национално самосъзнание или принадлежност към български организации или институции, да бъдат реабилитирани. С това той се присъедини и към позицията на вицепремиера и министър на външните работи Екатерина Захариева.  Каракачанов изтъкна огромната важност Северна Македония окончателно да скъса със своето югокомунистическо минало и риторика, като заяви, че изборът е техен: или иска да е в Югославия, или в Европейския съюз.  \r\nТеодора ПАВЛОВА", "date": "2019.10.10", "title": "България с позиция за присъединяването на Северна Македония към ЕС (ОБЗОР)"}
{"url": "http://www.focus-news.net/news/2019/10/10/2706839/pregled-na-osnovnite-temi-v-ruskiya-pechat-agentsiya-fokus.html", "text": "Държавната дума коментира информацията за началото на турската операция в Сирия, като заяви, че парламентите на Турция и Русия ще обсъдят в детайли военната интервенция, пише вестник  ”Росийская газета“ . \r\nРуската федерация няма да спре междупарламентарните контакти с Турция, каза пред репортери ръководителят на Комитета по международни въпроси на Държавната дума Леонид Слуцки. Парламентарната дипломация ще обсъди настоящата ситуация, каза още той.  \r\n„Когато някой предприеме стъпки, с които не сме съгласни, просто да затворим вратата означава да престанем да съществуваме като фактор за влияние върху ситуацията, с която не сме съгласни“, заяви Слуцки. \r\nСпоред него руските депутати ще запазят партньорството си с турските си колеги.  \r\nГоворейки най-общо за ситуацията, той призова за въздържание от резки прогнози, предвид факта, че „всяка военна операция и нейните оценки са изключително деликатен въпрос“. \r\nСлуцки каза още, че настъплението на турската армия срещу сирийските кюрди ще бъде обсъдено в кулоарите на конференцията за сигурността между говорителите на парламентите на Афганистан, Китай, Иран, Пакистан, Русия и Турция. В конференцията ще участва делегация на Държавната дума, водена от говорителя Вячеслав Володин. \r\n„Кюрдските формирования от сирийската страна наскоро всъщност бяха свързвани със САЩ в техните дейности“, добави ръководителят на комитета.  \r\n„Трябва да разберем, че всякакви операции са по-лоши от мирните преговори, затова ще говорим за това, включително с нашите турски колеги, с които ще се срещнем след дни в Истанбул.“, добави Слуцки. \r\n*** \r\n \r\n  Сирийските кюрди отново станаха разменна монета в търговията на големите играчи. САЩ изтеглиха своите войски от граничните с Турция райони. А Анкара в най-скоро време ще започне там операция за създаване на зона за сигурност. Руският вестник  „Известия“  пише защо американците и турците са сключили такава сделка и претегля какви рискове и положителни ефекти носят в себе си предстоящите военни действия за Сирия и Русия. Материалът е представен без редакторска намеса. \r\nАмериканските войници напуснаха приграничните райони на Северна Сирия. За това практически едновременно съобщиха състоящите се предимно от кюрдски формирования „Сирийски демократични сили“ (СДС) и президентът на Турция Реджеп Таийп Ердоган. Той разясни, че изтеглянето е започнало след разговора му с Доналд Тръмп. Американският лидер е издал съответната заповед. \r\n„Ще влезем (в Северна Сирия), защото терористичната заплаха е неприемлива за нас“, добави турският държавен глава, визирайки „Отрядите за народна самоотбрана“ (ОНС), които влизат в СДС. \r\nИнформацията за придвижването на войските бе потвърдена и от Вашингтон. В съобщение от Белия Дом отбелязаха, че Пентагонът няма да участва в турската операция против кюрдите. При това от там подчертаха, че сега именно Анкара ще носи отговорност за всички терористи от „Ислямска държава“ (ИД), които са взети в плен през последните две години. \r\nСамият Доналд Тръмп в обичайни си маниер – в „Туитър“ и отново акцентирайки вниманието върху финансовата страна на въпроса – написа, че „кюрдите се сражаваха заедно с нас, но ние им плащахме огромни пари и (им давахме) техника за това“. \r\n„Те воюват с Турция от десетилетия", "date": "2019.10.10", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/10/2706843/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта над България ще бъде предимно ясно. Над западната половина от страната ще е почти тихо, докато на изток ще духа слаб южен вятър. Минималните температури ще са предимно между 4° и 9°. В сутрешните часове на места в низините и котловините на Южна България видимостта ще бъде намалена. Утре ще преобладава слънчево време. По-значителни увеличения на облачността ще има привечер над северозападните райони от страната и през нощта срещу петък на места там ще превали. Ще духа слаб, в Дунавската равнина – умерен западен вятър. Дневните температури ще се повишат и максималните ще бъдат между 21° и 26°, в София - около 22°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Пазарджик: \r\nДвижението по пътен възел „Пазарджик\" – пътна връзка София – Пазарджик, пътна връзка Пазарджик – Бургас, пътна връзка Бургас – Пазарджик и пътна връзка Пазарджик – София на АМ „Тракия\" при км 69+197 се извършва с повишено внимание, поради поетапен частичен ремонт на асфалтовата настилка на пътните връзки. Движението е сигнализирано с пътни знаци и сигналисти. Срок от 09:00 до 17:30 ч. до 10.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 ;г.;  \r\nВременно движението в участъка Варна – Игнатиево от км 420+000до км 416+000 посока София се осъществява в една лента поради ремонтни дейности на асфалтовата настилка. Затворени за движение са изпреварващата и активна ленти. Движение е в аварийната лента. Участъкът е сигнализиран с пътни знаци. Срок до 12.10.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Кюстендил: \r\nДвижението на км 52+300 в участък от 500 метра се осъществява само в активна лента поради смяна на ОСП /мантинели/ в средната разделителна ивица на пътя. Затворена е изпреварващата лента по посока Благоевград. Движението се регулира от пътни знаци. Срок до 11.10.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n  \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът II-37: Движението по път II-37 гр. Златица – Панагюрски колони от км 60+000 до км 64+000 се извършва с повишено внимание и съобразена скорост поради частични ремонтни дейности на асфалтовата настилка поетапно в лява и дясна ленти за движение. Движението се регулира с пътни знаци. Срок 10.10.2019 г.; \r\nПът II-37: Движението по път II-37 Пещера – Батак от км 140+500 до км 146+600, се осъществява с повишено внимание и намалена скорост поради частичен ремонт на асфалтовата настилка с печматик в лява и дясна лента. Движението се регулира с пътни знаци. Срок от 09:00 ч. до 17:30 ч. на 10.10.2019 г.; \r\nПът III-842: Движението по път III-842 Юндола – Голямо Белово се осъществява в една лента от км 3+000 до км 6+000 поради частичен ремонт на асфалтовата настилка. Поетапно се ограничава движението в лява и дясна ленти за движение. Движението сe регулира с пътни знаци. Срок 10.10.2019 г.; \r\n Път III-843: Движението по път III-843 Каратепе – Сърница от км 40+000 до км 45+500 се осъществява поетапно в лява и дясна ленти за движение поради частични ремонтни дейности. Срок 11.10.2019 г.;  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-1003: Движението по път ІІІ-1003 Драгичево – Кладница от км 0+000 до км 6+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 11.10.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 8+000 до км 14+000 се осъществява в една лента поради ремонтни дейности с частично асфалтиране. Срок: до 11.10.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\nПът III-822: Движението по път III-822 Ихтиман – Самоков при км 7+100 се осъществява с повишено внимание поради изграждане на тол единица. Движението се регулира в светлата част на деня от 09.00 ч. до 18.00 ч. на 10.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-53: Движението по път II-53 Крушаре – Калчево от 136+000 до км 161+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.10.2019 г.; \r\nПът III-536: Движението по път III-536 Ямбол – Овчи кладенец от км 6+000 до км 41+200 се осъществява в една лента на определени участъци поради частични ремонтни дейности. Движението се регулира чрез пътни знаци. Срок до 10.10.2019 г.; \r\nПът III-555: Движението по път III-555 Безмер – Ямбол от км 35+000 до км 44+000 се осъществява в една лента поради частични ремонтни дейности. Движението се регулира чрез пътни знаци. Срок до 10.10.2019 г.; \r\nПът III-5304: Движението по път III-5304 Ямбол – Окоп от км 0+000 до км 6+000 се осъществява в една лента поради частични ремонтни дейности. Движението се регулира чрез пътни знаци. Срок до 10.10.2019 г.; \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.10", "title": "Актуална пътна обстановка"}
{"url": "http://www.focus-news.net/news/2019/10/10/2706845/predstoyashti-mezhdunarodni-sabitiya-za-10-oktomvri-agentsiya-fokus.html", "text": "Вот на недоверие срещу румънското правителство. \r\n*** \r\n \r\n  Среща между президента на Сърбия Александър Вучич, премира на Северна Македония Зоран Заев и министър-председателя на Албания Еди Рама. \r\n*** \r\n \r\n  Посещение на специалния посланик в преговорите между Косово и Сърбия, Ричърд Гренел.  \r\n*** \r\n \r\n  Посещение на Генералния секретар на НАТО Йенс Столтенберг. \r\n*** \r\n \r\n  Среща между главните преговарящи за Брекзит на Великобритания и ЕС Мишел Барние и Стив Баркли. \r\n*** \r\n \r\n  Среща между представители на  \r\nевропейските комисии за икономиката и външните работи. \r\n*** \r\n \r\n  Френският кандидат за еврокомисар Силви Гулар на изслушване пред Европейския парламент. \r\n*** \r\n \r\n  Преговорите от високо равнище за търговските взаимоотношения между САЩ и Китай продължават.", "date": "2019.10.10", "title": "Предстоящи международни събития за 10 октомври (Агенция „Фокус“)"}
{"url": "http://www.focus-news.net/news/2019/10/10/2706844/predstoyashti-sabitiya-v-stranata-za-10-oktomvri-agentsiya-fokus.html", "text": "*** \r\n \r\nПрезидентът Румен Радев ще участва в срещата на върха на държавните глави от групата „Арайолуш“. \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 09.00 часа в АК „Електрик“ министърът на образованието Красимир Вълчев ще присъства на демонстрация на обучение на ученици от професионалната гимназия „Н. Й. Вапцаров“ и ПГ по транспорт „Ю. Гагарин“. По-късно министърът ще посети Брезник и Трън. \r\n \r\n*** \r\n \r\nОт 9.00 в зала „Музейна“ на БЧК на бул. „Джеймс Баучер“ 76 Столичната организация на Български червен кръст организира дискусионен форум на тема „Форми за превенция на агресията в училищата”. \r\n \r\n*** \r\n \r\nОт 9.30 часа в заседателната зала в сградата на Висшия съдебен съвет, ще се проведе заседание на ВСС.  \r\n \r\n*** \r\n \r\nОт 09.30 часа 2-ри състав на Софийски градски съд ще гледа дело № 2238/2019 г. срещу чешкия гражданин Никола Молчан (чл. 115 НК). \r\n \r\n*** \r\n \r\nОт 10.00 часа в Сметната палата ще бъде представена книгата на Георги Николов.  \r\n \r\n*** \r\n \r\nОт 10.00 часа в Cosmos Coworking на ул. „Ангел Кънчев“ 3 ще се проведе пресконференция на тема „Какви вреди оказва азотният диоксид върху здравето ни? Какви са нивата на азотен диоксид в София?”. \r\n \r\n*** \r\n \r\nОт 10.00 часа в НДК, ет. 5, ще се състои откриване на десетото юбилейно издание на единствения браншови кариерен форум в България за специалисти в аутсорсинг сектора - „Дни на кариерата - ИТ, Комуникации и Аутсорсинг” 2019 г. \r\n \r\n*** \r\n \r\nОт 10.30 часа на бул. „Цариградско шосе“ 72, Научен комплекс 2 – БАН, ще се състои откриването на първия в България Демонстрационен павилион с почти нулево енергийно потребление. \r\n \r\n*** \r\n \r\nОт 10.45 часа в сградата на Министерството на енергетиката – София на ул. „Триадица“ 8 министърът на енергетиката Теменужка Петкова и гръцкият ѝ колега – министърът на енергетиката и околната среда Константинос Хадзидакис ще подпишат в София Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция-България. \r\n \r\n*** \r\n \r\nОт 11.00 часа в парковото пространство до лятно кино НДК в София ще бъде открита изложбата „Да дариш живот“. \r\n \r\n*** \r\n \r\nОт 11.00 часа в Националния пресклуб на БТА ще се проведе пресконференция на тема „Отдели 40 секунди за действие“, посветена на Световния ден на психичното здраве, посветен на превенцията на самоубийствата. \r\n \r\n*** \r\n \r\nОт 11.00 часа в зала „Конферанс 1/5“ на Парк хотел „Москва“ министърът на труда и социалната политика Бисер Петков ще открие Конференция за представяне на резултатите от прогнозите за развитието на пазара на труда за периода 2020-2034 година. \r\n \r\n*** \r\n \r\nОт 11.30 часа в Народното събрание на Република България ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя. \r\n \r\n*** \r\n \r\nОт 12.00 часа в сградата на Министерството на транспорта, информационните технологии и съобщенията, министърът на транспорта, информационните технологии и съобщенията Росен Желязков ще участва в представяне на резултатите от направеното проучване на тема „Българският тежкотоварен сектор“. \r\n \r\n*** \r\n \r\nОт 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n*** \r\n \r\nОт 14.30 часа в зала 238 на Народното събрание Временната анкетна комисия за БНР ще изслуша главния прокурор Сотир Цацаров.  \r\n \r\n*** \r\n \r\nОт 18.00 часа в Литературен клуб „Перото“, ще бъде представена книгата на Николай Табаков – „Нула време“. \r\n \r\n*** \r\n \r\nОт 19.00 часа в галерия „Квадрат 500“ , ще се състои тържественото откриване на 14-ото издание на Белгийските дни в България. \r\n \r\n*** \r\n \r\nОт 10.00 часа в заседателната зала в административната сграда на „Водоснабдяване и канализация – Варна“ ООД ръководството на „Водоснабдяване и канализация - Варна” ООД организира официалното представяне на проект за предоставяне на безвъзмездна финансова помощ по оперативна програма „Околна среда 2014-2020 г.“, съфинансирана от Европейския фонд за регионално развитие и Кохезионния фонд на Европейския съюз по процедура чрез директно предоставяне BG16M1OP002-1.016 „Изграждане на ВиК инфраструктура“, на конкретен бенефициент „Водоснабдяване и канализация- Варна“ ООД. В рамките на проекта на обща стойност 138,4 млн. лева  ще бъдат реконструирани 22,5 км магистрални и довеждащи водопроводи, изградена канално-помпена станция и 81 км канализационни мрежи. \r\n \r\n*** \r\n \r\nОт 12.00 часа в Младежки клуб „Хвърчило“ Сдружение „Няма невъзможни неща“ ще запознаят посетителите с работата на социалното предприятие на сдружението. \r\n \r\n*** \r\n \r\nОт 13.00 часа в Арт Галерия „Ларго“ ще се проведе пресконференция по повод на откриване на изложба – живопис „Залези и песни” на пловдивския художник Ангел Герджиков. \r\n \r\n*** \r\n \r\nОт 14.00 часа в Специалното училище за ученици с нарушено зрение „Проф. д-р Иван Шишманов“. Възпитаници на учебното заведение ще представят различни текстове, написани с брайлово писмо. \r\n \r\n*** \r\n \r\nОт 18.30 часа в Арт Галерия „Ларго“ ще се открие самостоятелна изложба- живопис на пловдивския художник Ангел Герджиков. \r\n \r\n*** \r\n \r\nОт 14.00 часа в театрален салон на НЧ „Надежда-1869“ ще се проведе Национална конференция „Учене през целия живот“. \r\n \r\n*** \r\n \r\nВ 16.00 часа на стадион „Ивайло“ ветераните на „Манчестър Юнайтед“ ще бъдат посрещнати с хляб и сол, а в 16.30 часа в конферентната зала ще се проведе пресконференцията с тях. \r\n \r\n*** \r\n \r\nОт 17.00 часа в сградата на Държавен архив – Видин заместник-кметът на Община Видин инж.Цветан Асенов ще бъде гост на документална изложба – албум „Памет за Трети пехотен бдински полк“, посветена на 135 години от създаването на полка и на Деня на архивистите в България. \r\n \r\n*** \r\n \r\nОт 10.00 часа в Градската концертна зала на общината, Министерство на регионалното развитие и благоустройството, съвместно с Областна администрация – Враца и Община Враца, организира Форум на тема: „Проектите за качествено и достъпно водоснабдяване – ефективни политики за развитие на община Враца“. \r\n \r\n*** \r\n \r\nОт 10.00 часа в НЧ „Напредък-1869“ ще се проведе Национален фестивал за аматьорски театри „Камъка“.  \r\n \r\n*** \r\n \r\nОт 10.30 часа Спортна зала „Никола Петров” ще се проведе ІV Изложение-конкурс „Младежко техническо творчество”.  \r\n \r\n*** \r\n \r\nОт 15.30 часа в дискусионна зала „Изида“ на Парк Хотел „Изида“ ще се проведе информационна събитие по трансграничен проект за развитие на риболовния туризъм. \r\n \r\n*** \r\n   \r\nОт 11.00 часа в Държавен архив – Кюстендил ще бъде открита изложба, посветена на архивите в страната. \r\n \r\n*** \r\n   \r\nОт 17.00 часа в Художествена галерия ,,Илия Бешков\" ще се състои предствяне на книгата на Любка Ванкова ,,Три поколения“. \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу Никола Х., обвинен в избягване на установяване и плащане на данъчни задължения в особено големи размери. \r\n \r\n*** \r\n \r\nВ 09.30 часа в зала 5 на Окръжния съд ще се проведе заседание по делото срещу Илиян Р., обвинен в убийството на годеницата си.  \r\n \r\n*** \r\n \r\nВ 10.00 часа в зала 10 на Окръжния съд ще се проведе заседание по делото срещу Христина П., обвинена, че при управление на моторно превозно средство е нарушила правилата за движение и по непредпазливост е причинила смъртта на Н. К., като деянието е извършено на пешеходна пътека.  \r\n \r\n*** \r\n \r\nВ 17.00 часа във Военния клуб ще се състои концерт, посветен на Международния ден за борба с наркотиците – 26-ти юни. На посочената дата концертът беше отменен поради лошите климатични условия. \r\n \r\n*** \r\n \r\nОт 09.30 часа в Апелативния съд е насрочено за разглеждане на втора инстанция дело (ВНОХД) с номер 435 на Първи наказателен състав, за укриване на данъци в особено големи размери за над сто хиляди лева главница и още двеста хиляди лихви против кмета на община Септември - Марин Рачев. \r\n \r\n*** \r\n \r\nОт 11.00 часа ще се проведе месечният брифинг на директора на ОДМВР. \r\n \r\n*** \r\n \r\nОт 09.00 часа в Сесийна зала на Общината, ще се проведе заседание на Общинския съвет.  \r\n \r\n*** \r\n \r\nОт 10.00 във фоайето на РДТ „Николай Хайтов“ ще се проведе изложение на фермерски продукти. \r\n \r\n*** \r\n Смолян.  \r\nОт 12.00 часа във фоайето на втория етаж в Родопски  драматичен театър „Николай Хайтов”. Ще бъде открито Туристическото изложение  „Планините на България – гостоприемство в четири сезона”.  \r\n \r\n \r\n*** \r\n Смолян.  \r\nОт 16.00 часа в изложбена зала на Държавен архив – Смолян ще бъде открита документална изложба „Проф. Асен Василев – творец и педагог“. \r\n \r\n*** \r\n   \r\nОт 10.00 часа в двора на Комплекса за психично-здравни грижи в общността кв. „Бряг“ ще се проведе Есенен празник на приятелството.  \r\n   \r\n *** \r\n   \r\nОт 17.30 часа в ХГ „Никола Маринов“ ще бъде открита изложба 100 години от рождението на Симеон Халачев.  \r\n \r\n*** \r\n \r\nОт 10.00 часа с Ден на отворените врати и изложба Държавен архив Шумен ще отбележи Деня на архивите в България. \r\n \r\n*** \r\n   \r\nОт 14.30 часа в салона на театъра ще се състои пресконференция по повод премиерата на спектакъла на Максима Боева и Любомир Колаксъзов „Алеко. Смях над мрачни страници\" по текстове на Алеко Константинов. \r\n \r\n \r\n \r\n \r\n*** \r\n \r\nОт 10.00 часа в центъра на града ще бъде открита предизборна шатра на Коалиция „БСП за България” и д-р Емил Караиванов. \r\n \r\n*** \r\n \r\nОт 13.00 часа в пресклуба на БТА ще се състои пресконференция на представителите на Коалиция „БСП за България“, АБВ, „Движение 21“, с участието на Весела Лечева, кандидат за кмет на Велико Търново и председателят на партия АБВ Румен Петков.  \r\n \r\n*** \r\n   \r\nОт 10.15 часа читалище „Братство“ ще се проведе пресконференция на Местна коалиция „ГЕРБ, СДС, ВМРО, ДБГ, ЗНС, Обединени земеделци“.", "date": "2019.10.10", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2019/10/10/2706847/prezidentat-rumen-radev-shte-uchastva-v-sreshtata-na-varha-na-darzhavnite-glavi-ot-grupata-arayolush.html", "text": "Президентът Румен Радев ще участва в срещата на върха на държавните глави от групата „Арайолуш“, която тази година се провежда в столицата на Република Гърция, Атина. Това съобщиха от  прессекретариата на държавния глава . На 10 октомври българският държавен глава ще проведе работна среща с министър-председателя на Гърция Кириакос Мицотакис.  \r\nНа 11 октомври Румен Радев ще участва във форума на високо равнище в Атина, посветен на миграционния натиск към Европа и предизвикателствата пред икономическото развитие.  \r\nВ рамките на работното си посещение българският президент ще проведе и двустранни срещи със свои колеги.  \r\nФорматът за политически диалог „Арайолуш“ е създаден през 2003 г. и обединява държавни глави на парламентарни републики от Европейския съюз, които обсъждат актуални въпроси от дневния ред на Обединена Европа.", "date": "2019.10.10", "title": "Президентът Румен Радев ще участва в срещата на върха на държавните глави от групата „Арайолуш“"}
{"url": "http://www.focus-news.net/news/2019/10/10/2706841/pregled-na-mezhdunarodnite-novini-do-6-chasa-agentsiya-fokus.html", "text": "Военната операция на Турция в Северна Сирия може да попречи на работата на конституционния комитет, като Анкара трябва незабавно да прекрати операциите си, заяви върховният представител на Еврпейският съюз за политиката на сигурност и външните работи Федерика Могерини, изказвайки се в Европейския парламент, предава  РИА Новости . \r\nТурският президент Реджеп Тайип Ердоган обяви по-рано началото на военната операция \"Извор на мира\" в Сирия срещу „Работническата партия на Кюрдистан“ (ПКК) и „Отрядите за народна самоотбрана“ (ОНС). \r\nТурската авиация започна военна операция, нанасяйки въздушни удари, а по-късно се появи информация и за началото на наземна операция. В отговор кюрдите стреляха по няколко турски града на границата със Сирия.  \r\n\"Военните действия могат да имат изключително сериозни и мащабни последици в хуманитарни, военен, политически и стратегически смисъл. Призоваваме Турция незабавно да спре тази едностранна военна акция\", каза тя по време на изявлението си. \r\nСпоред нея, „освен сериозни последици в сферата на хуманитарната политика и сигурността, турската инвазия може също да попречи на започването на работата на конституционния комитет“. \r\n\"Комитетът е първата стъпка, но много важна, реална стъпка към възможно политическо разрешаване на конфликта\", каза тя. \r\nСега се надяваме на първото заседание на комисията в Женева да се осъществи преди края на октомври. Надяваме се, че турската операция няма да забави първата среща. Но засега не можем да изключим тази вероятност\", заяви още Могерини. \r\n*** \r\n \r\n  Турция започна и наземна операция в Северна Сирия, след което нейните войски са влезли в контакт с кюрдски въоръжени сили в граничните райони на запад от град Камишли (680 км от Дамаск), предава  TACC . \r\nСпоред местни медии в битката се използва бойно оръжие и гранатомети.  \r\nСпоред тях артилерията на турската армия, след кратка пауза е възобновила обстрела на западната и източната околност на Камишли, който е административен център на самопровъзгласилата се кюрдска автономия.  \r\nПо-рано турските военновъздушни сили извършиха нападения, а по-късно техни войски атакуваха 20 защитни линии на кюрдските формирования в Североизточна Сирия.  \r\nСпоред информацията, агресивните действия на турските войски са довели до разрушаването на водната кула в един от ударените градове. \r\nМестните власти заявиха, че екипите за ремонт спешно са изпратени на мястото на съоръжението, което доставя питейна вода на 2 млн. жители. Според информацията са нанесени сериозни щети и на местния язовир.  \r\nПо-рано беше съобщено, че цивилните са напуснали граничните градове Рас ал Айн и Тел Абиад, близо до които сега са концентрирани големи сили на турските войски и сирийската въоръжена опозиция. Жителите заминават за съседните селища, където са създадени приемни центрове за бежанци. \r\nСпоред кюрдските източници по време на бомбардировките и обстрелите, проведени от турски войски, седем кюрдски бойци са били убити, а ранени са били 16. Убити са още двама цивилни, а 20 други са ранени в резултат от военните действия.  \r\nПо-рано Анкара обяви началото на операция „Извор на мира“, чиято цел е създаване на зона за сигурност, където според Анкара да бъдат заселени сирийските бежанци в Турция. \r\n*** \r\n \r\n  Генералният секретар на ООН Антониу Гутериш изрази дълбокото си безпокойство около ситуацията в североизточната част на Сирия, където се провежда турска военна операция, предава  TACC . \r\nТова съобщи на брифинг заместникът на официалния представител на генералния секретар Фархан Хак.  \r\n„Генералният секретар на ООН е дълбоко обезпокоен от скорошните събития в североизточната част на Сирия. Всички военни операция трябва да се осъществяват в съответствие с устава на ООН и нормите на международното хуманитарно право и следва да обезпечат безопасността на гражданите и цивилната инфраструктура“, заяви той.  \r\nКакто добави Хак, генералният секретар е подчертал, че конфликтът в Сирия не трябва да се решава с още военни действия. \r\n*** \r\n \r\n  Съветът за сигурност на ООН ще проведе извънредно заседание във връзка с турската операция в Северна Сирия, предава  AFP , като се позовава на дипломатически източници.  \r\nЗаседанието ще се проведе при затворени врати и беше инициирано от европейските страни Белгия, Франция, Германия и Великобритания.  \r\nПо-рано Франция заяви, че остро осъжда турските действия и заедно с Лондон и Берлин ще инициират среща на Съвета за сигурност и ще излязат със съвместно изявление по повод турската операция, наречена „Извор на мира“, насочена срещу кюрдските формирования в Северна Сирия. \r\n*** \r\n \r\n  Сенатор Линдзи Греъм се зарече, че Конгресът на САЩ ще отговори на военната интервенция на Турция в Северна Сирия, насочена срещу кюрдските формирования в региона, които доскоро бяха съюзници на Вашингтон, предава  AFP . \r\nМакар Греъм да е съюзник на президента на САЩ Доналд Тръмп, той остро разкритикува по-рано външната политика на Вашингтон, след като Белият дом обяви, че ще изтегли войските си от Сирия.  \r\n„Ще поведем опитите на Конгреса да накара (турският президент Реджеп Тайип) Ердоган да плати тежка цена“, заяви в „Туитър“ републиканският депутат. \r\n*** \r\n \r\n  Посланикът на САЩ в Анкара е бил призован във външното министерство, за да получи информация за новата турска военна операция в Северна Сирия, минути след като президентът на Турция Реджеп Тайип Ердоган обяви началото на офанзивата, предава  Reuters , като се позовава на  CNN Turk . \r\nНачалото на военната интервенция се очакваше още откакто американските войски обявиха, че ще започнат да се изтеглят от региона, част от изненадващата промяна на позицията на Вашингтон, който до този момент подкрепяше кюрдските сили, контролиращи Северна Сирия.  \r\nЕрдоган заяви малко по-рано, че операцията е започнала и ще бъде извършена заедно със съюзниците на Анкара в Сирия. \r\n*** \r\n \r\n  Президентът на Косово Хачим Тачи се срещна днес със специалния посланик на САЩ в Прищина, назначен за да посредничи в преговорите със Сърбия Ричърд Гренел, който заяви, че двете страни трябва да работят усилено и да намерят решение на противоречията си, предава  ”Радио и телевизия на Косово“ . \r\nТачи благодари на Гренел за подкрепата, която САЩ са предоставяли на Косово до този момент. \r\n„От 2008 г. насам нямаше толкова внимание към Косово от страна на САЩ, както сега“, заяви той.  \r\n„Това ни дава увереност (…) в това да търсим мирно споразумение със Сърбия“, добави Тачи.  \r\nВ разговора се наблегна на това, че споразумение между Прищина и Белград ще спомогне за развитието на Косово и на целия регион.  \r\nПосланикът Ричърд Гренел, който беше назначен за специален представител в преговорите от президента на САЩ Доналд Тръмп, изрази надежда, че Косово и Сърбия ще се срещнат скоро и ще намерят решение.  \r\nТой подчерта, че подобно споразумение между двете страни ще постави основите за икономически растеж и ще подпомогне добруването на всички техни граждани.  \r\nТачи заяви от своя страна, че Република Косово иска да бъде продуктивна в намирането на решение, което ще отвори пътя за развитие и добави, че „активното участие на САЩ в намирането на споразумение между Прищина и Белград ще е решаващо“ за преговорите. \r\n*** \r\n \r\n  Европейският парламент отхвърли окончателно последните предложения за Брекзит на премиера на Великобритания Борис Джонсън, който беше остро нападнат от един от ключовите преговарящи, пише лондонското издание  London Evening Standard . \r\nЕвропейският парламент обсъди излизането на Великобритания от структурите на Европейския съюз в нагорещен дебат, на който предложенията на Джонсън бяха осъдени, а постигането на сделка беше наречено „много трудно“.  \r\nПредседателят на Европейския парламент Давид Сасоли заяви, че не е имало „много прогрес“ по въпроса, като добави, че ръководената от него институция няма намерение да приема сделка „на всяка цена“.  \r\nТой също така дискутира продуктивните си разговори с говорителя на Камарата на общините на Великобритания Джон Бъркоу, в което той отбеляза, че отсрочка за Брекзит може да бъде постигната, ако тя също така доведе до парламентарни избори или втори референдум за напускането на ЕС.  \r\nСъщо така предложенията на Борис Джонсън бяха окачествени като „идеи“, вместо като конкретни предложения.  \r\nДокато дебатът продължаваше, координаторът на Европарламента за Брекзит Гай Верхофщад продължи с нападките срещу Джонсън и нарече гневно неговите предложения „несериозни“.  \r\nТой добави, че всеки, който натиска Великобритания да напусне структурите на ЕС е „предател“.  \r\n„Смятам, че предложението, което Борис Джонсън отправи (…) не е изобщо сериозно.“, заяви Верхофщад.  \r\n„Не е сериозно изобщо, защото фактически, аз го наричам виртуално предложение, то не беше истинско такова. То фактически дава на Демократическата юнионистка партия (на Северна Ирландия) право на вето по множество въпроси“, добави той.  \r\nВерхофщад критикува и опитите, според него, на Лондон да хвърли вината за неуспешните преговори за Брекзит на Брюксел.  \r\n„Истинската причина защо се случва всичко това е много проста. Това е игра на хвърляне на вината. (…) Игра срещу съюза, срещу Ирландия, срещу (канцлера на Германия) Ангела Меркел, срещу британската правосъдна система“, заяви още той.  \r\n„Единственият, който не е обвиняван е самият Джонсън, очевидно, но всички останали са причината за проблемите ни. Всички тези, които не играят играта му са предатели или колаборационисти. По мое мнение, драги колеги, истинският предател е той или тя, който би рискувал да доведе до бедствие тази страна, икономиката й, гражданите й, като натиска Великобритания извън ЕС.“, продължи Верхофщад.  \r\nГлавният преговарящ за Брекзит от страна на Брюксел, Мишел Барние заяви, че постигането на сделка преди крайният срок от 31 октомври би било трудно.  \r\nОт своя страна председателят на Европейската комисия Жан Клод Юнкер изрази надежда, че сделка е възможна.  \r\n„Не приемам тази игра на вина, която Лондон започна. Лично аз не изключвам сделка“, заяви той.  \r\nМинистърът за Брекзит Стив Баркли се очаква да се срещне с Барние на 10 октомври, докато Джонсън от своя страна ще води разговори с ирландския премиер Лео Варадкар.  \r\n***", "date": "2019.10.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/10/2706840/pregled-na-osnovnite-temi-v-britanskiya-pechat-agentsiya-fokus.html", "text": "Привържениците на провеждането на нов референдум сред депутатите в парламента в Лондон може да използват извънредното заседание на Камарата на общините на 19 октомври, за да гласуват провеждането на допитване за осъществяването на Брекзит, пише  The Independent . \r\nИдеята беше дискутирана „зад кулисите“ от депутати, които са все по уверени, че ще успеят да постигнат мнозинство, за да гласуват успешно провеждането на нов референдум преди края на срока за Брекзит от 31 октомври.  \r\nЗаседанието на Камарата идва в същия ден, в който хиляди хора се очаква да протестират в Лондон и да настояват за подобен референдум.  \r\nПремиерът Борис Джонсън се очаква да използва заседанието, за да се опита да гласува Брекзит без сделка, с надеждата, че когато депутатите откажат подобно предложение, той ще може да хвърли вината на тях в разговорите си с Брюксел за отсрочка.  \r\nНо всяко предложение, внесено от премиера, би било отворено за изменения, изискващи крайния резултат от преговорите за Брекзит да бъде подложен на национално гласуване. \r\nТова може да бъде под формата на референдум за потвърждаването на всяка сделка, подобно на предишното предложение, внесено от депутати на Лейбъристката партия, което не премина успешно само заради 12 гласа през април 2019 г. \r\nВъзможността за референдум е сред известен набор от опции, които се дискутират „зад кулисите“ на парламента.  \r\nСмята се, че редица депутати вече са готови да гласуват различно от април, включително някои подкрепящи сделка за Брекзит лейбъристи, както и консерватори, изключени от партията по-рано.  \r\nТова развитие дойде, след като като мащабен анализ на 300 анкети, проведени от 2016 г. насам за Брекзит, показа, че  мнозинството от британската общност вече подкрепя оставането в структурите на ЕС. \r\n„Готови сме за всякакъв сценарии“, заяви един от депутатите в Камарата. \r\nОчакваше се заседанието на 12 октомври да разгледа всяка сделка, постигната по време на срещата на върха в Брюксел на 17 октомври. Но перспективите за сделка изглеждат малки. \r\n„Ние сме в неизследвани води, защото само Бог знае какво планира Борис”, каза още депутатът.  \r\nНародните представители във Великобритания, които планират референдум, са предпазливи да не дадат възможност на правителството да разкрие плановете им или да не се опитат да действат, преди да знаят, че имат мнозинство, твърди още източникът на британското издание.  \r\n„Много хора търсят начини да прокарат възможността за втори референдум, (…), но искаме да предотвратим опасността той да не бъде проведен“, добави той.  \r\nДори и да бъде прието от парламента, всяко предложение за референдум ще се изправи срещу редица пречки, включително финансови проблеми. \r\n*** \r\n \r\n  Европейският парламент отхвърли окончателно последните предложения за Брекзит на премиера на Великобритания Борис Джонсън, който беше остро нападнат от един от ключовите преговарящи, пише лондонското издание  London Evening Standard . \r\nЕвропейският парламент обсъди излизането на Великобритания от структурите на Европейския съюз в нагорещен дебат, на който предложенията на Джонсън бяха осъдени, а постигането на сделка беше наречено „много трудно“.  \r\nПредседателят на Европейския парламент Давид Сасоли заяви, че не е имало „много прогрес“ по въпроса, като добави, че ръководената от него институция няма намерение да приема сделка „на всяка цена“.  \r\nТой също така дискутира продуктивните си разговори с говорителя на Камарата на общините на Великобритания Джон Бъркоу, в което той отбеляза, че отсрочка за Брекзит може да бъде постигната, ако тя също така доведе до парламентарни избори или втори референдум за напускането на ЕС.  \r\nСъщо така предложенията на Борис Джонсън бяха окачествени като „идеи“, вместо като конкретни предложения.  \r\nДокато дебатът продължаваше, координаторът на Европарламента за Брекзит Гай Верхофщад продължи с нападките срещу Джонсън и нарече гневно неговите предложения „несериозни“.  \r\nТой добави, че всеки, който натиска Великобритания да напусне структурите на ЕС е „предател“.  \r\n„Смятам, че предложението, което Борис Джонсън отправи (…) не е изобщо сериозно.“, заяви Верхофщад.  \r\n„Не е сериозно изобщо, защото фактически, аз го наричам виртуално предложение, то не беше истинско такова. То фактически дава на Демократическата юнионистка партия (на Северна Ирландия) право на вето по множество въпроси“, добави той.  \r\nВерхофщад критикува и опитите, според него, на Лондон да хвърли вината за неуспешните преговори за Брекзит на Брюксел.  \r\n„Истинската причина защо се случва всичко това е много проста. Това е игра на хвърляне на вината. (…) Игра срещу съюза, срещу Ирландия, срещу (канцлера на Германия) Ангела Меркел, срещу британската правосъдна система“, заяви още той.  \r\n„Единственият, който не е обвиняван е самият Джонсън, очевидно, но всички останали са причината за проблемите ни. Всички тези, които не играят играта му са предатели или колаборационисти. По мое мнение, драги колеги, истинският предател е той или тя, който би рискувал да доведе до бедствие тази страна, икономиката й, гражданите й, като натиска Великобритания извън ЕС.“, продължи Верхофщад.  \r\nГлавният преговарящ за Брекзит от страна на Брюксел, Мишел Барние заяви, че постигането на сделка преди крайният срок от 31 октомври би било трудно.  \r\nОт своя страна председателят на Европейската комисия Жан Клод Юнкер изрази надежда, че сделка е възможна.  \r\n„Не приемам тази игра на вина, която Лондон започна. Лично аз не изключвам сделка“, заяви той.  \r\nМинистърът за Брекзит Стив Баркли се очаква да се срещне с Барние на 10 октомври, докато Джонсън от своя страна ще води разговори с ирландския премиер Лео Варадкар. \r\n*** \r\n \r\n  Европейският съюз е готов да направи „голяма отстъпка“ по сделката за Брекзит, като предложи механизъм, чрез който Северна Ирландия да може да излезе от нова т.нар. „предпазна мярка“ след определен период, съобщава  The Times . \r\nРазговорите с ЕС за постигане на споразумение по излизането на Великобритания от ЕС влязоха в безизходица заради въпроса за предпазната мярка, застраховка, която трябва да предотврати връщането на „твърдата граница“ между Северна Ирландия и члена на ЕС Република Ирландия, ако бъдеща търговска сделка не успее да запази границата отворена. \r\nДжонсън иска да премахне, както той се изразява, „недемократичната предпазна мярка“ и предложи тя да бъде заменена, като предложи Северна Ирландия да остане в съответствие с регламентите на ЕС, а митническите проверки да бъдат правени на разстояние от границата. В същото време, според предложението на британския премиер, парламентът на Белфаст, Стормънт, трябва да има право да гласува по този въпрос. \r\nНо Брюксел се страхува, че ако Северна Ирландия има право на глас, това ще даде на съюзниците на Джонсън – Демократичната юнионистка партия (ДЮП) – право на вето. \r\nНовата идея, както съобщава The Times, бъде модифицирана версия на принципа на съгласие на северноирландския парламент. \r\nПозовавайки се на дипломатически източници, близки до преговорите, изданието пише, че европейските правителства са готови да „допуснат едностранна отмяна на договора за оттегляне от Стормънт след определен период от време. Предлага се 2025 година, стига и двете общности да са съгласни за нея. \r\nЕвропейски източник, цитиран от британското издание, казва: „Консенсусно решение може да бъде двойно мнозинство в Стормънт, да напусне, а не да продължи с договореностите след X години“.", "date": "2019.10.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/10/2706846/nimh-dnes-shte-preobladava-slanchevo-vreme-s-maksimalni-temperaturi-mezhdu-21-i-26.html", "text": "Днес в сутрешните часове на места в низините и котловините на Южна България видимостта ще бъде намалена. През деня ще преобладава слънчево време. Това съобщи за  Агенция „Фокус”  дежурният синоптик Виктория Клещанова от  Националния институт по метеорология и хидрология (НИМХ) . По-значителни увеличения на облачността ще има привечер над северозападните райони от страната и през нощта на места там ще превали. Ще духа слаб, в Дунавската равнина – до умерен запад-северозападен вятър. Дневните температури ще се повишат и максималните ще бъдат между 21° и 26°, в София - около 22°. Атмосферното налягане ще се понижи, но ще остане по-високо от средното за месеца. \r\nПо Черноморието ще бъде предимно слънчево. Ще духа до умерен западен вятър. Максималните температури на въздуха ще са 22°-24°. Температурата на морската вода е 19°-20°. Вълнението на морето ще бъде 1-2 бала.    \r\nНад планините ще преобладава слънчево време. Ще духа умерен, по високите и открити части – до силен западен вятър. Максималната температура на височина 1200 метра ще е около 18°, на 2000 метра – около 11°.", "date": "2019.10.10", "title": "НИМХ: Днес ще преобладава слънчево време с максимални температури между 21° и 26°"}
{"url": "http://www.focus-news.net/news/2019/10/10/2706852/ministar-ekaterina-zaharieva-shte-otkrie-novoto-generalno-konsulstvo-na-balgariya-v-barselona.html", "text": "Вицепремиерът и министър на външните работи Екатерина Захариева е на посещение в Испания, където на официална церемония ще открие новото Генерално консулство на България в Барселона и ще участва в Четвъртия регионален форум на Съюза за Средиземноморието. Това съобщиха от пресцентъра на  Министерството на външните работи . \r\nГенералното консулство в Барселона, което отвори врати за граждани на 10 септември, е с консулски окръг Каталуния и Арагон – области, в които пребивават по официални данни близо 16 000 наши сънародници. През 2018 г. районът е бил посетен и от 30 100 български туристи. Новото консулство цели да допринесе за по-доброто консулско обслужване на българите в Испания.  \r\nЧетвъртият регионален форум на Съюза за Средиземноморието е организиран под съпредседателството на Федерика Могерини, върховен представител на ЕС по въпросите на външните работи и политиката за сигурност, и  Айман ал Сафади, министър на външните работи и емигрантите на Хашемитско кралство Йордания. Домакин на форума е Жозеп Борел Фонталес, министър на външните работи, ЕС и сътрудничеството на Испания. Основната цел на форума е да се потвърди ангажираността на държавите-членки на Съюза за Средиземноморието към евросредиземноморското сътрудничество.  \r\nБългария е член на съюза от самото му създаване през 2008 г. В Съюза за Средиземноморието участват общо 43 държави: 28-те страни от ЕС и 15 средиземноморски страни от Северна Африка, Близкия изток и Балканите. В Съюза за Средиземноморието членува и Лигата на арабските държави.", "date": "2019.10.10", "title": "Министър Екатерина Захариева ще открие новото Генерално консулство на България в Барселона"}
{"url": "http://www.focus-news.net/news/2019/10/10/2706854/mestni-izbori-2019-v-tsentralnata-izbiratelna-komisiya-shte-se-provede-brifing-vav-vrazka-s-podgotovkata-i-proizvezhdaneto-na-izborite-za-obshtinski-savetnitsi-i-za-kmetove.html", "text": "От 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.10.10", "title": "Местни избори 2019: В Централната избирателна комисия ще се проведе брифинг във връзка с подготовката и произвеждането на изборите за общински съветници и за кметове"}
{"url": "http://www.focus-news.net/news/2019/10/10/2706849/parlamentat-shte-razgleda-promeni-v-zakona-za-pazarite-na-finansovi-instrumenti-na-vtoro-chetene.html", "text": "Парламентът ще разгледа промени в Закона за пазарите на финансови инструменти на второ четене. Това предвижда програмата за работа на  Народното събрание . Промените са внесени от Министерски съвет и с тях в българското законодателство се въвеждат мерки по прилагането на европейски регламент. Чрез текстовете се въвежда и изискване централните депозитари на ценни книжа да изготвят и поддържат план за възстановяване с определено съдържание. Новата регулаторна рамка на ниво Европейски съюз във връзка с дейността на централните депозитари на ценни книжа, произтичаща от Регламент № 909/2014 на Европейския парламент и на Съвета от 23 юли 2014 година за подобряване на сетълмента на ценни книжа в Европейския съюз и за централните депозитари на ценни книжа (Регламент № 909/2014), налага мерки по прилагането на регламента.", "date": "2019.10.10", "title": "Парламентът ще разгледа промени в Закона за пазарите на финансови инструменти на второ четене"}
{"url": "http://www.focus-news.net/news/2019/10/10/2706856/denyat-10-oktomvri-v-balgarskata-istoriya.html", "text": "През 1977 г. в София се открива Националната гимназия за древни езици и култури.  През 1998 г. Консултативният съвет по национална сигурност при президента взема решение България да не участва нито пряко, нито косвено в евентуалните въздушни удари срещу Югославия, но едновременно с това да се предостави при необходимост въздушен коридор за силите на НАТО.  \r\nНа 10 октомври е роден генерал-майор Йордан Пеев. На тази дата умира Владо Черноземски (Величко Димитров Керин) . \r\n \r\n \r\n1998 г. \r\nКонсултативният съвет по национална сигурност при президента взема решение България да не участва нито пряко, нито косвено в евентуалните въздушни удари срещу Югославия, но едновременно с това да се предостави при необходимост въздушен коридор за силите на НАТО. Същия ден късно вечерта правителството потвърждава предоставянето на коридор, в отговор на спешно запитване от страна на ръководството на Пакта. \r\nНа извънредно заседание Министерският съвет подкрепя становището на Консултативния съвет за национална сигурност при президента за предоставяне при необходимост на достъп до въздушното пространство на страната в отговор на отправената молба от страна на НАТО. Според БСП едноличното решение на правителството за предоставяне на въздушното пространство на България за военни операции на НАТО в Югославия е най-логичният вариант за искане на вот на недоверие към кабинета. \r\n \r\n \r\n1997 г. \r\nУчреден е Земеделският съюз, регистриран през декември същата година. Обединява четири земеделски организации - Български земеделски народен съюз \"Врабча 1\", БЗНС \"Врабча 1\" (Димитър Гичев), Обединен земеделски съюз (ОЗС) и Български земеделски младежки съюз (БЗМС). За ръководен орган определен т. нар. Председателски съвет, оглавен от Атанас Железчев. Сред по-видните му дейци са Димитър Баталов, Йордан Дупаринов и др. \r\n \r\n \r\n1995 г. \r\nЗапочва посещението на българският патриарх Максим в Белград и Босилеград, което продължава до 16 октомври. \r\nПатриарх Максим (със светско име Марин Найденов Минков) е роден на 29 октомври 1914 г. в с. Орешак. През 1971 г. става патриарх и софийски митрополит. Представител е на Българската православна църква в Московската патриаршия в периода от 1950 до 1955 г., главен секретар е на Светия Синод между 1955 и 1960 г. Ловчански митрополит е от 1960 до 1971 г.. Почетен член е на международната комисия при световния съвет на църквите в Женева. \r\n \r\n \r\n1995 г.  \r\nУчредена е партията Нова демокрация. Тя е основана от бивши членове на Българския бизнес блок (БББ) между които - Иво Трайков, Николай Кисьов и Орлин Драганов - депутати от БББ в 37-то Народно събрание, които отцепват част от Бизнес блока, на лидера Жорж Ганчев. Партията е регистрирана през ноември същата година. За пръв председател на партията е избран Николай Кисьов. На 16 ноември 1996 г. се провежда първият й конгрес. \r\n \r\n \r\n1994 г. \r\nПри тежка авария в ТЕЦ \"Марица-изток 3\" са ранени 26 души, а други 21 умират в следствие на тежки изгаряния. \r\n \r\n \r\n1981 г. \r\nВ пантеон в Котел се полагат костите на Георги С. Раковски. \r\nПантеонът в град Котел е открит в чест на 1300-годишнината от създаването на Българската държава. В основната експозиционна зала се намира саркофагът на Георги Раковски. Върху него са поставени бронзово знаме с думите \"Свобода или смърт\" и сабята на Раковски. \r\n \r\n \r\n1980 г. \r\nВ Националния археологически музей в София се открива шведската изложба \"Викингите и техните предшественици\". \r\n \r\n \r\n1979 г. \r\nНа тридневно посещение в България пристига престолонаследника на Япония Акихито и съпругата му принцеса Мичико. \r\nОфициални отношения между Република България и Япония са установени по силата на Ньойския мирен договор от 27 ноември 1919 г. През 1933 г. е разменена кореспонденция между монарсите на двете страни във връзка с установяването на дипломатически отношения, като датата на българския отговор (6 септември 1933 г.) би могла да се счита за дата на тяхното начало. През декември 1939 г. първият японски пълномощен министър в България връчва акредитивните си писма. България открива своя легация в Токио през май 1942 г. Правителството на ОФ скъсва дипломатическите отношения с Япония на 7 ноември 1944 г. Същите са възстановени на 12 септември 1959 г., като от 1 юни 1964 г. са издигнати в ранг на посолства. \r\n \r\n \r\n1977 г. \r\nВ София се открива Национална гимназия за древни езици и култури (Класическата гимназия). \r\nНационалната гимназия за древни езици и култури \"Св. Константин Кирил Философ\" има статут на Национален класически лицей към СУ \"Св. Климент Охридски\". Научно-методически тя е интегрирана към Университета.  \r\nКурсът на обучение в гимназията е петгодишен /VIII-ХII клас/ и протича в две степени - гимназиална и лицейна.  \r\nПървата степен /VІІІ-Х клас/ осигурява балансирано обучение между хуманитарните и общообразователните дисциплини, със засилено изучаване на езици - древни и съвременни. През първата степен се изучават специалните и общообразователните предмети.  \r\nВтората степен /ХІ-ХІІ клас/ осигурява задълбочена и целенасочена подготовка, осигуряваща плавния преход между средното и висшето образование.През втората степен се изучават само специалните и профилиращите предмети.  \r\nМинималният брой на учениците в една паралелка в гимназията е 18 души, а максималният брой – 24, съгласно Наредба №9 на Министерство на културата. \r\n \r\n \r\n1966 г. \r\nЗапочва официално посещение на Тодор Живков във Франция, което продължава до 15 октомври. По време на разговорите му с президента Дьо Гол и министър-председателя Помпиду е постигната договореност за разширяване на отношенията и са подписани първите следвоенни спогодби за сътрудничество в областта на културата, науката, техниката и селското стопанство. Културната конвенция влиза в сила на 27 декември същата година и е първата от този род, подписана със западна държава. \r\n \r\n \r\n1952 г. \r\nВ София се създава Главно архивно управление при МВР с два централни архива - Централен държавен исторически архив и Централен държавен архив на Народна Република България. \r\n \r\n \r\n1951 г. \r\nС указ на Президиума на Народното събрание се създава Държавен архивен фонд (ДАФ) на България. \r\nДържавният архивен фонд е съвкупност от ценни явни и поверителни документи, които са създадени от дейността на учрежденията, научните, стопанските, обществените и други организации независимо от времето, мястото и начина на създаването им и които се съхраняват от органите за управление на Държавния архивен фонд или се водят на отчет от тях. \r\n \r\n \r\n1949 г. \r\nОткрит е първият Държавен техникум за физическа култура и спорт \"Васил Левски\" в Пловдив. \r\n \r\n \r\n1945 г. \r\nВъзстановяват се дипломатическите отношения между България и Чехословакия. \r\nЧехословакия е република в Централна Европа, съществуваща от 1918 до 1992 г. Столицата е Прага. След Първата световна война в условията на разпадане на Австро-Унгария, на 28 октомври 1918 г., е създадена независимата Чехословашка република. През 1935 г. Е. Бенеш става президент на републиката. През март 1939 г. Германия окупира Чехия и създава протекторатите Бохемия и Моравия, а Словакия е провъзгласена за независима държава. На 9 май 1945 г. избухва Пражкото въстание, Чехословакия е освободена. През ноември 1989 г. в страната започват масови вълнения срещу тоталитарната власт. През 1990 г. е създадено правителство на демократичните сили, а за президент е избран В. Хавел. От 1990 до 1992 г. страната се нарича Чешка и Словашка федеративна република, а на 1 януари 1993 г. държавата е разделена на 2 независими държави - Чехия и Словакия. \r\n \r\n \r\n1944 г. \r\nПриета е наредба-закон за разтуряне на организацията на българската младеж \"Бранник\". \r\n\"Бранник\" е казионна младежка фашистка организация. Създадена е от правителството на проф. Б. Филов със закона за организиране на българската младеж от 29 декември 1940 г. За неин образец е взета организацията \"Хитлерова младеж\" (Hitler-Jugend), изградена от нацистите в Германия. Според посочения закон членуването в организацията е доброволно, но правителството полага усилия да го направи задължително. Подчинена е пряко на министър-председателя и се издържа от държавния и общинските бюджети. \"Бранник\" има за цел фашизирането на българската младеж и нейното възпитание е в ултранационалистически и промонархически дух. Като военизирана структура, организацията е изградена на водаческия принцип. Разформирована е от правителството на К. Муравиев. \r\n \r\n \r\n1930 г. \r\nВ София се основава групата на троцкистите - Лява марксическа опозиция с орган сп. \"Освобождение\" като секция на Международната лява марксическа опозиция - болшевики ленинци. \r\nЛев Троцки е политически и държавен деец, представител на руското социалдемократическо и комунистическо движение. След Октомврийската революция е един от създателите и ръководителите на Червената армия в Русия. Привърженик е на идеята за перманентната революция. След смъртта на В. И. Ленин Троцки си спечелва омразата на Й. В. Сталин и в края на 20-те години на ХХ в. се принуждава да емигрира. Установява се в Мексико, където продължава активната си политическа дейност. Ползва се с голямо влияние и в България. Сред най-видните му привърженици са Ст. Манов, С. Тодоров и други, които учредяват своя Работническа марксическа група \"Освобождение\" и издават сп. \"Освобождение\" от 1931 г. и вестник \"Освобождение\" (от 1931 до 1932 г.). По-малки троцкистки групи възникват в редица селища на страната, които подкрепят създадения през 1938 г. IV-ти Интернационал, след което се групират в самостоятелна политическа формация – Българска комунистическа партия (интернационалисти). След убийството на Троцки влиянието му в България постепенно намалява, но се запазва и след края на Втората световна война. Неговите привърженици стават противници отляво на отечественофронтовската власт. Те са против тясното политическо и икономическо обвързване на България със СССР. \r\n \r\n \r\n1925 г. \r\nПроведена е Учредителна конференция на ВМРО-обединена във Виена. В ЦК влизат имената на: Димитър Влахов, Христо Янков, Георги Занков, Димитър Арнаудов и П. Брашнаров. Печатен орган на организацията е вестник \"Македонско дело\" (от 10 септември). На 2 февруари 1926 г. към нея се присъединява групата на серчани (Временен организационен комитет - от 19 юли 1925 г.).  \r\nВ своята дейност ВМРО-обединена се ръководи от принципите, залегнали в Майския манифест от 1924 г. Издигнат е лозунга за свободна независима Македония в рамките на нейните естествени географски и икономически граници. Прокламирана е и идеята за Балканска федерация, за единен македонски и единен балкански революционен фронт. В организацията членуват представители на бившия Емигрантски комунистически съюз, бившата Серска група, бившата Македонска федеративна организация и Илинденската организация. Ръководи се от ЦК със седалище във Виена, а от 1929 г. – в Берлин. Дейността на организацията се направлява пряко от Балкански революционен център начело с Г. Димитров. Изгражда свои мрежи в България, Македония и Гърция. \r\n \r\n \r\n1915 г. \r\nПо време на Първата световна война (1914-1918 г.) 24-ти Черноморски полк освобождава Скопие. На 17 октомври е завзет Велес, а на 1 ноември - Прилеп. \r\n \r\n \r\n1886 г. \r\nПровеждат се избори за Трето Велико Народно събрание, спечелени от националистите русофоби, подкрепящи регентството и правителството. \r\nВеликото Народно събрание е държавен представителен орган в България, създаден от Търновската конституция през 1879 г. ВНС се свиква от царя, регентите или МС. Избирането на депутатите става чрез преки тайни избори, в които могат да участват всички български граждани от мъжки пол, навършили 21 г. и нелишени от граждански и политически права. За кандидатите за депутати се изисква да са навършили 30 г. и да са грамотни. Един народен представител за ВНС се избира от 10 000 души. ВНС се свиква при строго определени случаи: избор на княз или регентство, промяна на старата или изработване на нова конституция и при промяна на държавната граница. ВНС е еднокамарен парламент. Състои се от председател, подпредседател, секретари и членове. От 1947 до 1971 г. в конституциите не се предвижда свикването на ВНС. \r\n \r\n \r\n1876 г. \r\nДжузепе Гарибалди изпраща писмо до Българското централно благотворително общество в Букурещ. \"Италианският народ - пише Гарибалди, храни към вашия народ заслужени симпатии поради неговите злощастия и поради неговия героизъм. Скърбя, че не мога лично да участвам във вашите борби. Пожелавам ви постоянство във вашата света мисия и съм ваш: Джузепе Гарибалди.\" \r\nГарибалди е един от водачите на революционното крило на движението за национално освобождение и обединение на Италия. От 1834 г. се бори за независимостта на южноамериканските републики. По време на революциите в Европа от периода 1848-1849 г. е един от ръководителите на Римската република. Начело на доброволци участва в освободителните войни против Австрия. Оглавява Похода на \"Хилядата\" през 1860 г., осигурява победата на Италианската революция. Във Френско-пруската война от 1870-1871 г. начело на доброволци се сражава на страната на Франция.  \r\nС идеите си Гарибалди оказва силно влияние върху мирогледа на водителите на българската революционна организация през Възраждането. Впечатлен от жестокото потушаване на Априлското въстание 1876 г., публично заклеймява османския деспотизъм. В отрядите му за освобождение и обединение на Италия участват и десетки българи. \r\n \r\n \r\n1867 г. \r\nНай-близките приятели и съратници на Георги Раковски организират погребението му в гробищата Щербан водъ, Букурещ. Присъстват стотици български емигранти, чужди дипломатически представители, румънски журналисти и общественици. Георги Раковски умира след тежко боледуване от туберкулоза. \r\nГеорги Стойков Раковски е революционер, пръв идеолог на националното революционно движение, писател, публицист и етнограф.  \r\nТой организира и ръководи в Белград Първата българска легия (от 1862 г.) и работи за създаване на съюз на балканските християнски народи за борба срещу османското владичество. Основава сред българските емигранти революционна организация \"Върховно народно българско тайно гражданско началство\" през 1866г. , разработва \"Привременен закон за народните горски чети за 1867-о лето\". До края на живота си работи за осъществяване на революционните си планове. Умира на 10 октомври 1867 г. от туберкулоза във вилата на братя Мустакови край Букурещ. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. - в Мавзолея на Раковски и музей на възрожденците в същия град. \r\n \r\n \r\n1800 г. \r\nГолеми групи кърджалии начело с Кара Фейзи, Халил паша и брата на Осман Пазвантоглу – Ибрахим започват поход към Цариград. Разбойническите отряди обкръжават Сливен, Одрин и Лозенград. \r\nКърджалиите са разбойнически отряди, образувани главно от турско и албанско население и много рядко от българи. Действат в Османската империя по време на феодалните размирици от края на XVIII и началото на XIX в. Те са наемани от паши и аяни, които се бунтуват срещу централната власт. Понякога действат и самостоятелно. Кърджалиите предприемат опустошителни действия главно в българските земи, като ограбват, отвличат и избиват населението. За да се предпазят от техните нападения, селища като Котел и други си организират своя собствена защита. За целта са изграждани укрепени стени и се въвежда постоянно наблюдение, което да предизвестява населението за настъпващите врагове. Някои от българите, които действат като кърджалийски главатари като Индже войвода и други, се отказват от тях и минават на страната на българското население. Кърджалиите са унищожени окончателно след възкачването на престола на султан Махмуд II (1808-1839 г.). \r\n \r\n \r\n1794 г. \r\nШестнадесет хилядна руска войска под командването на генерал Александър Суворов разбива седемхилядната полска армия при Мачейовице и взима в плен въстаническия лидер Тадеуш Костюшко.  \r\nТадеуш Костюшко е роден на 4 февруари 1746 г. Получава военното си образование във Варшава и Париж. През 1776 г. заминава за Америка където се сражава на страната на колониалистите във Войната за независимост. В началото на 90- те години на XVIII век, се завръща в Полша. След като Прусия и Русия сломяват полската съпротива поделяйки си полските земи, Костюшко заминава за Филаделфия. В началото на XIX век се завръща в Европа. Умира на 15 октомври 1817 г. в Швейцария. \r\n \r\n \r\n \r\n На тази дата са родени: \r\n1950 г. \r\nРоден е Сашо Младенов - български композитор, аранжор, китарист и певец. През 1974 г. завършва ВМГИ в София. Работи като главен диригент на Ансамбъла на войските при Министерството на транспорта от 1983 до 1986 г. В ученическите и студентските си години свири в различни групи (“Бисери”, “Цветята”) и професионални оркестри. Дебютира като автор през 1974 г. с песента “И пак те търся”. Работи съвместно с поета Г. Константинов и изпълнители като Й. Христова, М. Николова, Стефка Оникян, Р. Ганева, М. Йончев, “Трик”, “Турбо”. Като главен диригент на Ансамбъла на войските при Министерството на транспорта създава рок група “Трафик” и вокална група “Магистрали”. \r\nАлбум: “Албумът трепач” (1998 г.); мюзикъл “Колко е важно да бъдеш сериозен” от Оскар Уайлд (1992-1993 г.); музика за ТВ филми (1980-1992 г.). \r\n \r\n \r\n1938 г. \r\nРоден е Йордан Пеев - български офицер, генерал-майор от 1935 г., началник на Генералния щаб от 9 януари 1937 г. Завършва Военното училище през 1908 г. Участва в Балканските войни от 1912-1913 г. като командир на рота. Завършва Николаевската академия на Генералния щаб в Санкт Петербург през 1914 г. В Първата световна война участва като командир на дружина в 43-ти пехотен полк; началник е на оперативната секция в щаба на действащата армия. След войната е преподавател във Военното училище в София, командир на полк и дивизия, главен редактор на военните издания, инспектор на военните учебни заведения, помощник-началник на Генералния щаб. Генерал-майор Йордан Пеев е убит при атентат на ул. \"Славянска\" в София. \r\n \r\n \r\n1935 г. \r\nРоден е Иван Димитров Пауновски - български литературовед, критик, писател; съставител, редактор и преводач от руски език. Завършва гимназия в София през 1953 г. и специализира \"Руска филология\" в Ленинград през 1960 г. Редактира във вестник \"Литературни новини\" между 1961 и 1964 г., в издателство \"Народна култура\" от 1964 до 1973 г., завежда отдел \"Публицистика\" в списание \"Пламък\" между 1973 и 1983 г. и членува в редколегията до 1990 г. Изследовател е на Хр. Ботев, Ал. Константинов, Д. Дебелянов, Г. Караславов, В. Ханчев, Ал. Геров, Н. Фурнаджиев, Ив. Пейчев, Адр. Германов, Л. Левчев, Вл. Башев. Намира нови феномени в творби на Гогол, Пушкин, Лермонтов, Достоевски, Островски, Горки, Пришвин, Шолохов, Бабел, Еренбург, Луговски и др. Автор е и на историко-документалния и политически роман \"Възмездието\" от 1971 г. Съчинения: \"И пак да си спомниш\" (1969 г.), \"Малки неща\" (1978 г.), \"Възмездието. Политически роман\" (1982 г., 1988 г.), \"Впечатления\" (1984 г.), \"Минало несвършено\" (1985 г.), \"Точка разни\" (1987 г.), \"Но защо?\" (1993 г.). Иван Пуновски умира на 27 септември 1990 г. в София. \r\n \r\n \r\n1932 г. \r\nРоден е Димитър Инкьов (Велко Верин) - журналист, сатирик, детски писател. Завършва ВИТИЗ \"Кр. Сарафов\". През 1965 г. емигрира в Германия по политически причини. Инкьов е дългогодишен политически коментатор в радио \"Свободна Европа\", добил особена популярност със сатиричното предаване \"Весела неделя\" под псевдонима Велко Верин. Автор е на около 80 детски книги, преведени и издадени на 18 езика (в Германия, Швейцария, Япония, САЩ и др.). \r\n \r\n \r\n1903 г. \r\nРоден е Христо Василев Радевски - български поет. Радевски завършва гимназия в Ловеч през 1922 г., а по-късно романска филология в СУ” Св. Климент Охридски”. Включва се в комунистическото младежко движение. Занимава се с активна журналистическа дейност. От 1925 г. е помощник на Д. Полянов в редактирането и издаването на сп. \"Наковалня\". Редактира седмичната хумористична страница на в-к \"Новини\" в периода 1927-1928 г., орган на нелегалната БКП. Един от основателите на редакцията на литературния партиен седмичник \"РЛФ\". Участва в редколегиите на вестник \"Ехо\", \"Кормило\", списание \"Жупел\", \"Звезда\". След 9 септември 1944 г. е редактор на културния отдел на вестник \"Литературен фронт\" през 1945 г. и на списание \"Септември\" от 1958 до 1963 г.. Културен съветник е в българското посолство в Москва от 1945 до 1948 г. Главен секретар на СБП е между 1949 и 1958 г. Член е на ЦК на БКП от 1958 до 1962 г. Народен представител е във II, III и IV-то НС. Радевски е член на Националния комитет за защита на мира, на Централния съвет на профсъюзите, на Националния съвет на ОФ. Делегат е на международни конгреси за мир във Варшава и Виена. Член е на СБП. През 80-те години на ХХ в. е един от вътрешнопартийните критици на режима на Тодор Живков. За пръв път печата хумористично стихотворение през 1924 г. в списание \"Звънар\". Сътрудничи на комунистическия и антифашисткия печат - \"Наковалня\", \"Ведрина\", \"Студентска трибуна\", \"Новини\", \"РЛФ\", \"Звезда\", \"Кормило\", \"Жупел\", \"ЛИК\", \"Младежки преглед\", \"Младежка дума\", \"Кооперативна просвета\", \"Изкуство и критика\", \"Българска мисъл\", \"Светулка\", \"Врабче\", \"Прозорче\", \"Детска радост\", \"Росица\" и др.; след 9 септември 1944 г. - на вестник \"Работническо дело\", \"Литературен фронт\", \"Стършел\", списание \"Пламък\", \"Септември\" и др. Изявява се като поет, публицист, хуморист, автор на творби за деца, преводач. Христо Радевски умира на 15 февруари 1996 г. в София. \r\n \r\n \r\n \r\n На тази дата умират:  \r\n1962 г. \r\nУмира Станчо Илиев Белковски. Той е известен български архитект, член-кореспондент на БАН от 1961 г. Известни негови постройки са хотел с концертна зала \"България\" (сторен от 1934 до 1937 г.), кинотеатър и апартаменти на хотел \"Балкан\" (днешен Младежки театър, от периода 1935-1937 г.) - проектирани заедно с арх. И. Данчов, телефонна централа (от 1942 до 1947 г.). Автор е на трудове по проблеми на градоустройството и архитектурата. \r\n \r\n \r\n1934 г. \r\nУмира Владо Черноземски (Величко Димитров Керин). Той е роден през 1897 година в семейството на Димитър Керин и Риса Балтаджиева от чепинското село Каменица, днес квартал на Велинград. Завърша третокласно образование в родната си Каменица. Владо Черноземски става член на ВМРО през 1922 г. в Кюстендил и участва в четата на войводата Иван Бърльо. Виден деец на македонското освободително дело. Като един от най-подготвените кадри на организацията, ръководстото на ВМРО начело с Иван Михайлов му възлага голям брой задачи, между които и убийството на народния представител от БКП Димо Хаджидимов. На 9 октомври 1934 г. в Марсилия застрелва краля на Югославия , Александър Караджорджевич, и френския външен министър Луи Барту. Черноземски е съсечен тежко със сабии от полицията, умира 20 часа след атентата. Погребан е на неизвестно място, като на погребението присъствали само двама детективи и гробари. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.10.10", "title": "Денят 10 октомври в българската история"}
{"url": "http://www.focus-news.net/news/2019/10/10/2706848/strelbata-v-hale-poveche-ot-10-grazhdani-na-sasht-sa-bili-v-sinagogata-po-vreme-na-intsidenta.html", "text": "Посланикът на САЩ в Германия Ричард Гренел информира, че по време на стрелбата в синагогата в Хале е имало повече от 10 граждани на страната му, предава  AFP . \r\nСред тях няма пострадали, увери Гренел. „Идентифицирахме 10 американци, които са били в синагогата по време на нападението. Всички са в безопасност и невредими\", написа дипломатът в социалната мрежа „Туитър“. \r\nСвидетели разказват, че стрелецът се е опитал да получи достъп до храма, като стрелял по вратата, но събралите се са успели да се барикадира вътре, докато нападателят не е избягал. \r\nГерманският канцлер Ангела Меркел присъства на вечерно бдение в историческа синагога в центъра на Берлин в памет на жертвите на атентат в град Хале. \r\nРепортер на агенцията е забелязал германския лидер по време на събитието, организирано в знак на солидарност с еврейската общност след инцидента, при който загинаха двама души.  \r\n \r\n Тереза Герова", "date": "2019.10.10", "title": "Стрелбата в Хале: Повече от 10 граждани на САЩ са били в синагогата по време на инцидента"}
{"url": "http://www.focus-news.net/news/2019/10/10/2706853/ministar-temenuzhka-petkova-i-gratskiyat--kolega-konstantinos-hadzidakis-shte-podpishat-dogovori-za-klyuchovi-angazhimenti-po-izgrazhdane-na-mezhdusistemnata-vrazka-gartsiya-balgariya.html", "text": "Министърът на енергетиката Теменужка Петкова и гръцкият ѝ колега – министърът на енергетиката и околната среда Константинос Хадзидакис, ще подпишат в София Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция - България. Това съобщиха от пресцентъра на  Министерство на енергетиката . Церемонията ще се състои от 10.45 часа в сградата на Министерството на енергетиката на ул. „Триадица“ 8. \r\nВ рамките на събитието ще бъдат подписани и други договори за ключови ангажименти и дейности по изграждане на интерконектора: договорът за заем между Европейската инвестиционна банка и „Български енергиен холдинг“ ЕАД, споразумения за пренос на газ с „Булгаргаз“ АД, ДЕПА и Едисон и други. Междусистемната газова връзка Гърция–България е приоритетен проект не само за двете държави, а и за Европейския съюз. Реализацията му е от ключово значение за диверсификацията на източниците и маршрутите за доставка на природен газ в региона.", "date": "2019.10.10", "title": "Министър Теменужка Петкова и гръцкият ѝ колега Константинос Хадзидакис ще подпишат договори за ключови ангажименти по изграждане на междусистемната връзка Гърция – България"}
{"url": "http://www.focus-news.net/news/2019/10/10/2706857/api-shofyorite-tryabva-da-karat-vnimatelno-v-tunel-trayanovi-vrata-na-avtomagistrala-trakiya-v-posoka-sofiya-poradi-remont.html", "text": "От 10.00 часа до 15.30 часа днес се ограничава движението в активната лента в тунел „Траянови врата“ на АМ „Тракия“ в посока София поради ремонт на пожаро-известителната система и светофарна уредба. Това съобщиха от пресцентъра на  Агенция „Пътна инфраструктура“ . Трафикът ще се осъществява в изпреварващата лента. Агенция „Пътна инфраструктура“ съветва шофьорите да карат внимателно, както и според правилата за безопасност и движение по пътищата.", "date": "2019.10.10", "title": "АПИ: Шофьорите трябва да карат внимателно в тунел „Траянови врата“ на автомагистрала „Тракия“ в посока София поради ремонт"}
{"url": "http://www.focus-news.net/news/2019/10/10/2706850/glavniyat-prokuror-sotir-tsatsarov-shte-bade-izslushan-vav-vremennata-anketna-komisiya-za-bnr.html", "text": "Главният прокурор Сотир Цацаров ще бъде изслушан във Временната анкетна комисия за БНР. Това предвижда дневния ред на  Комисията . Заседанието ще се проведе от 14.30 часа в зала 238 на Народното събрание.  \r\n Агенция „Фокус“  припомня:  \r\nКомисията бе създадена на 27 септември 2019 г. Проектът на решение бе предложен от ПГ на \"БСП за България\". \"За\" предложението гласуваха 120 народни представители, \"против\" - 2 и \"въздържали се\" - 2, с което то бе прието. Комисията се създава за срок от два месеца. За председател на комисията бе избран Тома Биков. Нейни членове са Диана Саватева от ГЕРБ, Александър Симов и Иван Ченчев от БСП, Йордан Цонев и Хамид Хамид от ДПС, Красимир Богданов и Росен Живков от \"Обединени патриоти\" и Боряна Георгиева и Симеон Найденов от \"Воля - Българските родолюбци\".", "date": "2019.10.10", "title": "Главният прокурор Сотир Цацаров ще бъде изслушан във Временната анкетна комисия за БНР"}
{"url": "http://www.focus-news.net/news/2019/10/10/2706859/kathimerini-generalniyat-sekretar-na-nato-pristiga-na-poseshtenie-v-gartsiya.html", "text": "Генералният секретар на НАТО Йенс Столтенберг пристига в Гърция, за да се срещне с официални представители на южната ни съседка, се казва в съобщението на Алианса, цитирано от електронното издание на атинския ежедневник  Kathimerini . \r\nСтолтенберг ще се срещне с президента на Гърция Прокопис Павлопулос и премиера Кириакос Мицотакис и ще проведе пресконференция с последния в 19:00 часа местно време (съвпада с българското време). \r\nГенералният секретар на НАТО ще посети Атина след визита в Рим. В петък той се очаква да пристигне в Истанбул. \r\n \r\n Тереза Герова", "date": "2019.10.10", "title": "Kathimerini: Генералният секретар на НАТО пристига на посещение в Гърция"}
{"url": "http://www.focus-news.net/news/2019/10/10/2706858/bchk-organizira-diskusionen-forum-na-tema-formi-za-preventsiya-na-agresiyata-v-uchilishtata.html", "text": "От 9.00 до 12.00 часа в зала Музейна на БЧК на бул. „Джеймс Баучер“ 76 Столичната организация на Български червен кръст организира дискусионен форум на тема „Форми за превенция на агресията в училищата”. Това съобщиха от пресцентъра на  БЧК . Ще бъде представен и анализ от анкетно проучване сред учениците от шест столични училища. \r\nЦелта е да се обсъдят различни гледни точки и създаване на партньорства за работа по превенцията на агресията и насилието сред подрастващите, както и превенция на рисково и асоциално поведение, където всяка една от страните да участва със собствената си експертиза.   \r\nВ събитието ще участват представители на ДАЗД и на местните комисии за борба с противообществените прояви на малолетни и непълнолетни, училищни директори, педагогически съветници, доброволци и служители на БЧК - Столична организация, както и други заинтересовани страни. \r\nДискусията е част от дейностите на проект „Не на агресията, да на толерантността!”, съфинансиран от Програма за изпълнение на Общинска стратегия за развитие на физическото възпитание и спорта на Столична община и реализиран в подкрепа на инициативата „София - Европейска столица на спорта“. \r\nПроектът „Не на агресията, да на толерантността!” цели да провокира в младите хора поведение на ненасилие и толерантност чрез включването им в различни спортни изяви и нестандартни форми на обучение. Проектните дейности са насочени и към развитие на младежкото доброволчество.  \r\nПроектът представлява поредица от разнообразни по своята същност, но единни в посланието си дейности, водещи до повишаване на толерантността и солидарността сред учениците, приобщаването им към хуманитарните ценности и включването им в спортни дейности, като форма на противодействие на агресивно поведение сред подрастващите.", "date": "2019.10.10", "title": "БЧК организира дискусионен форум на тема „Форми за превенция на агресията в училищата”"}
{"url": "http://www.focus-news.net/news/2019/10/10/2706855/sport-germaniya-i-arzhentina-zavarshiha-22-v-kontrola.html", "text": "Германия и Аржентина завършиха 2:2 в контрола, играна на \"Сигнал Идуна Парк” в Дортмунд. Головете за домакините вкараха Серж Гнабри в 15-ата минута и Кай Хавертц в 22-ата, но резервите  Лукас Аларио и Лукас Окампос донесоха равенството на южноамериканците след почивката. \r\nМачът бе повторение на финала на Мондиал 2014, спечелен от Бундестима. Оттогава съперниците се бяха срещали само веднъж - в приятелски двубой, в който надделяха аржентинците.", "date": "2019.10.10", "title": "Спорт: Германия и Аржентина завършиха 2:2 в контрола"}
{"url": "http://www.focus-news.net/news/2019/10/10/2706851/mo-v-ankara-turskite-voyski-prodalzhavat-da-napredvat-v-siriya.html", "text": "Турските сили продължават да напредват на изток от река Ефрат в Сирия след началото на наземната фаза на операция „Извор на мира“. Това съобщиха в сутрешните часове на деня от Министерство на отбраната в Анкара, предава  TACC . \r\n„Нашите героични военни, участващи в операция „Извор на мир \", продължават да напредват на изток от река Ефрат\", се казва в съобщението на ведомството, публикувано в социалната мрежа „Туитър“ \r\nВ сряда Анкара обяви началото на нова военна операция в Северна Сирия, която започна с въздушни удари по позиции на кюрдските сили.  \r\n \r\n Тереза Герова", "date": "2019.10.10", "title": "МО в Анкара: Турските войски продължават да напредват в Сирия"}
{"url": "http://www.focus-news.net/news/2019/10/10/2706860/mestni-izbori-2019-otkrivat-predizborna-shatra-na-koalitsiya-bsp-za-balgariya-i-d-r-emil-karaivanov-v-asenovgrad.html", "text": "Предизборната шатра на коалиция „БСП за България” и кандидата за кмет на Община Асеновград д-р Емил Караиванов ще бъде открита в 15.00 часа следобед в центъра на града. Това съобщиха от пресцентъра на  БСП - Асеновград . Тя ще работи всеки ден с работно време от 10.00 часа до 18.00 часа. Всички граждани на Асеновград могат да се запознаят с предизборната платформа на коалицията и да разговарят с кандидата за кмет на общината и кандидатите за общински съветници. \r\n„Заповядайте, и не се колебайте да ни предложите вашите идеи за развитието на града ни, защото посоката е вярна!“, посочват от БСП - Асеновград.", "date": "2019.10.10", "title": "Местни избори 2019: Откриват предизборна шатра на Коалиция „БСП за България” и д-р Емил Караиванов в Асеновград"}
{"url": "http://www.focus-news.net/news/2019/10/10/2706864/mestni-izbori-2019-d-r-emil-karaivanov-ekologiyata-na-kvartala-i-vsyako-naseleno-myasto-shte-prodalzhi-da-e-aktsent-v-upravlenieto-na-obshtina-asenovgrad.html", "text": "И най-големите, и най-малките проекти на общината ни си приличат категорично по един белег: в основата им е интересът на хората, на квартала или на цялото населено място. Така е вече осем години в Асеновград и ще продължава да бъде. Защото и десетките милиони не струват нищо, ако с тях не се решават проблеми, засягащи живота на всеки асеновградчанин. Това каза кандидатът за кмет от „БСП за България“ д-р Емил Караиванов в срещите си с гражданите тази седмица и даде за пример успешната реализация на близо 30 жилищни блока в града, които преминаха успешно мерки по енергийна ефективност, напълно безплатно за живеещите там, съобщиха от пресцентъра на  БСП - Асеновград .  \r\nЖителите на квартала „Св. Георги“ и съседите от района до училище „Ангел Кънчев“ в разговора си с кандидата за кмет се интересуваха какво още може да направи община Асеновград, за да се подобри въздуха в града, да има по-малко вредни емисии, по-безопасни улици и места за отдих по кварталите.   \r\n„Ще работим за качествено ново решение с отпадъците на асеновградчани, след като новата инвестиция от 10 милиона лева, спечелена в досегашния мандат, стане реалност“, заяви д-р Караиванов. „Вярно е, че имаше много и дълги неудобства с етапите на реализация на т.нар. воден цикъл за Асеновград, но оттук-насетне асеновградчани ще усетят трайно подобрение във ВиК услугите за града. Екологията ще продължи да бъде акцент и приоритет в управленската програма и за следващия мандат, защото имаме готовност, а и това е инвестиция в поколенията“, обеща д-р Караиванов. Асеновградчани очаквано поискаха повече зелена среда по кварталите, повече места за децата и спортуване, както и пълно преобразяване на жк. „Изток“, след като д-р Караиванов вече пое ангажимент и този квартал да бъде благоустроен като жк. „Запад“.", "date": "2019.10.10", "title": "Местни избори 2019: Д-р Емил Караиванов: Екологията на квартала и всяко населено място ще продължи да е акцент в управлението на Община Асеновград"}
{"url": "http://www.focus-news.net/news/2019/10/10/2706862/vavezhda-se-vremenna-organizatsiya-na-dvizhenieto-vav-veliko-tarnovo-za-provezhdane-na-shestvie.html", "text": "Въвежда се временна организация на движението във Велико Търново за провеждане на шествие. Това съобщиха от пресцентъра на  Община Велико Търново . Шествието е в рамките на Национални дни за учене през целия живот. По този повод за времето от 09.15 до 10.15 часа или до приключване на събитието за движение ще бъдат затворени улиците „Васил Левски“ от Студентски стол №2 до сградата на Община Велико Търново, ул. „Христо Ботев“, ул. „Александър Стамболийски“ до Стамболов мост.", "date": "2019.10.10", "title": "Въвежда се временна организация на движението във Велико Търново за провеждане на шествие"}
{"url": "http://www.focus-news.net/news/2019/10/10/2706863/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "Свети Киприянови молитви ще бъдат отслужени в митрополитската катедрала „Св. Неделя” в София, предаде репортер на  Агенция „Фокус“ . Молитвите ще започнат след редовната света литургия от 10.00 часа. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.10.10", "title": "Свети Киприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2019/10/10/2706861/denyat-10-oktomvri-v-svetovnata-istoriya.html", "text": "На тази дата през 1963 г. влиза в сила Договор за забрана на ядрените опити в атмосферата, а през 1967 г. – влиза в сила Договор за Космоса.    \r\nПрез 1961 г. е завършена електрификацията на транссибирската магистрала. През 1911 година започва революция в Китай, а през 1919 г. Антантата и САЩ обявяват икономическа блокада на съветска Русия.  \r\n10 октомври е Световен ден срещу смъртното наказание и Професионален ден на архивиста.  \r\n \r\n \r\n2016 г. \r\nПрисъдена е Нобелова награда за икономика на родения в Обединеното кралство Оливър Харт и Бенгт Холстрьом от Финландия за работа по теорията на договорите. \r\n \r\n \r\n2015 г. \r\nТерористичен акт в Анкара отнема живота на 100 човека и ранява над 400. \r\n \r\n \r\n2014 г. \r\nНобеловата награда за мир за 2014 г. е присъдена на Малала Юсуфзай, 16-годишна пакистанка бореща се за правата на момичетата на образование и индийският активист за правата на децата Кайлаш Сатярти. \r\n \r\n \r\n2014 г.  \r\nАрмения е приета в Евразийския икономически съюз. \r\n \r\n \r\n2013 г. \r\nНа канадската писателка Елис Мънро е присъдена Нобеловата награда за литература за 2013 г. \r\n \r\n \r\n2012 г. \r\nАбдула ал Нусур сменя Файез ал Таравне на поста министър председател на Йордания. \r\n \r\n \r\n2012 г.  \r\nАмериканците Робърт Левковиц и Брайън Кобилка са номинирани за Нобеловата награда по химия за 2012 г за изследване на GPCR - G-протеин куплираните (сдвоени) рецептори. \r\n \r\n \r\n2011 г. \r\nСевернокорейският вожд Ким Чен Ир показва за първи път на военния парад за 65-годишнината от основаването на управляващата Корейска трудова партия своя син Ким Чен Ун, определен за негов политически наследник. Парадът е най-големият до този момент в историята на Северна Корея. Народът изпада в екстаз при вида на двамата Ким под портрета на най-стария. \r\n \r\n \r\n2011 г.  \r\nНобелова награда за икономика получават американците Томас Салджънт и Кристофър Симс за съвместно изследване на емпирическите причинно-следствени връзки в макроикономиката. \r\n \r\n \r\n2011 г.  \r\nОколо 200 афганистански талибани се опитват да преминат границата с Пакистан. При завързалата се престрелка са убити 30 афганистанци и един пакистански войник. \r\n \r\n \r\n2007 г. \r\nШейх Музафар започва космическия си полет на кораба „Союз ТМА-11” заедно с Юрий Маленченко и Пеги Уитсън. Прекарват в космоса почти 11 денонощия, от които 9 - на МКС, където Шейх Музафар изпълнява експерименти за ЕКА и за националната програма на Малайзия. Там той изследва ефектите на микрогравитацията на координацията на движението на очите и главата, вестибуларната адаптация, измененията в раковите клетки и кристализацията на белтъците в Космоса. \r\n \r\n \r\n2005 г. \r\nМощно земетресение разтърсва Азия. Повече от 1000 души загиват при труса на територията на Пакистан, който е усетен и в северна Индия и Афганистан. Земетресението е с магнитут 7.6 по Рихтер и с епицентър на около 80 километра на североизток от столицата Исламабад. \r\n \r\n \r\n2005 г. \r\nАнгела Меркел е обявена за канцлер на Германия. Тя е родена е на 17 юли 1954 г. От 1978 г. Меркел е доктор по физика в Лайпцигския университет. През 1990 г. малко преди обединението на Германия, тя се присъединява към християндемократическия съюз. През 2000 г. Меркел застава начело на политическата сила. През 2005 г. партията оглавявана от Меркел успява да спечели изборите, но тъй като няма нужното мнозинство да състави самостоятелен кабинет, тя става канцлер в коалиционно правителство. Меркел полага клетва на 22 ноември 2005 г., превръщайки се в първата жена- премиер в немската политическа история. \r\n \r\n \r\n2004 г. \r\nЖан Мишел Жар прави два последователни концерта. Първият е в Забранения град в Пекин, който е последван веднага от по-малък концерт на площад „Тянанмън”, за да се отбележи началото на китайската „френска година“ — сезонът за културен обмен между двете страни. Избира живописното място до Южната врата в Забранения град. Свири с няколко известни китайски оркестъра, оперни певци и няколко гостуващи музиканти. Част от празника са и Чен Лин и китаристът Патрик Ронда. \r\n \r\n \r\n2001 г. \r\nПрезидентът на САЩ Джордж Буш обявява списък на 22 най-опасни терористи в света. \r\n \r\n \r\n1998 г. \r\nВ турския курорт Анталия се провежда среща на ръководителите на държавите от Югоизточна Европа, на която за първи път е прието общо становище за Косовския конфликт, подписано от всички участници в конференцията. От българска страна участва премиерът Иван Костов. \r\nВ рамките на форума българският министър-председател Иван Костов провежда двустранни срещи с премиерите на Гърция, Македония, Румъния и Турция.  \r\nНа срещата присъстват премиерите на СР Югославия, а Албания е представена от външния си министър. \r\nВ Анталия доминираща тема е развитието на кризата в Косово, вариантите за политическо уреждане на конфликта, както и подготовката от страна на НАТО за евентуална военна намеса.  \r\nНа срещите присъстват и високопоставени представители на ЕС, НАТО, ОССЕ, ЧИС и Русия. \r\n \r\n \r\n1987 г. \r\nФиджи е обявена за република.  \r\nФиджи е островна държава в западната част на Тихия океан, състояща се от около 320 острова. Островите са открити от холандския изследовател Абел Тазман през 1643 г. Анексирани са от Великобритания през 1874 г. През 1970 г. страната печели независимост. Столица на Фиджи е Сува. Населението е 893 000 души. \r\n \r\n \r\n1967 г. \r\nВлиза в сила договорът за Космоса \"За принципите на дейността на държавите по изследване и използване на космическото пространство, включително Луната и другите небесни тела\". Това е договор, подписан от СССР, САЩ и Великобритания на 27 януари 1967 г. Определя принципа за свободното използване на космическото пространство и небесните тела за поддържане на международен мир и сигурност върху принципите на сътрудничество и взаимопомощ. Забранява присвояването на космическото пространство и небесните тела, извеждането в орбита около Земята на обекти с оръжие за масово поразяване и разполагането му на Луната и другите небесни тела. \r\n \r\n \r\n1964 г. \r\nВ Токио е дадено началото на XVIII Олимпийски игри. \r\n \r\n \r\n1963 г. \r\nВ сила влиза Договорът за забрана на ядрените опити в атмосферата, Космоса и под водата. Договорът е безсрочен и открит за присъединяване, подписан е от СССР, САЩ и Великобритания на 5 август 1963 г. Документът забранява ядрените опити във всякаква среда, ако взривът може да предизвика радиоактивни дъждове извън пределите на държавата, под чиято юрисдикция или контрол се провежда. От ядрените държавите развиващи свои ядрени програми, единствено Франция и Китай не се присъединяват към него и продължават с опитите, забранени от договора. \r\n \r\n \r\n1961 г. \r\nЗавършена е електрификацията на транс-сибирската магистрала. \r\n \r\n \r\n1944 г. \r\nКомандването на американските войски заявява, че немския град Аахен  ще бъде напълно унищожен ако немските войски там не се предадат до 24 часа. \r\n \r\n \r\n1933 г. \r\nВ САЩ, за първи път в света, в продажба е пуснат прах за пране. \r\n \r\n \r\n1932 г. \r\nВ Харковския физико-технически институт  за първи път в СССР е извършена ядрена реакция – делене на ядрото на лития. \r\n \r\n \r\n1919 г. \r\nАнтантата и САЩ обявяват икономическа блокада на съветска Русия. \r\n \r\n \r\n1911 г. \r\nЗапочва революция в Китай, която бързо обхваща западната и южна част на страната и довежда до абдикирането на последния китайски император и провъзгласяването на страната за република. Народното въстание срещу династията Кинг избухва първоначално във Учанг, централната китайска провинция Хюбей. Отхвърлянето на династическата власт довежда до налагането на първата демократична власт в Китай. \r\n \r\n \r\n1865 г. \r\nПатентована е билярдната топка. Изобретателят й Джин Уесли Хайят открива синтетичен материал, с който става възможно отливането на форми. До този момент за материал при изработката на билярдни топки се е използвала само слонова кост. \r\n \r\n \r\n1794 г. \r\nШестнадесет хилядна руска войска под командването на генерал Александър Суворов разбива седемхилядната полска армия при Мачейовице и взима в плен въстаническия лидер Тадеуш Костюшко.  \r\nТадеуш Костюшко е роден на 4 февруари 1746 г. Получава военното си образование във Варшава и Париж. През 1776 г. заминава за Америка където се сражава на страната на колониалистите във Войната за независимост. В началото на 90- те години на XVIII век, се завръща в Полша. След като Прусия и Русия сломяват полската съпротива поделяйки си полските земи, Костюшко заминава за Филаделфия. В началото на XIX век се завръща в Европа. Умира на 15 октомври 1817 г. в Швейцария. \r\n \r\n \r\n1723 г. \r\nАнглия и Прусия сключват Шарлотенбургският мирен договор, според който внука на английския крал Джордж I трябва да се ожени за пруската принцеса, а принца на Прусия Фридрих - за дъщерята на принца на Уелс. \r\n \r\n \r\n \r\n На тази дата са родени: \r\n1930 г. \r\nРоден е Харолд Пинтър - ирландски драматург, поет, сценарист. Той е един от представителите на абсурдната драма в Англия заедно с Н. Симпсън, Дж. Арден, Дж. Озбърн, Ш. Дилейн и др. Автор е на пиесите: \"Рожден ден\" (1958 г.), \"Лифт\" (1960 г.), \"Страж\" (1960 г.), \"Минали времена\" (1971 г.), \"Ничия земя\" (1975 г.), \"Измяна\" (1978 г.), \"Оранжерия\" (1980 г.) и др. \r\n \r\n \r\n1930 г.  \r\nУмира Адолф Хенрих Густав Енглер - германски ботаник, един от създателите на еволюционната география на растенията, чуждестранен член-кореспондент на Петербургската Академия на Науките (от 1888 г.), член е на Академията на Науките на СССР (1927 г.) и на други научни дружества в Европа. Автор е на подробна филогенетична система на растенията. Организира издаването на фундаментални справочни издания по ботаника. \r\n \r\n \r\n1913 г. \r\nРоден е Клод Симон - френски писател, принадлежащ към школата на “новия роман”. Учи в колеж в Париж. Участва във Втората световна. война; попада в плен, избягва и се включва в Съпротивата. Когато влиза в изданието “Минюи” през 1957 г. с романа “Вятърът”, има издадени вече 3 книги: “Плут” (1945 г.), “Гъливер” (1952 г.), “Свещена пролет” (1954 г.). Следват “Трева” (1958 г.), “Пътят към Фландрия” (1960 г.), “Отело” (1962 г.), “Истории” (1967 г., награда “Медиси”), “Битка за Фарсала” (1969 г.), “Триптих” (1973 г.), “Нагледен урок” (1976 г.), “Георгики” (1981 г.). \r\n \r\n \r\n1895 г. \r\nРоден е Волфрам фон Рихтхофен - германски военачалник, ген.-фелдмаршал. На военна служба е от 1913 г. По време на Първата световна война е летец, а след войната преминава в запаса. Завършва Висшето техническо училище през 1923 г. и постъпва в райхсвера; участва в създаването на германските ВВС. По време на интервенцията в Испания (през 1936-1939 г.) е началник-щаб и командир на авиационния легион \"Кондор\". През периода 1939-1942 г. командва 8-ми авиационен корпус, действащ през Втората световна война в Полша, Франция, на Балканския полуостров и остров Крит, а по-късно - на германо-съветския фронт. От юли 1942 г. е командващ 4-ти въздушен флот, който поддържа настъплението към Сталинград, а след това осъществява снабдяването на обкръжените при Сталинград немски групировки. От юни 1943 г. до октомври 1944 г. командва 2-ри въздушен флот в Италия; но се отегля поради здравословни причини. \r\n \r\n \r\n1873 г. \r\nРоден е Артър Лавджой - американски философ, представител на критическия реализъм; професор от 1901 г. Преподавател е във Вашингтонския (1901-1908 г.), Мисурийския (1908-1910 г.) университет и в университета \"Джон Хопкинс\" в Балтимор (1910-1938 г.). Президент е на Американската философска асоциация от 1916 до 1917 г. Лавджой е основател и редактор на сп. \"Journal of the History of Ideas\" от 1940 г. Артър Лавджой умира 1962 година. \r\n \r\n \r\n1861 г. \r\nРоден е Фритьоф Нансен - норвежки естественик, полярен изследовател, общественик и политически деец, професор. На 27-годишна възраст преминава Гренландия от изток към запад на ски (през 1888 г.). През 1893-1896 г. ръководи експедиция с кораба \"Фрам\", посещава Новосибирския архипелаг и се завръща по плаващите ледове през архипелага Франц Йосиф в Хамерфест. От 1900 г. до 1902 г. продължава своите океанографски наблюдения. В Норвегия учредява \"Нансенов фонд\" за подпомагане на научните експедиции по море. От 1914 г. до 1918 г. е върховен комисар на Лигата на нациите по военнопленническите дела, един от дейните организатори е за събиране на помощи за гладуващите в Поволжието. На Нансен са наречени множество географски обекти. Той е носител на Нобелова награда за мир от 1922 г. Фритьоф Нансен умира през 1930 година. \r\n \r\n \r\n1830 г. \r\nРодена е Изабела II, испанска кралица в периода от 1833 до 1868 г., дъщеря на Фердинанд VII. До навършване на пълнолетието й през 1843 г. Испания е управлявана от майка й Мария Кристина (от 1833 до 1840 г.); през 1840-1843 г. регент е ген. Еспартеро. След 1843 г. управлява придворната клика - камарилата. В началото на Испанската революция от 1868-1874 г. заминава за Франция , където умира през 1904 г. в Париж. Изабела ІІ абдикира в полза на сина си Алфонсо ХІІ. \r\n \r\n \r\n1813 г. \r\nРоден е Джузепе Верди - италиански оперен композитор. Учи в Бусето, където продължава музикалните си занимания. Прави несполучлив опит да постъпи в Миланската консерватория. Негов учител е Винченцо Лавиня - композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват \"Навуходоносор\" (1842 г), както и дванадест опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният от творчеството на Верди обхваща оперите \"Аида\", \"Отело\" и \"Фалстаф\". Джузепе Верди умира през 1901 година. \r\n \r\n \r\n1731 г. \r\nРоден е Хенри Кавендиш - английски физик и химик, член на Лондонското кралско дружество от 1760 г. Завършва Кеймбриджкия университет през 1753 г. Основните му трудове са по химия на газовете и експериментална физика. Разработва методика за събиране, пречистване и изучаване на газове, с помощта на която получава чист водород и въглероден двуокис през 1766 г. и определя свойствата и относителното им тегло. Установява състава на въздуха през 1781 г., Определя състава на водата през 1784 г.изгаряйки водород. Хенри Кавендиш умира през 1810 година. \r\n \r\n \r\n1684 г. \r\nРоден е Жан Антоан Вато - френски художник и гравьор. През ранните си години работи като художник-копист. Получава звание академик за картината си - \"Поклонение на остров Кифера\". За по-малко от 10 години създава картините \"Венециански празник\", \"Празникът на любовта\" и \"Обществото в парка\" (Дрезденска картинна галерия), \"Радостите на живота\" (\"Колекция Уолас\", Лондон), \"Жил\" (Лувър, Париж) и др. \r\n \r\n \r\n \r\n На тази дата умират: \r\n2010 г. \r\nУмира Джоан Съдърланд \r\nДжоан е австралийска оперна певица и драматичен колоратурен сопран. Родена е на 7 ноември 1926 г. в Сидни. Известна е с перфектните си високи ноти, абсолютната техника и заслугите си за възраждането на белкантото.  \r\n \r\n \r\n2010 г. \r\nУмира Морис Але \r\nМорис Але е френски икономист, на когото е присъдена Нобелова награда за икономика през 1988 г. за неговите пионерски приноси към теорията на пазарите и ефикасното използване на ресурсите. \r\n \r\n \r\n2010 г.  \r\nПочива Соломон Бърк \r\nСоломон Бърк е американски соул певец. Роден е на 21 март 1940 година във Филаделфия. Музикалната му кариера стартира в средата на 50-те години и през 60-те е една от водещите фигури в соул музиката, с песни като „Got to Get You Off My Mind“ и „Everybody Needs Somebody to Love“. \r\n \r\n \r\n1973 г. \r\nУмира Лудвиг Едлер фон Майсес - един от водещите виенски икономисти, известен със семинарите, които води като професор във Виенския университет от 1913 до 1936 г. Преподава в Института за международни науки в Женева от 1934 до 1940 г. и е професор по икономика в университета в Ню Йорк от 1945 до 1969 г. В книгата си “The Theory of Money and Credit” (1912 г.), Майсес се насочва към все още непопулярното сред икономистите проучване на връзката между микроикономиката и макро икономиката, като основава своята теория за парите и кредита върху конкретния период в австрийската микроикономика. Използва също така паричния баланс и прогнозния подход към парите. \r\n \r\n \r\n1927 г. \r\nУмира Аугуст Кицберг - естонски писател и драматург. Кицберг е един от основоположниците на естонската драматургия. Пише “Братът Хен” през 1901 г., и др. Кицберг. Автор е на драмите във “Вихъра на ветровете” (1906 г.), “Червеният петел” (1919 г.) и др.; комедията “Проклетото село” (1923 г.). Основна тема на творчеството му е властта на парите. \r\n \r\n \r\n1837 г. \r\nУмира Франсоа Мари Шарл Фурие - френски социалист утопист. Излага историческите и социалните си възгледи в статията “Всемирната хармония” от 1803 г., в анонимната брошура “За търговското шарлатанство” от 1807 г. и книгата “Теория на четирите движения и всеобщата съдба” от 1808 г. В книгите “Трактат за домоводческо-земеделска асоциация” (1822 г.) и “Новият стопански социетарен свят” (1929 г.) разработва подробен план за организацията на обществото на бъдещето. Неговите идеи намират отражение и във френската художествена литература (Й. Сю, Ф. Пиа, П. Ж. Беранже, Е. Потие и др.) и оказват въздействие върху развитието на френския утопичен социализъм (К. Пекьор, Ф. Видал, П. Леру, П. Ж. Прудон). \r\n \r\n \r\n1825 г. \r\nУмира Стефанус Йоханес Паулус Крюгер - президент на бурската република Трансваал от 1883 до 1900 г. Участва във военните операции на бурите против коренното африканско население. В периода на Англо-бурската война от 1899 до 1902 г. е един от ръководителите на бурската съпротива против английските войски. \r\n  \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.10.10", "title": "Денят 10 октомври в световната история"}
{"url": "http://www.focus-news.net/news/2019/10/10/2706866/viktor-stanchev-chez-razpredlenie-balgariya-nad-400-ekipa-imat-gotovnost-za-reaktsiya-pri-avarii-prez-esenno-zimniya-sezon.html", "text": "Над 400 екипа имат готовност за реакция при аварии през есенно-зимния сезон. Това каза за сутрешния блок „Добро утро, България“ на  Радио „Фокус“  главният оперативен директор на „ЧЕЗ Разпределение – България“ Виктор Станчев. По думите му, с цел гарантиране стабилното електроподаване в месеците с повишена консумация, дружеството е извършило необходимите огледи на мрежата. Предприети са действия, свързани с ремонтни дейности, реконструкция и модернизация на съоръженията, обясни той. „До момента за електропроводи средно напрежение е извършена подмяна на 125 000 м кабелни трасета, подменени са приблизително над 180 трансформаторни машини. Подменени над 10 000 изолатора по въздушните електропроводи и над 30 тона проводници“, уточни той.  Виктор Станчев каза още, както миналата година, така и тази, дружеството залага на иновативни методи за диагностика- облитане с дронове на съоръжения за труднодостъпни планински райони.  \r\nВиктория МЕСРОБОВИЧ-КУВЕНДЖИЕВА", "date": "2019.10.10", "title": "Виктор Станчев, ЧЕЗ Разпредление България: Над 400 екипа имат готовност за реакция при аварии през есенно-зимния сезон"}
{"url": "http://www.focus-news.net/news/2019/10/10/2706869/informatsionna-sabitie-po-transgranichen-proekt-za-razvitie-na-ribolovniya-turizam-shte-se-provede-v-dobrich.html", "text": "Информационна събитие по трансграничен проект за развитие на риболовния туризъм ще се проведе в Добрич. Това съобщи Искра Димова, експерт комуникации в Областния информационен център, предаде кореспондент на  Радио „Фокус” – Варна . Информационната среща ще се състои от 15.30 часа в дискусионна зала „Изида“ на Парк Хотел „Изида“. Проектът е „Любителски риболов по Дунав: Дунавски риболовни маршрути“, съфинансиран от Европейския съюз чрез Европейския фонд за регионално развитие в рамките на Програма Interreg V-A Румъния – България. Той се изпълнява от Фондация „Идеим“ - Русе в партньорство с Асоциация за устойчиво развитие Слатина, окръг Олт, Румъния. По време на събитието ще бъде представена онлайн платформата и мобилното приложение „Дунавски риболовни маршрути“ – уникална интерактивна дигитална карта, предоставяща информация за местата за риболов и пътешествия по поречието на р. Дунав и в трансграничния регион. Организаторите ще разкажат и за провелото се в началото на септември първо издание на „Фестивал на любителския риболов“, превърнал се в място за отдих и развлекателни риболовни дейности за цялото семейство. \r\nЖулиета НИКОЛОВА", "date": "2019.10.10", "title": "Информационна събитие по трансграничен проект за развитие на риболовния туризъм ще се проведе в Добрич"}
{"url": "http://www.focus-news.net/news/2019/10/10/2706867/v-smolyan-shte-se-provede-turisticheskoto-izlozhenie-planinite-na-balgariya-gostopriemstvo-v-chetiri-sezona.html", "text": "Туристическото изложение „Планините на България – гостоприемство в четири сезона” ще се проведе за 16-ти път от днес до 12 октомври 2019 г. в Родопски драматичен театър „Николай Хайтов”. Това съобщиха от пресцентъра на  Община Смолян . Събитието се провежда под патронажа на кмета на Община Смолян, като откриването ще се състои от 12.00 часа във фоайето на втория етаж. \r\nПроявата се организира от Регионална туристическа асоциация „Родопи”, Организацията за управление на туристически район „РОДОПИ“ и Община Смолян, с утвърденото в годините партньорство на Министерството на туризма, Областен управител - Смолян и национално представените туристически организации: БТК, БХРА и АБТТА.       \r\nЦелта на изложението е да се срещнат представители на туристическия бизнес и техни сдружения, специалисти от общински администрации, граждани и гости на Смолян. Едните представят възможностите за отдих и развлечения в своите туристически дестинации, а другите получават интересуващата ги информация и се запознават с предлагането на нови услуги. На форума се дискутират актуални проблеми на туристическото развитие с  участието на  представители на местните и държавни власти,  бизнеса и неправителствени организации в сферата на туризма. Чрез трите  основни форми на изява – изложбени щандове, Дискусионна „Кръгла маса” и запознаване на място с туристически услуги - форумът предлага възможности за: \r\n- презентация на  нови  туристически атракции в други планинските райони на страната.   \r\n- информация за  цените на туристическите услуги в зимните курорти преди  идващия  ски-сезон  \r\n- установяване на нови бизнес-контакти  \r\n- обмяна на  мнения и споделени виждания относно проблемите в туристическия отрасъл в нашата страна  \r\n- дискусия по състоянието на туристическото райониране на България.  \r\nТази година на 20 щанда ще се представят възможности за почивка и отдих в Средните Родопи, Пирин, Стара Планина, Витоша. Ще бъдат демонстрирани туристически продукти от  регионите на  София, Варна, Велинград, Девин, Велико Търново,  Стрелча, Поморие, Минерални бани, Банско, Смолян и Чепеларе.  \r\nПрез втория ден на форума ще бъдат презентирани новости за предстоящия зимния сезон 2018/19 в курортите Велинград, Банско и Пампорово. Участниците в проявата  ще могат да посетят приключенския парк в местността Амзово, край Смолян, както да се запознаят с туристическия продукт на община Девин в организирания за тях опознавателен тур през третия ден на форума. \r\nВ изложението ще участват близо 80 хотелиери, туроператори, представители на местните власти и на държавни институции с отношение към туризма, специалисти от неправителствени организации в туристическия бранш от България, Естония и Северна Македония. \r\nВ рамките на туристическото изложение представяме уникалната фотоизложба „Села: памет и живо наследство във фотообектива“, която е част от програмата на Пловдив 2019 – европейска столица на културата. Фотоизложбата се реализира по проект „Карай, снимай, покажи: села и живо наследство във фотообектива“, изпълняван от НЧ „Проф. д-р Асен Златаров“ – с. Смолян, в партньорство с Община Смолян, Регионален исторически музей „Стою Шишков“ – Смолян и Етнографски музей – Пловдив. \r\nЗа втора поредна година, като съпътстващо събитие на туристическото изложение, Областна дирекция „Държавен фонд Земеделие“ и Община Смолян организират и Фермерски пазар, който е разположен във фоайето на първия етаж на РДТ „Н. Хайтов“ и в него ще се включат над 20 местни производители.", "date": "2019.10.10", "title": "В Смолян ще се проведе туристическото изложение „Планините на България – гостоприемство в четири сезона”"}
{"url": "http://www.focus-news.net/news/2019/10/10/2706870/bloomberg-sasht-obmislyat-vazmozhnostta-za-valutno-sporazumenie-s-kitay.html", "text": "Администрацията на президента на САЩ Доналд Тръмп обмисля валутна сделка с Китай като част от частичнo търговско споразумение, предава  Bloomberg  , позовавайки се на източници. \r\nОтбелязва се, че условията на споразумението са били договорени по-рано тази година, но след това преговорите са били прекъснати. Белият дом очаква след сключването на такова споразумение САЩ и Китай да могат да продължат преговорите по такива ключови въпроси като интелектуалната собственост и принудителния трансфер на технологии. \r\n13-ият кръг на търговските преговори между САЩ и Китай ще започне във Вашингтон на 10 октомври. Според Белия дом страните ще обсъдят въпросите на „принудителния трансфер на технологии, правата върху интелектуалната собственост, [услугите], нетарифните ограничения и селското стопанство“. \r\nОт няколко месеца Китай и САЩ водят напрегнати преговори с цел преодоляване на търговските противоречия. Последният, 12-и кръг се проведе в Шанхай в периода 30-31 юли. \r\n \r\n Тереза Герова", "date": "2019.10.10", "title": "Bloomberg: САЩ обмислят възможността за валутно споразумение с Китай"}
{"url": "http://www.focus-news.net/news/2019/10/10/2706865/kurti-sled-sreshta-s-grenel-sadarzhanieto-na-dialoga-mezhdu-belgrad-i-prishtina-e-po-vazhno-ot-kraynite-srokove.html", "text": "Председателят на движение „Самоопределение“ – партията, която спечели предсрочните парламентарни избори в Косово, Албин Курти, подчерта по време на среща с със специалния представител на президента на САЩ Доналд Тръмп за диалога между Белград и Прищина Ричард Гренел, че съдържанието на преговорите е по-важно от крайните срокове, предава македонското електронно издание  „Кумановски муабет“ . \r\n„Що се отнася до диалога между Косово и Сърбия, казах, че неговото съдържание е по-важно от крайните срокове\", написа Курти в социалната мрежа „Туитър“ след срещата в Прищина. \r\nКурти също написа, че благодари на посланик Гренел за продължаващата подкрепа на САЩ за Косово. \r\nРичард Гренел, който е и посланик на САЩ в Германия, посети в сряда Прищина, където освен с Курти се срещна и с президента на Косово Хашим Тачи и други институционални и политически служители. \r\nВ рамките на деня Гренел ще се срещне в Белград със сръбския президент Александър Вучич. \r\n \r\n Тереза Герова", "date": "2019.10.10", "title": "Курти след среща с Гренел: Съдържанието на диалога между Белград и Прищина е по-важно от крайните срокове"}
{"url": "http://www.focus-news.net/news/2019/10/10/2706871/vav-varna-shte-se-provede-initsiativata-golyamoto-braylovo-chetene-posvetena-na-210-godini-ot-rozhdenieto-na-lui-brayl.html", "text": "Незрящи деца и възрастни от Варна ще се включат в два поредни дни в инициативата „Голямото брайлово четене“, посветена на 210 години от рождението на Луи Брайл. „Идеята е да се възкреси отново значението на този шрифт“. Това обясни в интервю за  Радио „Фокус“ – Варна  председателят на Национално читалище на слепите „Луи Брайл 1928“ Спас Карафезов. Първото събитие ще се проведе от 14.00 часа в Специалното училище за ученици с нарушено зрение „Проф. д-р Иван Шишманов“. Възпитаници на учебното заведение ще представят различни текстове, написани с брайлово писмо.  \r\nНа 11 октомври подобна инициатива ще се проведе и в културния дом на Съюза на слепите на улица „Петко Стайнов“ 3. Началото ще бъде дадено от 11.00 часа. В четенето могат да се включат незрящи от всички възрасти.  \r\n„Голямото брайлово четене“ се организира по проект на Национално читалище на слепите „Луи Брайл 1928“, фондация „Съпричастие“ и регионалната организация на Съюза на слепите в България. Проявата е по проект, финансиран от Агенцията за хората с увреждания, и се очаква да приключи до средата на месец ноември. Реализира се в градовете София, Пловдив, Варна и Габрово. \r\nДиана СТОЕВА", "date": "2019.10.10", "title": "Във Варна ще се проведе инициативата „Голямото брайлово четене“, посветена на 210 години от рождението на Луи Брайл"}
{"url": "http://www.focus-news.net/news/2019/10/10/2706873/viktor-stanchev-chez-razpredelenie-balgariya-nad-6-600-sluchaya-na-krazhbi-na-elektroenergiya-sa-ustanoveni-prez-minalata-godina.html", "text": "Над 6 600 случая на кражби на електроенергия са установени през миналата година. Това каза в сутрешния блок „Добро утро, България“ на  Радио „Фокус“  главеният оперативен директор на ЧЕЗ Разпределение България Виктор Станчев. По думите му това остава сериозен проблем, тъй като освен щетата, която се нанася на дружеството, се влошават и качеството на доставената енергия за всички останали потребители. „Кражбата, която беше установена от нашите служители от района на Плевен, бих казал, че през последните години е една от най-мащабните, тъй като енергията, която се консумира неправомерно, би стигнала за консумацията на около 1000 домакинства на месец. Сами разбирате какъв е мащабът на това недобросъвестно действие. Освен тази кражба, бих споменал, че през изминалата година ние сме установили над 6600 такива нарушения – кражба на електрическа енергия, но с действията и методите, които използваме, също нови технологии, които въвеждаме, считам, че можем да се справим и  да противодействаме адекватно на тези предизвикателства. В тази връзка използваме както методите за балансиране на енергия ежемесечно, така и въвеждането на нови методи за откриване на нерегламентирано ползване на електрическа енергия. От тази година въведохме едни специални уреди, чрез които откриваме скрити присъединявания по кабелни трасета. Резултатите са позитивни, като считаме, че това е още един инструмент за противодействие на кражбите на електрическа енергия“, обясни той. Виктор Станчев добави, че кражбите на електроенергия годишно възлизат на около 5 милиона лева.  \r\nВиктория МЕСРОБОВИЧ-КУВЕНДЖИЕВА", "date": "2019.10.10", "title": "Виктор Станчев, ЧЕЗ Разпределение България: Над 6 600 случая на кражби на електроенергия са установени през миналата година"}
{"url": "http://www.focus-news.net/news/2019/10/10/2706868/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Живко Николов“ в кв. „Редута“ се налага спиране на водоподаването от 9.00 до 21.00 часа на клиентите на „Софийска вода”, живеещи в района на: ул. „Кобилино бранище“ от ул. „Кутловица“ до ул. „Петър Богдан“; ул. „Живко Николов“ от ул. „Марагидик“ до ул. „Юндола“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кутловица“ 29. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателен кран на ул. „Николай Хайтов“ в жк. „Дианабад“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Николай Хайтов“ от ул. „Крум Кюлявков“ до ул. „Тинтява“; бул. „Драган Цанков“ №46 и бл. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хайтов“ 32.  \r\nВъв връзка с подмяна на сградно водопроводно отклонение на ул. 24 в с. Мърчаево се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. 24, по ул. „Церова поляна“ от ул. „Цар Симеон I“ до ул. „Черешова градина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 24 ъгъла с ул. „Цар Симеон I“.  \r\nВъв връзка с изграждане на сградно водопроводно отклонение на ул. „Витошка зорница“ в кв. „Драгалевци“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Витошка зорница“, ул. „Света Петка Българска“, бул. „Черни връх“ №181, №181Д, №183, №185. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Витошка зорница“ ъгъла с ул. „Света Петка Българска“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/10/2706872/dve-postoyanni-komisii-shte-zasedavat-v-dobrich-vav-vrazka-s-predstoyashtoto-izvanredno-zasedanie-na-obshtinskiya-savet.html", "text": "Две постоянни комисии ще заседават във връзка с предстоящото извънредно заседание на Общинския съвет през този месец, съобщиха от  Община град Добрич . Заседанията са открити за гражданите и ще се проведат днес в Малката заседателна зала на Общината. Постоянната комисия „Устройство на територията, жилищна политика и строителство“ ще заседава от 14.30 часа, а Постоянната комисия „Законност, обществен ред и контрол“ - от 15.30 часа. Извънредното заседание на Общинския съвет в насрочено за 11 октомври.", "date": "2019.10.10", "title": "Две постоянни комисии ще заседават в Добрич във връзка с предстоящото извънредно заседание на Общинския съвет"}
{"url": "http://www.focus-news.net/news/2019/10/10/2706876/obshtinski-savet-smolyan-shte-obsadi-kandidatstvaneto-na-obshtinata-po-programata-kulturno-predpriemachestvo-nasledstvo-i-satrudnichestvo.html", "text": "Заседание на Общински съвет – Смолян ще се проведе от 09.00 часа в Сесийна зала на Общината. Това съобщиха от  Община Смолян . В първоначалния дневен ред са включени 21 докладни записки. Общинските съветници ще обсъдят кандидатстването на Община Смолян по Първата покана за набиране на проектни предложения по Програма РА 14 „Културно предприемачество, наследство и сътрудничество“, Резултат 2 „Подобрен достъп до изкуства и култура“, финансирана по Финансовия механизъм на Европейското икономическо пространство 2014-2021 г.  \r\nНа вниманието на представителите на местния парламент ще бъде представено обезпечаване на авансово плащане по Административен договор за предоставяне на безвъзмездна финансова помощ № РД-02-37-107/12.12.2018г. и  номер от ИСУН- № BG16RFOP001-5.002-0024-С01 „Създаване на дневен център за подкрепа на лица с различни форми на деменция и техните семейства  в гр. Смолян“, по процедура за директно предоставяне № BG16RFOP001-5.002 „Подкрепа за деинституционализация на социалните услуги за възрастни и хора с увреждания” с финансовата подкрепа на Оперативна програма „Региони в растеж“ 2014 -2020 г., съфинансирана от Европейския съюз чрез Европейския фонд за регионално развитие“.  \r\nСъветниците на Смолян ще обсъдят обезпечаването на авансово плащане по договор за безвъзмездна финансова помощ № BG16M1OP002-5.003-0004-C01, проект № BG16M1OP002-5.003-0004 „Мерки за подобряване качеството на атмосферния въздух в Община Смолян“, финансиран по приоритетна ос 5 „Подобряване качеството на атмосферния въздух“, процедура за предоставяне на безвъзмездна помощ № BG16M1OP002-5.003 „Мерки за подобряване качеството на атмосферния въздух“ на Оперативна програма „Околна среда 2014 – 2020 г.“ \r\nПред общинските съветници ще бъде поставено и поемането на дългосрочен дълг от ДЗЗД „Фонд за устойчиви градове” по реда на Закона за общинския дълг във връзка с проект „Обновяване и енергийна ефективност на културна инфраструктура – сграда на Планетариум Смолян“.  \r\nНа заседанието ще се разгледа и предложение за безвъзмездно поставяне на рекламно-информационни елементи на стълбове за електрическо осветление и подпорни стени с реклама цел на Сдружение „Футболен клуб Родопа-1927 - Смолян“, както и други важни за жителите на община Смолян въпроси.", "date": "2019.10.10", "title": "Общински съвет – Смолян ще обсъди кандидатстването на Общината по програмата „Културно предприемачество, наследство и сътрудничество“"}
{"url": "http://www.focus-news.net/news/2019/10/10/2706877/dobrich-shte-bade-domakin-na-sabitiyata-ot-informatsionnata-kampaniya-badi-voynik.html", "text": "Градът ще бъде домакин на събитията от информационната кампания „Бъди войник“, съобщават от пресцентъра на  Областна администрация – Добрич . Проявите ще бъдат наблюдавани от командира на Военноморските сили (ВМС) контраадмирал Кирил Михайлов, като това ще бъде неговото първо участие в кампанията. От 16.00 часа пред входа на Драматичния театър „Йордан Йовков” в започва информационната борса за набиране на войници и матроси за Българската армия. В нея ще бъдат представени Сухопътните войски, Военновъздушните сили, ВМС, Специалните сили, служба „Военна полиция“, Националната гвардейска част, Военно окръжие - Добрич. Присъстващите ще могат да се запознаят с възможностите, условията и сроковете за кандидатстване и постъпване на служба във Въоръжените сили. В информационната борса ще участват и представители на Националния военен университет (НВУ) „Васил Левски“ и на Висшето Военноморско училище (ВВМУ) „Н. Й. Вапцаров“, които ще разясняват условията за прием и обучение във висшите военни училища. В същия час военна техника, въоръжение и оборудване на Сухопътни войски, ВМС, Специалните сили и служба „Военна полиция“ ще бъдат разположени на паркинга на ул. „Максим Горки” и на площад „Демокрация”. От 17.00 часа започва шествие на Представителния духов оркестър на ВМС и мажоретен състав при средно училище по изкуствата „Св. Климент Охридски“ (по пешеходната зона на бул. „25-и септември“ и ул. „България“). Представители на Специалните сили ще направят демонстрации на задачи, които се изпълняват в градски условия. Курсанти от факултет „Артилерия, противовъздушна отбрана и комуникационни и информационни системи“ в Шумен ще представят пред посетителите техники на ръкопашен бой. В рамките на кампанията Регионалният исторически музей ще представи експозицията „Добруджа 1940 година – възвръщане на Южна Добруджа“. От 17.30 часа НД „Традиция“ ще представи екипировка и въоръжение на българската войска през XIX и XX век в „музей на открито“. Кампанията ще завърши със заря, след концерт на Представителния ансамбъл на Въоръжените сили, Представителния духов оркестър на Военноморските сили и самодейни състави от града (спортен клуб „Алексия“, студио „Сарандев“, ансамбъл „Добруджа“ и др.). Концертът е с начало 18.30 часа. Кампанията „Бъди войник“ в Добрич се реализира с любезното съдействие на Община град Добрич и Община Добричка, както и общините Генерал Тошево, Каварна и Шабла. Входът е свободен.", "date": "2019.10.10", "title": "Добрич ще бъде домакин на събитията от информационната кампания „Бъди войник“"}
{"url": "http://www.focus-news.net/news/2019/10/10/2706875/gazeta-express-kosovo-dlk-e-priela-koalitsiya-sas-samoopredelenie-predstoi-sreshta-s-isa-mustafa-i-vyosa-osmani.html", "text": "„Демократичната лига на Косово“ (ДЛК) се е договорила за съставянето на коалиция с движение „Самоопределение“, като в рамките на деня ще бъде проведена среща с лидера на партията Иса Мустафа и водещия й кандидат Вьоса Османи, съобщава електронното издание на прищинския ежедневник  Gazeta Expess . \r\n„По принцип те се съгласиха на коалиция с нас“, обяви Курти пред местни медии. на ЛДК и кандидатка на ЛДК г-жа Вьоса Османи ”, каза Курти в албанския клан. \r\nСъгласно думите му, разпределението на постовете в бъдещото правителството няма да бъде обсъждано, тъй като според Курти Конституционният съд на Косово ясно е обяснил, че зависи от победителя в изборите да сформира и управлява правителството. \r\n„Няма нищо спорно... По решение на Конституционния съд или „Самоопределение“ ще ръководи правителството, или отново отиваме на нови избори“, подчерта Курти. \r\nОсвен това той добави, че ДЛК отдавна е дала съгласие с опозицията и сега ще продължат дискусиите за формиране на съвместно правителство. „ДЛК и „Самоопределение“ не са труден брак, както изглежда. От година и половина имахме много добро опозиционно сътрудничество. И сега, когато имаме решението на хората, то е и задължително, и рационално“, коментира Курти, като допълни, че преговорите „ще започнат с програмата и проектите, а след това с отговорностите и позициите“.  \r\n \r\n Тереза Герова", "date": "2019.10.10", "title": "Gazeta Express (Косово): ДЛК е приела коалиция със „Самоопределение“, предстои среща с Иса Мустафа и Вьоса Османи"}
{"url": "http://www.focus-news.net/news/2019/10/10/2706874/vavezhda-se-vremenna-organizatsiya-na-dvizhenieto-v-sofiya-za-provezhdaneto-na-kontsert.html", "text": "Въвежда се временна организация на движението в София за провеждането на концерт. Това съобщиха от пресцентъра на  Столична община . От 18.00 до 22.00 часа днес ще бъде забранено движението и разрешено паркирането на превозни средства в крайна дясна лента  на бул. „Асен Йорданов” между бул. „Шипченски проход” и „Площад на авиацията”, от страната на зала „Арена Армеец“, без да бъдат засегнати спирките на масовия градски транспорт.", "date": "2019.10.10", "title": "Въвежда се временна организация на движението в София за провеждането на концерт"}
{"url": "http://www.focus-news.net/news/2019/10/10/2706880/pregled-na-osnovnite-temi-v-dobrudzhanskiya-pechat.html", "text": "“Община Добрич е платила 2,8 милиона лева от финансовата корекция“, съобщава на първа страница вестник  „Добруджанска трибуна“ . Спечелена е първата битка. Това е заявила Елка Димова, заместник-кмет „Финанси и общинска собственост“ в Общината. Финансовата корекция е наложена заради проекта за построяване на регионално депо в село Стожер. На пресконференция вчера заместник-кметът е разяснила решение на Върховния административен съд по казуса и позицията на Общината. Цялата сума по финансовата корекция е 4,3 милиона лева, която е наложена на Община град Добрич. Тя е сборна от различни наложени финансови корекции. В рубриката „Новини“ – „Земеделската гимназия направи истински фурор“. Над 1,3 млн. евро са преобразили училището по земеделие в град Генерал Тошево. Сградата на гимназията е изцяло обновена, като в нея са инвестирани пари по Оперативна програма „Региони в растеж“. Проектът е съфинансиран от Европейския съюз. 272 ученика са избрали учебното заведение за тази учебна година. И още една тема в същата рубрика – „Няма нарушения на мерките срещу чумата в Добричко“. Съкращават сроковете за изследване на пробите за Африканска чума по свинете и трихинелоза. Ветеринари са инспектирали фермите от две добруджански общини - Тервел и Добричка. Няма констатирани нови случаи на болестта.", "date": "2019.10.10", "title": "Преглед на основните теми в добруджанския печат"}
{"url": "http://www.focus-news.net/news/2019/10/10/2706879/dvizhenieto-tryabva-da-se-osashtestvyava-s-povisheno-vnimanie-po-patya-peshtera-batak-v-oblast-pazardzhik-ot-140-km-do-146-km-poradi-chastichen-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението трябва да се осъществява с повишено внимание и намалена скорост по пътя Пещера – Батак от 140 км до 146 км поради частичен ремонт на асфалтовата настилка в лява и дясна лента. Трафикът по пътя Юндола – Голямо Белово се осъществява в една лента от 3 км до 6 км поради частичен ремонт на асфалтовата настилка. Поетапно се ограничава движението в лява и дясна ленти за движение. Движението по пътя  Каратепе – Сърница от 40 км  до 45 км се осъществява поетапно в лява и дясна ленти за движение поради частични ремонтни дейности. Трафикът по пътя  Златица – Панагюрски колони от 60 км  до 66 км се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.10", "title": "Движението трябва да се осъществява с повишено внимание по пътя Пещера – Батак в област Пазарджик от 140 км до 146 км поради частичен ремонт"}
{"url": "http://www.focus-news.net/news/2019/10/10/2706881/sport-grigor-dimitrov-nauchava-sapernika-si-v-stokholm-v-sabota.html", "text": "Григор Димитров се завръща на корта на турнира в Стокхолм следващата седмица. Българинът ще научи мястото си в схемата и евентуалните си опоненти в събота от 16:00 часа, когато официално се тегли жребият за турнира. Най-добрият ни тенисист е бивш шампион от надпреварата, след като през 2013 година спечели в шведската столица своята първа ATP титла. \r\nТенис елитът започва европейското си турне на закрито, а надпреварата в Стокхолм ще се проведе в периода 14-20 октомври. \r\nТази година в шведската столица ще участват още Фабио Фонини, Хуан Мартин дел Потро, Лука Пуй, Фернандо Вердаско, Денис Шаповалов,Тейлър Фриц, Рейли Опелка и Каспър Рууд.", "date": "2019.10.10", "title": "Спорт: Григор Димитров научава съперника си в Стокхолм в събота"}
{"url": "http://www.focus-news.net/news/2019/10/10/2706878/vavezhda-se-dopalnitelna-dvuposochna-avtobusna-spirka-v-sofiya.html", "text": "Въвежда се допълнителна двупосочна автобусна спирка в София. Това съобщиха от пресцентъра на  Столична община . Считано от днес ще бъде организирано спирането на автобусите от линия №204 на спирките, разположени на бул. „Евлоги и Христо Георгиеви“: \r\n- с код 1807 „ул. 6-ти септември“ преди ул. „Милин камък“ в посока ж.к. „Дружба 2“, обслужваща автобусни линии № 72, 76 и 604; \r\n- с код 1808 „Ул. 6-ти септември“ след ул. „6-ти септември“ в посока ж.к. „Гоце Делчев“, обслужваща автобусни линии № 72, 76, 94 и 604.", "date": "2019.10.10", "title": "Въвежда се допълнителна двупосочна автобусна спирка в София"}
{"url": "http://www.focus-news.net/news/2019/10/10/2706890/25-godishen-mazh-e-v-reanimatsiya-sled-katastrofata-kray-mechkarevo.html", "text": "25-годишен мъж е настанен в Отделението по реанимация на МБАЛ „Д-р Иван Селимински”-Сливен с тежки наранявания, получени при пътния инцидент край Мечкарево. Това съобщиха от  лечебното заведение . Пациентът е с травми на главата и гърдите. Все още има опасност за живота му, но състоянието му е стабилизирано. В катастрофата, която е станала на 9 октомври, е загинал един човек. \r\n \r\nПри друг пътен инцидент е пострадала 78-годишна жена. Тя е настанена в Отделението по ортопедия с рана на главата и счупена ръка. \r\n \r\nПрез последното денонощие спешна помощ в болницата са потърсили 58 души. 28 от тях са хоспитализирани. Извършени са 16 операции и 3 раждания.", "date": "2019.10.10", "title": "25-годишен мъж е в реанимация след катастрофата край Мечкарево"}
{"url": "http://www.focus-news.net/news/2019/10/10/2706882/s-dve-izlozhbi-dramatichen-teatar-racho-stoyanov-v-gabrovo-praznuva-74-godini-ot-sazdavaneto-si.html", "text": "74 години от създаването си отбелязва Драматичен театър „Рачо Стоянов”. По този повод културната институция е подготвила две атрактивни изложби, които ще могат да разгледат всички жители и гости на града, съобщават за  Радио „Фокус“ – Велико Търново  от театъра. Първата експозиция ще представи театрални плакати на габровски постановки от близкото минало и настояще, а втората ще покаже как деца и младежи от Школата по изобразително изкуство „Елиза Арт“ си представят визията на театралния плакат. Те имат задачата да направят афиши за любими техни детски представления, приказки, както и на литературни творби, които изучават или са ги впечатлили след прочит. Ще бъдат отличени най-добрите десет рисунки. \r\nПо случай рождения си ден Габровският театър ще дари на десетимата млади творци билети за детски и други постановки, в зависимост от възрастта на младите художници. За всички останали гости на събитието са подготвени изненади за празника. Тези, които първи пристигнат, също ще получат подарък, свързан с дейността на театъра. \r\nВеднага след откриването на двете изложби и награждаването, музикално трио Христофор Михайлов – цигулка, Ивелин Вълков – цигулка и Елена Вълкова – виолончело ще представят кратка музикална програма, която е вторият подарък от ДТ „Рачо Стоянов“ към всички гости по повод 74-годишнина на театъра. \r\nОткриването на изложбите ще е от 18.00 часа, а концертът – веднага след това. Проявите ще са в централното фоайе на Габровския театър.  \r\nРени АТАНАСОВА", "date": "2019.10.10", "title": "С две изложби Драматичен театър „Рачо Стоянов” в Габрово празнува 74 години от създаването си"}
{"url": "http://www.focus-news.net/news/2019/10/10/2706883/vavedeni-sa-ogranicheniya-za-dvizhenieto-na-avtomobili-poradi-remont-po-ulitsa-stoyan-angelov-v-pazardzhik.html", "text": "Въведени са ограничения за движението на автомобили поради ремонт по улица „Стоян Ангелов“, от кръстовището с булевард „Георги Бенковски“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Ремонтът е част от второкласния път Панагюрище – Пазарджик – Пещера – Батак в пазарджишката част при 124 км  на улица „Стоян Ангелов“.", "date": "2019.10.10", "title": "Въведени са ограничения за движението на автомобили поради ремонт по улица „Стоян Ангелов“ в Пазарджик"}
{"url": "http://www.focus-news.net/news/2019/10/10/2706887/s-den-na-otvorenite-vrati-i-izlozhba-darzhaven-arhiv-shumen-shte-otbelezhi-denya-na-arhivite-v-balgariya.html", "text": "С Ден на отворените врати и изложба Държавен архив - Шумен ще отбележи Деня на архивите в България - 10 октомври. Това съобщиха от  Държавен архив - Шумен . Началото е от 10.00 часа, като посетители ще се приемат до 16.00 часа. По време на Деня на отворените врати ще бъде представена изложбата „Унгарската имиграция и влиянието и върху живота на шуменци”.  \r\nПрез есента на 1849 г. Шумен приема прокудени от Австрийската империя унгарски революционни дейци. За това как присъствието им се отразява върху живота на шуменци в Държавен архив – Шумен има запазени снимки, спомени, писма и др., които са експонирани във фоайето на архива. Гражданите ще могат да видят снимката на първия български оркестър, която е и първата снимка правена на територията на България, нотите на Михай Шафран, писмо от Коста Даскалкин със сведения за театрални представления, режисирани от Георг Силаги, който е бил фармацевт, записани от Веселин Хлебаров спомени на неговата баба за „необичайните” привички на чужденците, както и документи свидетелстващи за ролята на унгарците и след Освобождението: създаденото от Колман Ронже Българско хигиеническо дружество, снимки с археолога Геза Фехер – член на Българското археологическо дружество и чуждестранен член на Българската академия на науките, чийто основни проучвания с в района около Шумен – Мадара, Плиска и Преслав, писмо от проф. Кирил Попов до шуменци относно снимката на баща му Атанас Попстоянов с Михай Шафран, проучванията на Георги Джумалиев за възрожденския Шумен и участието на унгарците в него, документи на основаното през 1930 г. Българо-унгарско дружество, откриването на къща музей „Лайош Кошут”.", "date": "2019.10.10", "title": "С Ден на отворените врати и изложба Държавен архив - Шумен ще отбележи Деня на архивите в България"}
{"url": "http://www.focus-news.net/news/2019/10/10/2706884/ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище, предаде кореспондентът на  Радио „Фокус”-Варна . Няма въведени промени в движението на автомобили в областта по републиканската пътна мрежа. Част от третокласния път Добрич – с. Балик е в ремонт. Предвидено е дейността да приключи до 31октомври тази година. Движението на автомобили се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Започна ремонт на 12 км от третокласния път III-207 Тервел – Честименско. Продължава ремонтът на крайбрежния път Балчик - Каварна. В Добрич времето е слънчево, тихо е, температурата на въздуха е около 11 градуса.  \r\nЖулиета НИКОЛОВА", "date": "2019.10.10", "title": "Ограничено е движението на МПС над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/10/10/2706889/n-tv-predpolagaemiyat-manifest-na-zapodozreniya-za-napadenieto-v-hale-se-poyavi-v-internet.html", "text": "Заподозреният за нападението край синагогата в германския град Хале, е публикувал своеобразен „манифест“ по-рано в интернет, съобщава телевизионният канал N-TV, като се позоваване на аналитичната компания SITE Intelligence Group, която е специализирана в мониторинга на екстремистки уебсайтове. \r\nPDF документът съдържа снимки на оръжията и боеприпасите, използвани при нападението. Текстът съдържа и расистки коментари, съобщава телевизионният канал. \r\nСпоред N-TV документът е бил създаден на 1 октомври. \r\nВ сряда бяха нападнати синагога и турски ресторант в Хале (федерална провинция Саксония-Анхалт), при което загинаха двама души. Полицията задържа един мъж. Атаката е станала на Йом Кипур - денят на постите, покаянието и опрощаването в юдаизма. \r\n \r\n Тереза Герова", "date": "2019.10.10", "title": "N-tv: Предполагаемият „манифест“ на заподозрения за нападението в Хале се появи в интернет"}
{"url": "http://www.focus-news.net/news/2019/10/10/2706888/ministar-nikolina-angelkova-za-mesetsite-ot-yanuari-do-avgust-imame-nad-68-mln-chuzhdestranni-turisti-koeto-e-minimalen-spad-ot-06-spryamo-rekordnata-2018-g.html", "text": "За месеците от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 г. Това каза в интервю сутрешния блок \"Здравей, България\" на  Нова телевизия  министърът на туризма Николина Ангелкова. „За нас е важно да си вършим работата и го показваме чрез факти. Откакто Министерството на туризма е създадено като самостоятелна администрация, имаме ръст от 31% на чуждестранни туристи и 24% на приходите. Независимо от мрачните прогнози, които юни месец бяха умишлено очертани, към момента за първите месеци от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 г., когато имахме над 9.2 млн. чуждестранни  туристи“, посочи тя. „За месеците юни‚ юли и август имаме над 4.437 млн. чуждестранни туристи и спад от 1%. Фактите и цифрите показват, че ние си вършим работата. Има още какво да се желае и работим в посока постигане на основната ни цел - превръщането на България в целогодишна туристическа дестинация и максимално използване на капацитета по отношение на летни, зимния и културно-историческия туризъм“, каза още Ангелкова.", "date": "2019.10.10", "title": "Министър Николина Ангелкова: За месеците от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 г."}
{"url": "http://www.focus-news.net/news/2019/10/10/2706885/", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта.  \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.10", "title": "Движението по пътя Девин – Михалково – Кричим се осъществява с повишено внимание заради строителни дейности"}
{"url": "http://www.focus-news.net/news/2019/10/10/2706892/sotsialno-informatsionna-kampaniya-patyat-na-predpriemacha-shte-se-provede-v-pleven.html", "text": "Социално-информационна кампания „Пътят на предприемача” започва от Плевен Организатори са консултантската компания по бизнес процеси. Това каза за  Радио „Фокус“ Павел Хрисков, експерт по бизнес процеси. Той обясни, че кампанията е насочена към младите хора в Северозападна България и възможността им да се реализират.  \r\n,,Според данни на Евростат в тази част на страната има най-много младежи, които нито учат, нито работят – 45%“, каза Павел Хрисков. Той подчерта, че предприемачеството е начин на мислене, затова социално-информационната кампания „Пътят на предприемача” цели да направи промяна като насърчи младите момчета и момичета да придобият самочувствието, че могат да управляват сами живота си, да са финансово грамотни и да не се страхуват да поемат рискове.  \r\n,,Младежите до 25-годишна възраст, които проявяват интерес, могат да присъстват на срещата, която ще се проведе от 13.00 часа в зала „Гена Димитрова”. Обученията в рамките на „Пътят на предприемача” ще се проведат от мен, Иванка Копанкова, дългогодишен професионалист в сферата на личните финанси, и консултанта Стоян Шейретов“, каза още Павел Хрисков.  \r\nВиолета КРЪСТЕВА", "date": "2019.10.10", "title": "Социално-информационна кампания „Пътят на предприемача” ще се проведе в Плевен"}
{"url": "http://www.focus-news.net/news/2019/10/10/2706891/intenziven-e-trafikat-po-uchastaka-na-am-trakiya-v-oblast-plovdiv.html", "text": "Интензивен е трафикът по основните направления в Пловдивска област към този час, съобщиха за  Радио „Фокус“ – Пловдив  от Областното пътно управление. Най-засилено автомобилно движение се отчита по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. До 11 октомври движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин.Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани. \r\nИнтензивен е трафикът и на територията на град Пловдив към този час. Колони от автомобили се образуват по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Интензивен е трафикът и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.10.10", "title": "Интензивен е трафикът по участъка на АМ „Тракия“ в област Пловдив"}
{"url": "http://www.focus-news.net/news/2019/10/10/2706893/normalna-e-patnata-obstanovka-v-oblast-burgas.html", "text": "Нормална е пътната обстановка в област Бургас. Това съобщиха за  Радио „Фокус“ – Бургас . Движението е спокойно, пътната настилка е суха. Агенция „Пътна инфраструктура“ припомня, че до 21 декември са въведени две ограничения на територията на областта, които са в сила за моторните превозни средства над 10 тона. Едното е в сила по пътя Варовник – Вълчаново ханче от км 22+400 до 39+300, а другото важи за движението по пътя Черница – Сунгурларе – Чубра. Двете ограничения са въведени поради стесняване на пътните платна в посочените участъци. \r\nИнтензивно е движението по централните улици в Бургас. Натоварен е трафикът в някои участъци от бул. „Тодор Александров“, по бул. „Захари Стоянов“ в посока ж. к. „Меден рудник“, както и на кръстовището с кръгово движение „Трапезица“. \r\nДеница ДИМИТРОВА", "date": "2019.10.10", "title": "Нормална е пътната обстановка в област Бургас"}
{"url": "http://www.focus-news.net/news/2019/10/10/2706894/ogranicheno-e-dvizhenieto-na-am-trakiya-v-rayona-na-69-km-poradi-remont.html", "text": "Движението по пътен възел „Пазарджик“ – пътна връзка София – Пазарджик, пътна връзка Пазарджик – Бургас, пътна връзка Бургас – Пазарджик и пътна връзка Пазарджик – София на АМ „Тракия“ при 69 км се извършва с повишено внимание, поради поетапен частичен ремонт на асфалтовата настилка на пътните връзки. Това съобщиха от пресцентъра на  Агенция „Пътна инфраструктура“ . Трафикът е сигнализиран с пътни знаци и сигналисти.", "date": "2019.10.10", "title": "Ограничено е движението на АМ „Тракия“ в района на 69 км поради ремонт"}
{"url": "http://www.focus-news.net/news/2019/10/10/2706895/paten-intsident-zatrudnyava-dvizhenieto-po-bul-balgariya-vav-veliko-tarnovo.html", "text": "Пътен инцидент затруднява движението в участък от бул. „България“ в старата столица, предаде репортер на  Радио „Фокус“-Велико Търново . Катастрофата между два леки автомобила е станала в района на светофара при отбивката за стадион „Ивайло“. Едната от колите е учебна. Данни за пострадали граждани няма, има материални щети. Движението се осъществява в едната лента. Трафикът в района, както и по другите главни улици във Велико Търново е интензивен. Времето в града е слънчево, настилките сухи. Полицейски служители следят за правилното протичане на движението. Патрули има на входовете и изходите на града. За изминалото денонощие няма нови въведени ограничения, както и регистрирани тежки произшествия. \r\n \r\nЛуиза ТРАНЧЕВА", "date": "2019.10.10", "title": "Пътен инцидент затруднява движението по бул. „България“ във Велико Търново"}
{"url": "http://www.focus-news.net/news/2019/10/10/2706896/mvr-dvama-dushi-sa-zaginali-a-drugi-19-sa-raneni-pri-katastrofi-stanali-v-stranata-prez-izminaloto-denonoshtie.html", "text": "Двама души са загинали, а други  19 са ранени при катастрофи, станали в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани  29 леки и три тежки катастрофи, при които са пострадали трима души, загинали няма.", "date": "2019.10.10", "title": "МВР: Двама души са загинали, а други  19 са ранени при катастрофи, станали в страната през изминалото денонощие"}
{"url": "http://www.focus-news.net/news/2019/10/10/2706898/suhi-i-normalno-prohodimi-sa-patishtata-v-oblast-shumen.html", "text": "Сухи и нормално проходими са пътищата в обраст Шумен, предаде репортер на  Радио „Фокус“- Шумен . Пътните настилки са сухи, видимостта е нормална. Няма нови промени в организацията на движение по републиканските пътища в региона. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево- Друмево, обходът е Шумен – Овчарово- Друмево. В Шумен е интензивно движението по бул. „Симеон Велики“, бул. „Мадара“, бул. „Славянски“, кръговото кръстовище на Руски паметник, ул. „Ал. Константинов“, ул.“В.Друмев“, ул.“В.Априлов“ и др. Светофарните уредби в града функционират без промяна. \r\n \r\nИвелина ИВАНОВА", "date": "2019.10.10", "title": "Сухи и нормално проходими са пътищата в област Шумен"}
{"url": "http://www.focus-news.net/news/2019/10/10/2706897/makfaks-makedoniya-evakuiraha-srabskoto-posolstvo-v-atina-zaradi-samnitelna-chanta.html", "text": "Посолството на Сърбия в гръцката столица Атина е било евакуирано заради съмнителна чанта, открита на покрива на сградата, предава македонската информационна агенция  „Макфакс“ , като се позовава на местни медии. \r\nУточнява се, че след сигнала на място са пристигнали пожарникари, но не се представя по-детайлна информация за хода на последвалите събития. Очевидци разказват, че улицата пред посолството е била блокирана, докато е траела проверката. \r\n \r\n Тереза Герова", "date": "2019.10.10", "title": "„Макфакс“ (Македония): Евакуираха сръбското посолство в Атина заради съмнителна чанта"}
{"url": "http://www.focus-news.net/news/2019/10/10/2706900/izvarshva-se-podmyana-na-mantineli-v-uchastak-ot-avtomagistrala-struma-na-teritoriyata-na-oblast-kyustendil.html", "text": "Извършва се подмяна на мантинели в участък от Автомагистрала „Струма” на територията на област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението при км 52 в участък от 500 метра се осъществява само в активна лента поради смяна на мантинели в средната разделителна ивица на пътя. Затворена е изпреварващата лента в посока Благоевград. Движението е регулирано с пътни знаци. По път II – 62 се извършва ремонт на мостово съоръжение над река Тополница при Дупница, въведена е временна организация на движението. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман – между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.10.10", "title": "Извършва се подмяна на мантинели в участък от Автомагистрала „Струма” на територията на област Кюстендил"}
{"url": "http://www.focus-news.net/news/2019/10/10/2706901/mestni-izbori-2019-petar-paunov-kandidat-za-kmet-na-kyustendil-gradat-specheli-uvazhenieto-si-kato-kulturen-i-obrazovatelen-tsentar-predstoi-rabota-po-otnoshenie-na-ikonomikata.html", "text": "Кюстендил спечели уважението си като културен център и Мека на образованието, оттук нататък работата е по отношение на икономиката. Това каза в сутрешния блок „Добро утро, България“ на  Радио „Фокус“  кандидатът за кмет на Кюстендил, подкрепен от местна коалиция ( ГЕРБ, СДС, ВМРО, Движение България на гражданите“ ( ДБГ), Земеделски народен съюз (ЗНС), Обединени земеделци) и досегашен градоначалник Петър Паунов. По думите му ключов проект към момента е Коридор номер 8 към Скопие, който трябва да стартира в началото на следващата година. Политиките, провеждани през последните години, печелят доверието на широк граждански формат, допълни той и уточни, че погледите вече са вперени в следващите цели. „Сред основните приоритети остава ръстът в туризма, който трябва да продължи, знаете всички възможности за планински и културен туризъм в общината. Висшето военно поделение трябва да премине в ръцете на Община Кюстендил, за да може и там да се реализира публично частно партньорство със солиден инвеститор, който е заявил намеренията си. Инвестицията е за над 50 млн. лв. За съжаление Кюстендил е една от общините, които през последните години бяха извън програмите за селските райони, а имаме 71 села. Имаме уверението на ръководния екип, който договаря следващия програмен период, че тези села ще бъдат включени в мерките за селските райони. Това ще помогнем да работим в подобрена инфраструктура, тъй като до момента се финансираше само от собствени средства. Важно е и малкият бизнес да може да развива своите проекти“, обясни той. Петър Паунов коментира още, че заложеният приоритет през настоящата година за привличане на инвестиции, вече е изпълнен. Политиките, насочени към младите, също дават резултат. Доказват го множеството завърнали се в общината семейства, добави Паунов.  \r\nВиктория МЕСРОБОВИЧ-КУВЕНДЖИЕВА", "date": "2019.10.10", "title": "Местни избори 2019: Петър Паунов, кандидат за кмет на Кюстендил: Градът спечели уважението си като културен и образователен център, предстои работа по отношение на икономиката"}
{"url": "http://www.focus-news.net/news/2019/10/10/2706902/zatrudneno-e-preminavaneto-prez-gkpp-zlatarevo-poradi-remontni-deynosti.html", "text": "Затруднено е преминаването през ГКПП „Златарево“, поради ремонтни дейности. Това съобщиха за  Радио „Фокус“ – Пирин  от Главна дирекция „Гранична полиция“. На другия пункт между България и Република Северна Македония в Област Благоевград – „Станке Лисичково“ движението се извършва без проблеми. \r\nНа границата с Република Гърция на ГКПП „Кулата – Промахон“ и на ГКПП „Илинден – Ексохи“ движението е нормално натоварено. \r\n \r\nЛивия НИНОВА", "date": "2019.10.10", "title": "Затруднено е преминаването през ГКПП „Златарево“, поради ремонтни дейности"}
{"url": "http://www.focus-news.net/news/2019/10/10/2706904/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Към този час трафикът е по-натоварено по главен път Е-79 в платното в посока София. По автомагистрала „Струма“ и второкласен път – 19 Симитли – Гоце Делчев преминаването се осъществява с нормално темпове за делничен ден. Няма регистрирани тежки катастрофи до този час. В Благоевградска област няма въведение ограничения, не се извършват и ремонтни дейности по първокласната, второкласната и третокласната пътна мрежа. \r\n \r\nЛивия НИНОВА", "date": "2019.10.10", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/10/10/2706903/den-na-otvorenite-vrati-shte-se-provede-v-darzhaven-arhiv-shumen.html", "text": "Ден на отворените врати ще се проведе в Държавен архив-Шумен по повод Деня на архивите в България. Това съобщиха от  Държавен архив-Шумен . Началото е от 10:00 часа, като посетители ще се приемат до 16:00 часа. По време на Деня на отворените врати ще бъде  представена изложбата „Унгарската имиграция и влиянието и върху живота на шуменци”.", "date": "2019.10.10", "title": "Ден на отворените врати ще се проведе в Държавен архив-Шумен"}
{"url": "http://www.focus-news.net/news/2019/10/10/2706909/s-normalna-intenzivnost-e-trafikat-po-glaven-pat-e-79.html", "text": "С нормална интензивност е трафикът по главен път Е 79, съобщиха за  Радио „Фокус“ – Видин  от Областно пътно управление – Видин. В посока от ГКПП „Дунав мост 2“ към София пътуват предимно тежкотоварни автомобили. Най много автомобили се движат в участъка Видин – Дунавци. Остава забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили  над 12 т. поради свлачище Обходният маршрут е по път I-1 Дунавци – Срацимирово и по път III-141 Срацимирово-Грамада и обратно. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.10.10", "title": "С нормална интензивност е  трафикът по главен път Е 79"}
{"url": "http://www.focus-news.net/news/2019/10/10/2706906/parlamentat-vklyuchi-v-dnevniya-si-red-za-dnes-proekta-na-deklaratsiya-za-makedoniya-i-albaniya.html", "text": "Парламентът ще разгледа проекта на декларация за Македония и Албания, предаде репортер на  Агенция \"Фокус\" . Това предложи председателстващият заседанието Емил Христов в началото на днешното пленарно заседание. ПРедложението му е проекта на декларация да бъде точка първа за днес. \"За\" предложението му гласуваха 130 народни представители, \"против\" - 3 и \"въздържали се\" - 11, с което то бе прието. Проектът бе входиран на 9 октомври и е подписан от почти всички парламентарно представени сили. Подписите си под текстовете на декларацията са положили председателят на ПГ на ГЕРБ д-р Даниела Дариткова, заместник-председателят на ПГ на „БСП за България“ Драгомир Стойнев, председателят на Комисията по външна политика и депутат от ГЕРБ Джема Грозданова, депутатът от ВМРО Юлиан Ангелов и Полина Цанкова – Христова от „Воля“. \r\nОсновни моменти в предложената декларация са, че България запазва последователната си подкрепа за поставяне на реалното начало на процеса на присъединяване към ЕС на Северна Македония и Албания със започването на преговори на двете страни. \r\nВ проектодокумента се изтъква, че българският парламент ще продължи да следи за напредъка на изпълнението на Договора за приятелство, добросъседство и сътрудничество между България и Македония, както и за прилагането на Закона за малцинствата в Албания. \r\nДеница КИТАНОВА", "date": "2019.10.10", "title": "Парламентът включи в дневния си ред за днес проекта на декларация за Македония и Албания"}
{"url": "http://www.focus-news.net/news/2019/10/10/2706910/chuzhdestranni-eksperti-shte-posetyat-yugozapadno-darzhavno-predpriyatie.html", "text": "Чуждестранни експерти, участвали в международна конференция за горските пожари в София, ще посетят Югозападно държавно предприятие, предаде репортер на  Радио „Фокус“ – Пирин . В групата са учени,практици, изследователи, работещи по проблемите на горските пожари и защитата на почвата от ерозия от Португалия, Испания, Франция, Италия, Турция, Великобритания, Германия, Чехия и др. рискови в пожарно отношение страни. \r\n \r\nИнтересът им е провокиран от големия пожар в Кресна преди повече от две години, действията по овладяването и  потушаването му, както и бързите мерки за възстановяване на увредените горски територии. \r\n \r\nЗатова по време на посещението им, от 9.30 до 10.30 часа, експерти от ЮЗДП ще направят кратка презентация за пожара и ще представят Единния оперативен център за анализ и контрол на пожарната обстановка, ситуиран в сградата на предприятието в Благоевград. Във втората част, на терен, гостите ще могат да видят няколко обекта в района, които вече са залесени и възстановени.", "date": "2019.10.10", "title": "Чуждестранни експерти ще посетят Югозападно държавно предприятие"}
{"url": "http://www.focus-news.net/news/2019/10/10/2706899/140-godini-ot-svoeto-sazdavane-shte-otbelezhi-mbal-d-r-ivan-seliminski-sliven.html", "text": "140 години от своето създаване ще отбележи МБАЛ „Д-р Иван Селимински“-Сливен на днес и 11 октомври. Това съобщиха от  лечебното заведение . Програмата за честването включва поднасяне на венец пред паметника на д-р Селимински пред сградата на болницата, а от 12:30 ч. ще се проведе тържествен медицински съвет. \r\nКулминацията на тържествата е на 11 октомври – петък. В 18:00 часа в зала „Сливен“ ще се проведе юбилеен концерт по повод 140-та годишнина. Преди това, от 17,30 ч. ще бъде поднесен венец пред барелефа на д-р Иван Селимински, който се намира  паметника на площад „Хаджи Димитър“. \r\nПървата градска болница в Сливен се открива през 1879 г.Първият управител е д-р Георги Миркович. През годините лечебното заведение се разширява, подобрява материалната сбаза, дейността и персонала си. Днешната сграда е построена през 1955 г. Само за няколко години се разкриват и изграждат редица отделения, оборудвани със съвременна апаратура, в които започват да работят млади, ентусиазирани специалисти. След 2009 година се извършват мащабни ремонти на отделенията, построени са нови сгради. Повишено е качеството на здравните услуги и се поставя началото на научна дейност в лечебното заведение. МБАЛ „Д-р Иван Селимински“-Сливен е база за обучение на специализанти. Направените промени водят до повишаване стабилността на болницата и подобряване условията на работа на персонала и обслужване на пациентите.", "date": "2019.10.10", "title": "140 години от своето създаване ще отбележи МБАЛ „Д-р Иван Селимински“-Сливен"}
{"url": "http://www.focus-news.net/news/2019/10/10/2706908/pregled-na-osnovnite-temi-vav-velikotarnovskiya-pechat.html", "text": "„Продават за 1 млн. лв. бинго зала в центъра“ е заглавие от първа страница на областния всекидневник  „Янтра ДНЕС” . Десетки работещи заведения и ресторанти във В. Търново са обявени за продажба, показа проверка на „Янтра ДНЕС“. С пускането им в специализираните сайтове за посредничество собствениците се опитват да осигурят свеж ресурс за нова инвестиция … Какво, къде се продава и какви са цените на имотите, прочетете на страниците на изданието. „Завършиха първите сестри и акушерки от търновския филиал на МУ – Варна“, пише още вестникът. Завърши първият випуск медицински сестри и акушерки на филиала на Варненския медицински университет във В. Търново. Всички 16 медицински сестри и 17 акушерки са избрали да започнат своята професионална кариера в България … Къде работят те и какво предстои във висшето учебно заведение, научете от вестника. „Гл. инсп. Димитър Минков е новият началник на полицията в Стражица“ е друга новина от днес. На страница четвърта има и материал за това как премина откриването на изложението на млади изобретатели, което се провежда в Горна Оряховица. „Етър“ застана зад треньора Росен Кирилов “ е новина от спортните страници. „Мечка влезе в къща и пилчарник в Пушево, друга е заснета от камери на хранилки в Павликенско“  е заглавие от другия областен ежедневник  „Борба“ . Баба Меца е влязла преди три дни в къща в село Пушево. Голямото животно е било видяно в двора на Иван Танчев вечерта. Той чул шум в кокошарника си и излязъл с фенерчето в ръка. Тогава пред себе си 74-годишния стопанин видял огромната изправена мечка … Какво още разказва Иван и къде на друго място в региона има мечки, разберете от първа страница на вестника. „Рибна ферма за 1 милион лева на 25 дка ниви правят край Къпиново“ е друга новина от днес. Едно от най-големите пъстървови стопанства у нас се прави край Къпиново. Проектът е съгласуван с „Басейнова дирекция“ – Плевен, РИОСЕ – Велико Търново и Старопрестолната община  … Къде ще се намира стопанството, кога ще е готово и как ще работи, прочетете във вестника. В днешното издание има материал и за ученици и студенти, които „представят изобретения, които ще променят живота ни“ на изложение в Горна Оряховица. „Големи вериги изкупуват масово имоти, строителен бум в старата част на В. Търново“ е друга новина от първа страница. В областния ежедневник ще намерите и статия за първия випуск, който изпраща филиалът на Медицинския университет във Велико Търново.", "date": "2019.10.10", "title": "Преглед на основните теми във великотърновския печат"}
{"url": "http://www.focus-news.net/news/2019/10/10/2706907/ministar-nikolina-angelkova-nezavisimo-dali-e-chuzhdestranen-ili-balgarski-vseki-turoperator-ima-zastrahovka-otgovornost-koyato-pokriva-samo-shtetite-za-turistite.html", "text": "Независимо дали е чуждестранен, или български, всеки туроператор има застраховка отговорност на туроператора, която покрива само щетите за туристите. Това каза в интервю сутрешния блок \"Здравей, България\" на  Нова телевизия  министърът на туризма Николина Ангелкова. „Съгласно българското и европейското законодателство всичко около „Томас кук“ отговаря на изискванията. „Томас кук“ е международна туроператорска компания, която е регистрирана спрямо британското законодателство. Съгласно нашия закон няма изискване туроператор, регистриран в друга държава, да има задължително регистрация в България“, посочи Ангелкова. \r\nСпоред нея има две разлики по отношение на претенциите. Чуждестранни туроператори трябва да се регистрират или да работят чрез партньор. По думите ѝ „Астрал холидейз“ и „Томас кук“ имат официален договор за представителство, а „Астрал холидейз“ са регистрирани по българското законодателство. „Независимо дали е чуждестранен или български, всеки туроператор има застраховка отговорност на туроператора, която покрива само щетите за туристите – крайния потребител. Никой няма застраховка, която да покрива рисковете за доставчиците на услугата на туроператора, нито чуждестранните такива. Няма такова изискване в нито едно законодателство и няма такава застраховка. Независимо дали „Томас кук“ би била регистриран според българското законодателство, рискът е един и същ за хотелиерите“, посочи тя.  \r\n„За крайния потребител бе би следвали да има проблем. Всички туристи, които са били в България чрез „Томас кук“ вече са по домовете си. Нашите мобилни екипи следяха ежечасно какво се случва в курортите Златни пясъци и Слънчев бряг, където основно бяха настанени. Техните разходи за престоя им в България до изпращането им по домовете след обявяването на фалита, изцяло са покрити от застрахователите“, добави Ангелкова.  \r\n„След като се случи фалитът на „Томас кук“, стартирахме инициатива и дебат за промяна на законодателството. Предложих в рамките между първо и второ четене на Закона за туризма, който е в Народното събрание, и ако има консенсус от всички заинтересовани страни, да се обърнем към някои от народните представители да внесат промени, така че или да се увеличи лимитът на минималната изискуема сума за застраховка отговорност на туроператорите, или да бъде процент от оборота. За да можем да бъде максимално полезни на потребителя в Националния туристически регистър ние обявяваме застраховките на всеки туроператор. Ще ги направим така, че да се търсят по лимит - да показваме тези, които имат най-висока застраховка. За сведение от 3140 туроператора и турагенти, регистрирани в България, само 18 имат лимит на покритие над 1.4 млн. лв. Над 1100 са с лимит над 25 000 лв.“, допълни Ангелкова. \r\n„Официално сме поискали информация от всички колеги, които са засегнати от фалита на „Томас кук“. Това са почти всички страни. Ние сме поели ангажимент да съдействаме на хотелиерите. Сключването на договорите на хотелиерите с туроператорите са частно-правни отношения. При сключването им всеки е поел условията по сключването на тези договори и риска при настъпване на определени събития. Винаги сме казвали, че в рамките на това, което можем, ще съдействаме. Съгласно българското законодателство няма механизъм, по който да се приспада ДДС. Събираме актуална информация от колегите за това кой как процедира в дадената ситуация по отношение на доставчиците в бизнеса. За да можем да преценим как да действаме. Няма застраховка, която да покрива тези щети за бизнеса. Размерът на щетите е търговка тайна. Всеки хотелиер, който е потърсил съдействие от Министерството на туризма, е заявил щетите си“, заяви министърът.  \r\n„До момента сме представили на бизнеса официално назначените синдици и реда, по който хотелиерите, засегнати от този фалит, следва да предявят своите претенции. Оттам нататък чрез посолството бихме могли да съдействаме за това как да се оформят и подадат тези искове. С туристите от Великобритания има специфични изисквания от местното законодателство. И там сме заявили, че ще съдействаме с насоки и съвети. Фокусирали сме се над капацитета и договорените между хотелиерите и фалиралата компания клиенти за сезон 2020. Имаме поет ангажимент за ръст от 10 - 20% на капацитета за следващото лято. Това би компенсирало изцяло очакваното за капацитета от „Томас кук“, каза още тя.", "date": "2019.10.10", "title": "Министър Николина Ангелкова: Независимо дали е чуждестранен, или български, всеки туроператор има застраховка отговорност, която покрива само щетите за туристите"}
{"url": "http://www.focus-news.net/news/2019/10/10/2706917/pregled-na-osnovnite-temi-v-burgaskiya-pechat.html", "text": "„В Бургас: 20-23 лв. за противогрипна ваксина, на места вече няма“ е водещата новина и тема във вестника  „Черноморски фар“ . „Не се предвижда ново зареждане“ пояснява материалът. Времето за поставянето им е именно сега, тъй като грипът сега очаква да ни атакува най-силно през декември и януари, а на организмът му трябва време, за да изгради имунната защита. „БМФ Порт Бургас“ търси коментарите и препоръките на работниците“ е друга водеща новина в днешното издание. „В подобряване на работната среда и техниката само за последните три години дружеството е инвестирало над 32 млн. лева“ пише още в статията. Концесионерът е поставил 3 кутии за обратна връзка на местата с битово предназначение и в една от работилниците. „Скандинавието и Германия търсят наши готвачи“ четем още от първите страници на ежедневника. „Започна трудовата миграция на Запад на работници от туризма“ е подзаглавието на статията. „Тризвезден хотел в Обервайсбах, малко градче, с 1800 жители и родно място на основателя на педагогическата концепция за детски градини сред природата в природния парк „Трюринговата гора“ търси готвач. Това е само една от многото обяви за работа в областта на ресторантьорството в Германия. „Разкриват осем регионални дирекции на ИА „Автомобилна администрация“ е още една новина във вестника. Правителството одобри предложените от министъра на транспорта, информационните технологии и съобщенията Росен Желязков мерки за подобряване на дейността на агенцията. Предвидените мерки са свързани с издаването на лицензи, контролната и административно-наказателната дейност, както и организирането на изпитите на кандидатите за водачи. „За близо 1 милион лева: Обновяват важно кръгово кръстовище в Приморско“ е друго заглавие в днешното издание.", "date": "2019.10.10", "title": "Преглед на основните теми в бургаския печат"}
{"url": "http://www.focus-news.net/news/2019/10/10/2706912/sbornikat-banitsa-s-lokum-shte-bade-predstaven-v-shumen.html", "text": "На 11 октомври, от 18:00 ч. в Регионална библиотека „Стилиян Чилингиров” гостува Еди Румян с представяне на дебютната си книга – сборникът с разкази „Баница с локум”. Това съобщиха от  библиотеката . Сборникът е отличен със съпътстваща награда от журито в конкурса „Южна пролет 2019” в Хасково, а едноименният разказ в него получава през 2018-та специалната награда на почетното жури в конкурса „Агоп Мелконян”. За книгата на Еди Румян младият литературовед Дарин Тенев казва: „Сборникът на Еди Румян ни среща с радостта от хубавите истории. Това е книга за съвпаденията и разминаванията, за това, което ни разсмива, и това, което ни засяда в гърлото, за обикновените разговори и за нещата, които не могат да се кажат. Неочакваните обрати, живият диалог, преплитането на вероятното и невероятното, детайлите от всекидневието, които изведнъж стават значими – тук е всичко, което прави един разказ увлекателен и запомнящ се.” Еди Румян има публикации в литературните списания „Кръг” и „Granta”, в сайта Свободно поетическо общество, както и в рубриката BINstory на Българското национално радио. Негови разкази са участвали в литературни формати като Писатели без книги, Пощенска кутия за приказки и др.", "date": "2019.10.10", "title": "Сборникът „Баница с локум” ще бъде представен в Шумен"}
{"url": "http://www.focus-news.net/news/2019/10/10/2706913/reuters-italiya-potvardi-vlizaneto-si-v-programata-za-f-35.html", "text": "Министърът на отбраната на Италия Лоренцо Гуерини обяви, че правителството в Рим възнамерява да влезе в инвестиционна програма за изтребителите F-35, предава  Reuters . \r\n„Обновяването на нашия флот е необходимост, която не може да бъде отложена“, заяви в интервю за италианския вестник Il Corriere della Sera членът на управляващата Демократическа партия Герини. „Мога да ви уверя, че участието на Италия в програмата F-35 отговаря на целите за ефективност и ефикасност на военния инструмент“, допълни политикът. \r\nЛуиджи Ди Майо, лидер на управляващото Движение „Пет звезди“, заяви миналата година, че изтребителите F-35 не са приоритет за страната и че участието на страната в програмата трябва да бъде преразгледано през 2019 г. \r\n \r\n Тереза Герова", "date": "2019.10.10", "title": "Reuters: Италия потвърди влизането си в програмата за F-35"}
{"url": "http://www.focus-news.net/news/2019/10/10/2706911/pavel-shopov-ataka-v-deklaratsiyata-na-parlamenta-za-makedoniya-tryabva-da-se-upomene-che-stava-vapros-za-edin-narod-v-dve-darzhavi.html", "text": "В декларацията на парламента трябва да се упомене, че македонската страна и българите смятаме, че става въпрос за един народ в две държави. Това каза народният представител от „Атака“ Павел Шопов по време на дебата за проекта на декларация на Народното събрание за Северна Македония и Албания, предаде репортер на  Агенция „Фокус“ .  „Братя българи, за нас, за мен, Македония не е част от историята. Тя е от настоящето. В тази декларация, ако не бъде вкарано, ако не бъде вмъкнато, упоменато най-важното, тази декларация ще бъде поредното предателство спрямо българската кауза“, каза Шопов.  \r\nДеница КИТАНОВА", "date": "2019.10.10", "title": "Павел Шопов, „Атака“: В декларацията на парламента за Македония трябва да се упомене, че става въпрос за един народ в две държави"}
{"url": "http://www.focus-news.net/news/2019/10/10/2706915/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК .  Температурите варират между 3 и 14 градуса. Във високите части на планините е ветровито. Съоръженията по курортите не работят. За последното денонощие няма регистрирани инциденти с туристи. \r\n \r\nИнформация за обстановката в планините можете да намерите на  . \r\nТелефоните на ПСС са: 02/ 9632000 и 088 1470. \r\nТеодора ПАВЛОВА", "date": "2019.10.10", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/10/2706916/sofiyska-voda-vremenno-shte-prekasne-vodosnabdyavaneto-v-chast-ot-kv-krastova-vada-na-11-oktomvri.html", "text": "На 11 октомври 2019 г. (петък), във връзка с прекъсване на сградно водопроводно отклонение на ул. „Борис Руменов“ кв. „Кръстова вада“ се налага спиране на водоподаването от 10:30  до 15:30 часа на клиентите на „Софийска вода”, живеещи в района на: ул. „Борис Руменов“ от бул. „Черни връх“ до ул. „Сашо Николов – Сладура“, съобщиха от пресцентъра на  дружеството . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Борис Руменов“ №3. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.10.10", "title": "„Софийска вода” временно ще прекъсне водоснабдяването в част от кв. „Кръстова вада“ на 11 октомври"}
{"url": "http://www.focus-news.net/news/2019/10/10/2706905/danas-sarbiya-vuchich-edi-rama-i-zoran-zaev-obsazhdat-premahvane-na-targovskite-barieri-v-novi-sad.html", "text": "Държавният глава на Сърбия Александър Вучич ще се срещне с премиерите на Северна Македония и Албания Зоран Заев и Еди Рама в Нови Сад, пише белградският ежедневник  Danas , като се позовава на съобщение от Президентството на западната ни съседка. \r\nСрещата ще се проведе на крепостта Петроварадин.Вучич обяви по-рано, че ще обсъди с Рама и Заев премахването на бариерите пред свободния поток на стоки и услуги между трите държави. Съгласно думите му, това е „епохална идея“, която е получила „пълното съгласие“ на премиерите на Северна Македония и Албания. \r\n„Разбрахме, че поотделно сме малки и слаби, но ако се обединим по отношение на икономическите свободи, ако излезем като блок пред Европейския съюз и други, вярваме, че нашата роля ще бъде значително по-голяма. Искаме се свържем икономически, като по този начин ще увеличим драматично нивото на инвестициите и ще създадем такава среда, в която бихме имали пълна свобода на движение, трафик и услуги. Това би вдигнало всички нас и затова намерих пълно съгласие от Рама и Заев“, заяви сръбският президент. \r\n \r\n Тереза Герова", "date": "2019.10.10", "title": "Danas (Сърбия): Вучич, Еди Рама и Зоран Заев обсъждат премахване на търговските бариери в Нови Сад"}
{"url": "http://www.focus-news.net/news/2019/10/10/2706920/dvizhenieto-po-pat-ii-11-milkovitsa-somovit-v-oblast-pleven-ot-km-196000-do-km-206000-e-regulirano-v-edna-lenta.html", "text": "Движението по път II-11 Милковица-Сомовит от км 196+000 до км 206+000 е регулирано в една лента до 15 октомври. Tова съобщиха за  Радио „Фокус“  областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 25°и 28°. Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срокът е до 11 октомври. Движението по път III-118, Гулянци – Долна Митрополия в участъка на Победа – Подем от км 8+000 до км 14+000 се осъществява в една лента  поради ремонтни дейности с частично асфалтиране. Срокът е до 11 октомври.Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.10", "title": "Движението по път II-11 Милковица-Сомовит в област Плевен от км 196+000 до км 206+000 е регулирано в една лента"}
{"url": "http://www.focus-news.net/news/2019/10/10/2706922/v-plovdiv-shte-se-provede-kontsert-pod-nadslov-izborat-e-tvoy-zhivey-mechtay-obichay-posveten-na-borbata-s-narkotitsite.html", "text": "В Пловдив ще се проведе концерт под надслов „Изборът е твой – живей, мечтай, обичай!“, посветен на борбата с наркотиците. Това съобщиха за  Радио „Фокус“ – Пловдив  от Общината. Международният ден за борба с наркотиците се отбелязва на 26-ти юни, но на посочената дата проявата беше отменена поради лошите климатични условия. Концертът има за цел да покаже една различна алтернатива за уплътняване на свободното време на хора от различни възрастови групи, чрез ангажираност с изкуство и творчество в областта на музиката и танците. \r\nОрганизатори са Общински съвет по наркотични вещества с Превантивно-информационен център – Пловдив. Участие в кампанията на общинската структура „Не прави днес това, за което ще съжаляваш утре!”. ще вземат фолклорни формации от град Пловдив и областта. За сформиране на музикално – артистичната програма съдейства Димитър Михов от „Ясмина“, която ще се представи на сцената на Военен клуб – Пловдив от 17.00 до 21.00 часа. Със своето участие, изпълнителите ще заявят съпричастност в борбата с наркотичните и Психоактивни вещества и ще кажат „НЕ на наркотиците!”.", "date": "2019.10.10", "title": "В Пловдив ще се проведе концерт под надслов „Изборът е твой – живей, мечтай, обичай!“, посветен на борбата с наркотиците"}
{"url": "http://www.focus-news.net/news/2019/10/10/2706923/dvizhenieto-po-magistrala-hemus-ot-varna-do-ignatievo-se-osashtestvyava-v-avariynata-lenta-zaradi-remont.html", "text": "Частично ограничение е в сила от днес до 12-ти октомври по магистрала „Хемус“ край Варна. В участъка до Игнатиево трафикът се осъществява в изпреварващата и активната ленти, предаде репортер на  Радио „Фокус“ – Варна . Става въпрос за участъка от км 420+000до км 416+000, в посока София. Движението се осъществява в една лента поради ремонтни дейности на асфалтовата настилка. Преминаването е през аварийната лента. Участъкът е сигнализиран с пътни знаци. Също по магистрала „Хемус“, но в отсечката Неофит Рилски – Девня, от км 393+500 до км 400+100, е ограничено движението в платното посока Варна. Поради продължаващите там ремонтни дейности, трафикът се осъществява двупосочно в платното към София. По пътя от Варна към село Кранево все още е в сила ограничение за преминаване на моторни превозни средства с маса над 10 тона. Обходният маршрут е през селата Кичево и Оброчище. \r\n \r\nДиана СТОЕВА", "date": "2019.10.10", "title": "Движението по магистрала „Хемус“ от Варна до Игнатиево се осъществява в аварийната лента заради ремонт"}
{"url": "http://www.focus-news.net/news/2019/10/10/2706919/darzhaven-arhiv-yambol-obyavyava-den-na-otvorenite-vrati-po-povod-denya-na-balgarskite-arhivisti.html", "text": "Държавен архив – Ямбол обявява Ден на отворените врати по повод Деня на българските архивисти. Това съобщиха от  институцията . От 10.00 до 16.00 часа всеки ще може да си припомни времето, когато пишещата машина е важно техническо средство, когато връзката с приятели и близки е възможна предимно чрез стационарния телефон, когато снимките са правени с фотоапарата с лента. \r\n \r\nПрограмата за деня на отворените врати включва още ретро ням филм, прожектиран с автентична стара киномашина и запознаване с използване на Информационната система на държавните архиви.", "date": "2019.10.10", "title": "Държавен архив – Ямбол обявява Ден на отворените врати по повод Деня на българските архивисти"}
{"url": "http://www.focus-news.net/news/2019/10/10/2706924/die-welt-tsentralniyat-savet-na-evreite-povdiga-seriozni-obvineniya-sreshtu-germanskata-politsiya.html", "text": "Председателят на Централния съвет на евреите в Германия повдигна сериозни обвинения срещу полицията за нападението в Хале, провинция Саксония-Анхалт, съобщава националният ежедневник  Die Welt . „Фактът, че синагогата в Хале не беше защитена от полицията на празник като Йом Кипур, е скандален\", каза Йозеф Шустер. „Тази небрежност сега се връща по горчив начин.Само щастливите обстоятелства попречиха на клането. Бруталността на нападението надхвърля всичко, наблюдавано по-рано през последните години и е дълбок шок за всички евреи в Германия\", цитира изданието думите на Шустер. \r\nТой обвинява органите за сигурност в Саксония-Анхалт в сериозно пренебрежение. „Очевидно те не са разбрали предварително за ситуацията там\", подчерта Шустер. За повечето синагоги е обичайно полицейско присъствие навръх празници като Йом Кипур. В Саксония-Анхалт това очевидно не е било спазено. \r\nЗаподозреният за нападението край синагогата в германския град Хале, е публикувал своеобразен „манифест“ по-рано в интернет. PDF документът съдържа снимки на оръжията и боеприпасите, използвани при нападението. Текстът съдържа и расистки коментари, съобщава телевизионният канал. Документът е бил създаден на 1 октомври. \r\nВ сряда бяха нападнати синагога и турски ресторант в Хале (федерална провинция Саксония-Анхалт), при което загинаха двама души. Полицията задържа един мъж.  \r\n \r\n Тереза Герова", "date": "2019.10.10", "title": "Die Welt: Централният съвет на евреите повдига сериозни обвинения срещу германската полиция"}
{"url": "http://www.focus-news.net/news/2019/10/10/2706921/darzhavniyat-arhiv-v-kyustendil-pokazva-evropeyskata-arhitektura-na-grada-v-minaloto.html", "text": "Държавният архив в Кюстендил показва европейската архитектура на града в миналото. Това съобщи за  Радио „Фокус” – Кюстендил  Петър Шейков, началник на Държавен архив – Кюстендил. По думите му инициативата е посветена на Празника на българския архивист. По този повод е обявен Ден на отворените врати. Ще бъдат показани интересни документи на тема „Европейската архитектура на Кюстендил“. началото на инициативата е от 11.00 часа в сградата на Архива – улица „Райна Цанева“ 6. \r\n \r\nВенцеслав ИЛЧЕВ", "date": "2019.10.10", "title": "Държавният архив в Кюстендил показва европейската архитектура на града в миналото"}
{"url": "http://www.focus-news.net/news/2019/10/10/2706926/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври, съобщиха за  Радио „Фокус“ – Велико Търново  от Областно пътно управление. Времето в региона е предимно ясно и слънчево. Настилките са сухи, но в  по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.10.10", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/10/10/2706929/to-vima-gartsiya-mitsotakis-obsadi-s-tusk-turskite-provokatsii-v-regiona.html", "text": "Министър-председателят на Гърция Кириакос Мицотакис обсъди с председателя на Европейския съвет Доналд Туск провокациите на Турция в региона, отбелязва електронното издание на атинския вестник  To Vima . \r\nСпоред изявление на пресслужбата на министър-председателя двамата са обсъдили ключовите въпроси, които ще бъдат обсъдени от Европейския съвет на 17 и 18 октомври. Срещата е проведена в сряда. \r\nБрекзит и последиците от неорганизираното излизане на Обединеното кралство от ЕС, разширяването на Общността към Западните Балкани и отношенията на Брюксел с Турция са били основни теми в дискусиите. Ключово е било обсъждането на турските провокации в Източното Средиземноморие и постоянната финансова подкрепа за Анкара за разрешаване на проблема с миграцията. \r\nПресслужбата на премиера припомня, че Кириакос Мицотакис многократно е подчертавал, че „Гърция е уверена страна, която активно участва във всички големи дебати в Европа и в света“. \r\n \r\n Тереза Герова", "date": "2019.10.10", "title": "To Vima (Гърция): Мицотакис обсъди с Туск турските провокации в региона"}
{"url": "http://www.focus-news.net/news/2019/10/10/2706918/yordan-tsonev-dps-prisaedinyavaneto-na-zapadnite-balkani-kam-es-e-ot-parvostepenno-znachenie-za-mira-stabilnostta-i-sigurnostta-na-nashiya-region.html", "text": "Присъединяването на Западните Балкани към ЕС е от първостепенно значение за мира, стабилността и сигурността на нашия регион. Това каза заместник-председател на  ПГ на ДПС Йордан Цонев  по време на дебатите по декларацията на 44-ото Народно събрание за Северна Македония и Албания, предаде репортер на  Агенция „Фокус“ . „ДПС и ПГ на ДПС ще подкрепи декларацията във връзка с разширяването на ЕС и процеса на стабилизиране и асоцииране на Северна Македония  и Албания. Нещо повече от това, във всичкки документи на ДПС, програми, декларации, ние винаги сме поставяли акцента върху разширяването на ЕС и присъединяването на страните от Западните Балкани. За нас това е въпрос с първостепенно значение за мира, стабилността и сигурността в нашия регион“, каза още Цонев. Той посочи, че няма как в региона да има стабилност, да има мир, сътрудничество и посперитет без присъединяването на държавите от Западните Балкани, в това число и на най-голямата и най-мощна във военно и икономическо отношение държава на Балканите - Турция. \"Ние смятаме, че и там преговорите трябва да продължат, защото сме убедени, че без присъединяването на тази най-голяма държава стабилността на Балканите винаги ще бъде под някакъв въпрос\", допълни още Цонев. той изрази категоричното становище, че подкрепят декларацията и целия процес. \"Нашите представители в ЕП водят доста активна политика в това отношение\", допълни още Йордан Цонев.  \r\nДеница КИТАНОВА", "date": "2019.10.10", "title": "Йордан Цонев, ДПС: Присъединяването на Западните Балкани към ЕС е от първостепенно значение за мира, стабилността и сигурността на нашия регион"}
{"url": "http://www.focus-news.net/news/2019/10/10/2706928/d-r-dimitrina-polimirova-nlkv-ban-zagubenata-onlayn-informatsiya-struva-tolkova-kolkoto-chovek-e-gotov-da-plati-za-neya.html", "text": "Загубената онлайн информация струва толкова, колкото човек е готов да плати за нея. Това каза за сутрешния блок „Добро утро, България“ на  Радио „Фокус“  директорът на Националната лаборатория по компютърна вирусология при Българската академия на науките д-р Димитрина Полимирова. По думите й на ден излизат поне милион вредителски програми, като щетите, нанесени от вируси, криптиращи данни, са огромни. Информационната сигурност вече е актив, който се заплаща и дори влиза в договорните отношения на много от големите организации, допълни тя. „Най-атакуваната компютърна операционна система е Windows, а най-атакуваната мобилна операционна система е Android. Това е естествено, тъй като те са най-популярни. По отношение на вредителските програми най-голям дял заемат така наречените „троянските коне“, но през последните години все по-често се сблъскваме със шифроваща вредителска програма- известна в публичното като криптовирус. Бизнесът с информация се оказва доста успешен и клиентите масово страдат от това“, обясни тя. Д-р Димитрина Полимирова посъветва потребителите за повече мнителност и консервативност при използването на познатите приложения като браузър, както и ограничаване на онлайн плащанията.  \r\nВиктория МЕСРОБОВИЧ-КУВЕНДЖИЕВА", "date": "2019.10.10", "title": "Д-р Димитрина Полимирова, НЛКВ-БАН: Загубената онлайн информация струва толкова, колкото човек е готов да плати за нея"}
{"url": "http://www.focus-news.net/news/2019/10/10/2706925/mestni-izbori-2019-kaloyan-pargov-bsp-v-momenta-predizbornata-kampaniya-navliza-v-reshitelnata-si-faza-a-tezi-izbori-shte-sa-dosta-osporvani-i-naprezhenieto-eskalira.html", "text": "В момента предизборната кампания навлиза в решителната си фаза, а тези избори ще са доста оспорвани и напрежението ескалира. Това каза Калоян Паргов, водач на листата на „БСП за България“ за Столичния общински съвет, в сутрешния блок на телевизия  „Bulgaria on Air“ . „Самият премиер каза, че предизборната кампания ще е кална и ГЕРБ използват всякакъв арсенал от номера, за да могат да убедят избирателите, че те са правилния избор на предстоящите избори. Хвърлянето на всякакви обвинения и намеци, слушайки цялото правителство, че не участва в тази кампания, а всъщност използва актуални проблеми, за да може да натрупа дивидент, е повече от очевидно. В момента предизборната кампания навлиза в решителната си фаза и ще се засилят и обиколките. Дебатите ще започнат още по-усилено между различните кандидати. Виждаме, че тези избори ще са доста оспорвани и напрежението ескалира. Най-важното е да запазим добрия тон и да не си служим с фалшиви новини, защото виждам, че в арсенала на управляващите арсеналът от номера е голям. Това е разбираемо, страхът е да не загубят позициите си и очевидно се върви в тази посока“, посочи Паргов. \r\nПо повод слуховете за упреци, че се БСП се възползват от гражданската кандидатура на Мая Манолова, Паргов заяви: „Онзи ден се събрахме партньорите на Мая Манолова и разговаряхме за разположението ни в кампанията ѝ подкрепата на всеки от нас и такива упреци не чух. Говоря в личен план, когато сме си говорили като партньори“. По думите му всеки един от тези партньори ще се бори за място в Общинския съвет. „Желая успех на всеки от тях. Не е само важно Манолова да стане кмет, но е важно и мнозинството, което ще застане зад нея. От всеки от нас се изисква да даде максимума от себе си и влизайки в Общинския съвет да формираме това мнозинство“, добави той.  \r\n„Най-реалната социология беше направена преди няколко месеца на евроизборите. Имахме 15 000 гласа разлика с ГЕРБ, това е около 3 до 4%. Всеки има право да дава нюанси в надпреварата, но реалният резултат ще видим на 27 октомври.  \r\nНеведнъж съм заявявал, че за БСП София е трудна територия вече 30 години. Неслучайно в момента конструкцията на кампанията на БСП е част от нашия план за промяна на модела на управление в София, защото БСП сама няма как да се справи. Вече 30години въпросът за съюзника е стратегически, който не винаги намира своето решение“, каза още той. \r\n„Г-жа Фандъкова каквото мога, направи до този момент. Оттук нататък ще видим какво ще се случи на 27 октомври. Хората отчитат какво е свършено досека, какво и всички проблеми грешки и очакват нещо различно“, допълни Паргов.", "date": "2019.10.10", "title": "Местни избори 2019: Калоян Паргов, БСП: В момента предизборната кампания навлиза в решителната си фаза, а тези избори ще са доста оспорвани и напрежението ескалира"}
{"url": "http://www.focus-news.net/news/2019/10/10/2706914/bezplatni-profilaktichni-pregledi-za-detsata-1-4-klas-se-provezhdat-v-obshtina-panagyurishte.html", "text": "Около 600 деца от СУ „Нешо Бончев“, ОУ „Проф. Марин Дринов“ и ОУ „20 април“ – от 1 до 4 клас ще бъдат прегледани през октомври от педиатрите на Многопрофилната болница в Панагюрище, съобщиха от  общинската администрация . Инициативата е част от Годишна програма на Общината и е съвместна с лечебното заведение. Целта е ранна диагностика и своевременно лечение на заболяванията в детска възраст и предотвратяване на настъпващите усложнения и хронифицирането им, както и намаляване на броя на хоспитализациите и осигуряване на възможност за лесен достъп до преглед при специалисти. \r\nПрез април бяха прегледани децата от детските градини в селата на община Панагюрище, както и учениците от 1 до 4 клас в училищата в с.Попинци и с.Поибрене.", "date": "2019.10.10", "title": "Безплатни профилактични прегледи за децата 1-4 клас се провеждат в община Панагюрище"}
{"url": "http://www.focus-news.net/news/2019/10/10/2706927/v-peshtera-se-provede-zaklyuchitelnoto-sabitie-za-razprostranenie-na-rezultatite-po-proekt-dve-minuti-i-polovina-do-polunosht-po-programa-erazam.html", "text": "В Пещера се проведе Заключителното събитие за разпространение на резултатите по проект „Две минути и половина до полунощ“ по ключова Дейност 2 „Сътрудничество за иновации и обмен на добри практики“ по програма Еразъм +, съобщиха от  общинската администрация . Срещата бе открита от Зехра Алиш – временно изпълняващ длъжността Кмет на Община Пещера. На срещата присъстваха кмета на община Лудбрег, Република Хърватия, представители на ОУ „Лудбрег“ гр. Лудбрег, Комунална компания „Водовод Кочани“ гр. Кочани, и ОУ „Кръсте Петков Мисирков“ – Оризари, Република Северна Македония, както и партньорите от Регионална енергийна агенция – Пазарджик (РЕАП) и ОУ „Св. Патриарх Евтимий“ гр. Пещера. \r\nСъбитието бе посетено и от много учители, ученици и представители на образованието и неправителствения сектор от трите участващи държави: България, Северна Македония и Хърватия. По време на срещата бяха представени резултатите от проекта и бе награден отборът „BioLife“ от ОУ „ Св. П. Евтимий“ – победител сред отборите от Република България и краен победител в надпреварата между отборите от училищата – партньори по проекта в състав: Цветелина Стоименова, Христо Димов и Ангел Мадин с ръководител Янка Костадинова, старши учител по биология и по информационни технологии. Те представиха резултати от проведен експеримент за влиянието на климатичните промени върху растенията и показаха част от изработените от тях кръстословици, видеоклипове, мисловни карти, електронни постери, електронни книги и други чрез използване на различни уеб-базирани образователни инструменти. С изпълнението на проектните дейности се повишиха знанията, компетенциите и уменията на учениците в училищата-партньори по теми свързани с климатичните промени и се демонстрира необходимостта от използване на възобновяемите енергийни източници в и извън класната стая. Също така, учителите бяха запознати с образователни инструменти WEB 2.0, които включват в себе си широк набор от безплатни онлайн приложения, които могат да бъдат използвани в образователната дейност по различни предмети и различни възрастови групи.", "date": "2019.10.10", "title": "В Пещера се проведе Заключителното събитие за разпространение на резултатите по проект „Две минути и половина до полунощ“ по програма Еразъм +"}
{"url": "http://www.focus-news.net/news/2019/10/10/2706933/speshniyat-tsentar-vav-varna-obnovyava-na-100-avtoparka-si-do-kraya-na-2021-va-godina.html", "text": "До края на 2021-ва година Центърът за спешна медицинска помощ във Варна трябва да обнови на 100 процента наличния автопарк. С пристигането на две нови линейки в началото на месеца, звеното е задоволило едва 27 процента от необходимостта си, обясни в интервю за  Радио „Фокус“ – Варна  директорът на ЦСМП д-р Мая Рашева. По думите й, общо 6 нови линейки е получил Центърът за спешна медицинска помощ във Варна от април досега. Пет от специализираните автомобили са обикновени, а единият е с висока проходимост. Три от новите линейки ще се ползват от екипите във Варна, останалите са разпределени в общините Долни чифлик, Провадия и Дългопол. До края на 2021 година, по програма трябва да бъдат доставени още линейки, обясни още д-р Рашева. Според нея ръководството се стреми да поддържа наличния парк технически. Иначе е необходимо 100 процентова подмяна на старите. Новите автомобили задоволяват 27 процента от необходимостта на спешната помощ във Варна и областта. „Останалите са с доста изминати километри, но освен поддържането им в задоволително състояние, няма друга алтернатива до пристигането на новите автомобили“, обясни д-р Рашева. По думите й, засега Спешният център не страда от липса на кадри благодарение на това, че в града има Медицински университет и през есента, току що дипломиралите се медици проявяват желание да започнат работа. \r\n \r\nДиана СТОЕВА", "date": "2019.10.10", "title": "Спешният център във Варна обновява на 100 % автопарка си до края на 2021-ва година"}
{"url": "http://www.focus-news.net/news/2019/10/10/2706931/mestni-izbori-2019-ivaylo-kalfin-abv-predlagame-raboteshti-evropeyski-praktiki-sazdavane-na-komisiya-po-byudzheta-i-savet-ot-grazhdanski-organizatsii-rabotodateli-i-sindikati-kam-sos.html", "text": "Предлагаме работещи европейски практики: създаване на Комисия по бюджета и Съвет от граждански организации, работодатели и синдикати към СОС. Това каза водачът на софийската листа на АБВ за местните избори Ивайло Калфин в интервю за сутрешния блок на  БНТ . „Искаме да знаем къде отиват парите на софиянци. За по-прозрачен бюджет предлагаме европейска практика: да се направи към СОС Комисия по бюджетен контрол, която след като приключи изпълнението на бюджета и мине одита от Сметната палата, след това да разглежда за какво са харчени средствата, с каква ефективност. Това е практика от Европейския парламент, където съм работил“, добави Калфин. Той обясни, че целта на такава комисия е да има целогодишна дискусия и да излезе наяве къде отиват средствата.  „Това дава публичност на начина, по който се използват парите на хората. Общинският съвет работи с постоянни комисии и това би трябвало да е една от постоянните комисии. И в момента минава отчетът на бюджета. Той минава изключително формално и никой не разбира за какво става въпрос. Такава комисия работи целогодишно. Тя има право да извика кмета, да извика районни кметове, да влезе в дълбочина в общинските поръчки: как се изпълняват, как се изразходват средствата на столичани, дали това, което направено, не би могло да се направи по-ефективно“, каза още водачът на софийската листа на ПП АБВ. \r\nСред другите предложени е създаване на съвет към кмета на столицата, в който да са включени граждански организации, синдикати и работодатели, свързан с ограничаване на злоупотребите, който евентуално веднъж годишно да пише доклад – също европейска практика. „Къде в администрацията и в изразходването на средствата могат да се подобрят нещата така, че да няма изтичане на средства. Всички говорим за електронна община и проследяване на документацията. Това е чудесно, но докато стане, предлагаме да се назначи административен омбудсман, към който всеки софиянец да се обърне и да попита къде са му документите, защото през годините има страшно много преписки, които са изгубени“, посочи още Калфин. Други приоритети, които той набеляза, са изграждането на по-човешка среда. „Градски транспорт, който да е по-удобен и по-предпочитан от личния транспорт, социални заведения навсякъде“, добави още той.", "date": "2019.10.10", "title": "Местни избори 2019: Ивайло Калфин, АБВ: Предлагаме работещи европейски практики: създаване на Комисия по бюджета и Съвет от граждански организации, работодатели и синдикати към СОС"}
{"url": "http://www.focus-news.net/news/2019/10/10/2706935/17-sm-e-nivoto-na-reka-dunav-pri-svishtov.html", "text": "С 1 см. се е повишило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 17 см., а температурата на водата 16.2 градуса. Предимно слънчево ще е и днес времето над българския участък на Дунав. По-значителни увеличения на облачността ще има на запад, където през нощта срещу петък може и да превали. Ще духа до умерен запад-северозападен вятър. Дневните температури ще се повишат и максималните ще бъдат между 21° и 24°.", "date": "2019.10.10", "title": "17 см е нивото на река Дунав при Свищов"}
{"url": "http://www.focus-news.net/news/2019/10/10/2706936/vecher-makedoniya-srabski-mitnichari-predotvratiha-opit-na-balgari-za-kontrabanda-na-zlato-i-alkohol.html", "text": "Сръбските митнически служители предотвратиха опит за контрабанда на повече от един и половина килограма златни бижута и над 90 бутилки уиски и ракия на ГКПП „Градина“, съобщава електронното издание на македонския вестник  „Вечер“ .  \r\nПрестъплението е открито при проверка на „Мерцедес Спринтер“ с български регистрационни табели. Две двойки наши сънародници пътували от България до Германия. Те са обяснили, че отиват в западноевропейската държава за сватба и няма какво да декларират, освен личен багаж. \r\nСлед щателна проверка на превозното средство и багажа митничарите открили няколко кутии с 51 бутилки уиски на популярна марка и над 40 бутилки българска гроздова ракия. По-нататъшното търсене е довело до откриването на недекларирани златни бижута на стойност над 40 000 евро. \r\n \r\n Тереза Герова", "date": "2019.10.10", "title": "„Вечер“ (Македония): Сръбски митничари предотвратиха опит на българи за контрабанда на злато и алкохол"}
{"url": "http://www.focus-news.net/news/2019/10/10/2706932/mestni-izbori-2019-kaloyan-pargov-bsp-da-se-formirat-mestni-byudzheti-v-rayonite-na-sofiya-i-da-se-namali-tezhestta-na-tsentralnata-vlast.html", "text": "Да се формират местни бюджети в районите на София и да се намали тежестта на централната власт за сметка на районите, за да може да сме по-близо до хората. Това става чрез законодателни промени. Това каза Калоян Паргов, водач на листата на „БСП за България“ за Столичния общински съвет, в сутрешния блок на телевизия  „Bulgaria on Air“ . „Говорим по-различен подход за справяне с проблемите. Като говорим за проблемите с пътните настилки 30 години Общината за едни е майка, а за други - мащеха. Две трети от районите на София са с асфалт от социализма, това нормално ли е? За пореден път през тази кампания, част от решенията и предложенията на БСП се подеха от опонентите ни. Фандъкова пак ще влиза в кварталите, след като за 4 години не го направи. Игнатов ще прави децентрализация, но въпросът е да обясним как ще я направим. Тя може да стане чрез законодателни промени, за което говорим от 20 години“, посочи Паргов. По думите му трябва административното деление по райони в София да се намали от 24 на 12. „Да се формират местни бюджети в тези райони и да се намали тежестта на централната власт за сметка на районите, за да може да сме по-близо до хората. Това става чрез законодателни промени. Трябва и мнозинство в парламента. Това може да се случи като местните данъци и такси, които плащаме в районите ни в определен процент да остават и да се планират за тези райони. Било то за дупки, градинки и благоустройство. Важно е не само да направим нещо, но и да го поддържаме“, каза още той. \r\n„Като говорим за нови лица Фандъкова каза, че сега почиства част от хората от Общината и налага нови лица, но какво прави тя 10 години? Излиза, че тя е параван. При нас листата е доста подмладена. Това е не само за София, но и за цялата страна. Трябва да има и приемственост. Новите лица трябва да работят с хора, които имат опит в общинската политика. Местната власт и общинската политика не е нещо лесно. Говорим за експертиза и задълбаване в различни проблеми, в които трябва да имаш определена компетентност“, коментира Паргов. По думите му промяната в модела не става само с лица, а с манталитет в начина на работа и начина на мислене. \r\n„Който иска политическа промяна на модела, да подкрепи Мая Манолова в тези местни избори, защото тя е символа на промяната с целия политически спектър от граждани и да подкрепи едно мнозинство, което да даде възможност за тази промяна на новия кмет“, посочи Паргов.", "date": "2019.10.10", "title": "Местни избори 2019: Калоян Паргов, БСП: Да се формират местни бюджети в районите на София и да се намали тежестта на централната власт"}
{"url": "http://www.focus-news.net/news/2019/10/10/2706934/zatvoren-za-dvizhenie-e-uchastak-ot-ulitsa-vasil-levski-vav-veliko-tarnovo.html", "text": "Временна организация на движението е въведена в старата столица. Причината е провеждане на шествие в рамките на Национални дни за учене през целия живот, съобщават от пресцентъра на  община Велико Търново . До 10:15 часа или до приключване на събитието за движение ще бъдат затворени улиците „Васил Левски“ от Студентски стол № 2 до сградата на община Велико Търново, ул. „Христо Ботев“, ул. „Александър Стамболийски“ до Стамболов мост.", "date": "2019.10.10", "title": "Затворен за движение е участък от улица „Васил Левски“ във Велико Търново"}
{"url": "http://www.focus-news.net/news/2019/10/10/2706930/dzhema-grozdanova-gerb-pozitsiyata-ni-za-makedoniya-i-albaniya-e-napisana-sas-samochuvstvie-koeto-tryabva-da-ni-govori-che-demonstrirame-natsionalno-dostoynstvo.html", "text": "Позицията ни за Македония и Албания е написана със самочувствие , което трябва да ни говори, че демонстрираме национално достойнство. Това каза председателят на Външна комисия и депутат от ГЕРБ Джема Грозданова по време на дебатите по декларацията на 44-ото Народно събрание за Северна Македония и Албания, предаде репортер на  Агенция \"Фокус\" . Според нея е възможно двете държави Албания и Македония да се разглеждат в пакет, но и поотделно. По думите й шансовете за Северна Македония са по-големи. \"Самочувствието, което се вижда в тази рамкова позиция трябва да ни говори, че демонстрираме национално достойнство, което уважаеми \"Обединени патриоти\" смятам, че е ваша цел. Призовавам ви да не правим импровизации, а да се придържаме към това, по което дълго време работихме\", каза още Джема Грозданова. Тя посочи, че досега не е приемана такава позиция. Председателят на външна комисия каза всичко това, тъй като депутатът от БСП Валери Жаблянов и представители на НФСБ възразиха, че не са запознати с декларацията и поискаха почивка.  \r\n\"Не исках да влизам в хронологията на предложенията за тази декларация и въобще в целия процес по нейната работа. Мислех, че вчера сме се уговорили, разбрали, съгласили. Стигнали до обща позиция след като МС прие една от най-добрите си рамкови позиции до момента по външнополитически въпроси, която не можахме да издържим на напрежението, че все пак ни гледат по телевизора и стигнахме до тази разправия. Няма как да не се спомене, че този процес на работа по този документ започна миналата седмица в понеделник, когато се събрахме представители на всички парламентарни групи\", каза още Джема Грозданова. Тя посочи, че Министерство на външните работи е представило проекта на рамкова позиция, като е била разпространена тази позиция с официални писма. \"След това в понеделник около 15.00 ч. беше разпространено от мен проекта на декларация по всички пощи. Искахме тази декларация да бъде приета вчера сутринта преди Министерски съвет, защото това е логиката на парламентаризма. Не можахме да се разберем във времето, защото политическите групи искаха да направят предложения. Събрахме се вчера сутринта на Председателски съвет и решихме, че ще се правят предложения и ще се консултират в рамките на председатели на групи, техни представители и членове на Комисията по външна политика. Дойдоха предложения. Благодаря на групата на \"БСП за България\" за предолженията, които направи, на \"Обединени патриоти\", в частност на ВМРО. Вчера сутринта на председателски съвет НФСБ присъства, но се оказа, че не са чели рамковата позиция. Имате време да я прочетете. Вчера всичко това беше подкрепено, за да може днес да направим така, че най-накрая да излезем с една ясна категорична позиция по тема, по която много от нас сме ангажирани. Някои хора са твърде обсебени от тази тема, други не са, но темата е важна за България. За мен е неприятно, че все още в международните европейски документи се цитира основно срещата на върха в Солун от 2003 г\", каза още Грозданова. Според нея срещата в София трябва да влезе в историята.\"Искам българската роля в целия този процес да се цитира\", каза още Джема Грозаданова.  \r\nДеница КИТАНОВА", "date": "2019.10.10", "title": "Джема Грозданова, ГЕРБ: Позицията ни за Македония и Албания е написана със самочувствие, което трябва да ни говори, че демонстрираме национално достойнство"}
{"url": "http://www.focus-news.net/news/2019/10/10/2706943/31-godishen-mazh-e-zadarzhan-za-dve-telefonni-izmami-v-oblast-razgrad.html", "text": "31-годишен мъж е задържан за две телефонни измами. Това съобщиха от  ОДМВР - Разград . Двете измами са разкрити от криминалисти от РУ - Исперих и РУ - Кубрат. Едната е извършена на 7 септември, когато 80-годишна жена от село Малък Поровец е подведена да „помага на полицията“ в акция по залавяне на телефонни измамници. Тя оставя 2770 лв. и 15 грама златни накити в платнена торба пред входа на детската градина в селото. В хода на образуваното досъдебно производство е установено, че извършител на деянието е 31-годишен мъж от Главиница, област Силистра, криминално проявен и осъждан. На 15 септември същото лице заедно с 61-годишен съучастник от Главиница въвеждат в заблуждение 76-годишна жена от Кубрат. Нанесената щета на втората потърпевша е в размер на 3 000 лв. Криминално проявеният мъж е задържан в РУ - Исперих.", "date": "2019.10.10", "title": "31-годишен мъж е задържан за две телефонни измами в област Разград"}
{"url": "http://www.focus-news.net/news/2019/10/10/2706940/mestni-izbori-2019-kaloyan-pargov-bsp-tselta-ni-za-izborite-e-da-povishim-prisastvieto-si-v-mestnata-vlast-sas-100-protsentovo-uvelichenie-na-kmetovete.html", "text": "Поставили сме си за цел да повишим присъствието си в местната власт със 100-процентово увеличение на кметовете, 30-40% увеличение на присъствието в местните общински съвети. Това каза Калоян Паргов, водач на листата на „БСП за България“ за Столичния общински съвет, в сутрешния блок на телевизия  „Bulgaria on Air“ . „След най-ниския резултат, който констатирахме през 2015 г., пак има различни нюанси, но идеята ни е да се върнем в мача. Навсякъде играем максимално мобилизирани. Благодаря и на младежите, които участват изключително активно в тази кампания по различните места. Поставили сме си за цел да повишим присъствието си в местната власт със 100-процентово увеличение на кметовете, 30 - 40% увеличение на присъствието в местните общински съвети. За областните градове със сигурност 2-3 и повече представители“, каза още той.  \r\nПо думите му основната им цел е максимално добро представяне на тези избори и постигане на набелязаните цели. „За София амбицията ни е доста голяма. Стремим се към присъствие и в районите с кметове, минимум двойно увеличение на присъствието в Общинския съвет, както и участие във формирането на новото мнозинство на новия кмет. С всички партньори, които заставаме зад Мая Манолова, ще направим всичко възможно това да се случи след 27 октомври и 3 ноември“, заяви той.  \r\nПо темата за проблемите в столицата Паргов заяви: „Топлофикация“ е на ръба на фалит. Тя потребява една трета от природния газ в страната. Тя е предприятие с критична важност за България и отношение в енергетиката и ако нещо се случи с него, ще има срив в енергетиката“. По думите му отговорността към „Топлофикация“ е голяма и тя е на всички. „Миналата година предложихме на Общинския съвет да се направи технологичен и финансов одит и колегите приеха да се случи това, защото предприятието гони 1 млрд. задължения. Имаме и необходимост от инвестиции за нова инсталация, която да направи по-ефективно производството на ток и топлоенергия. Не в съотношението 4 към едно като сега, а едно към едно. Имаме нужда от модел, който да даде възможност „Топлофикация“ да съществува, а това е свързано с нашата идея от 2013 г. за външен мениджмънт на компания, която да има опит в това. Не става дума за приватизация или концесия“, посочи Паргов.", "date": "2019.10.10", "title": "Местни избори 2019: Калоян Паргов, БСП: Целта ни за изборите е да повишим присъствието си в местната власт със 100-процентово увеличение на кметовете"}
{"url": "http://www.focus-news.net/news/2019/10/10/2706937/valeri-simeonov-nfsb-tryabva-da-poiskame-vazstanovyavane-na-voennite-ni-grobishta-v-makedoniya-za-koito-bozhidar-dimitrov-i-krasimir-uzunov-zhertvaha-zhizneniya-si-pat.html", "text": "Задължително трябва в декларацията да се иска възстановяване на българските военни гробища в Македония, за които Божидар Димитров и Красимир Узунов  жертваха жизнения си път. Това каза лидерът на НФСБ Валери Симеонов по време на дебатите по декларацията на 44-ото Народно събрание за Северна Македония и Албания, предаде репортер на  Агенция \"Фокус\" . Той изрази несъгласие с Джема Грозданова, че едва ли не парламентът трябва да бъде един механичен печат на предварително договорени текстове. \"Смисълът на парламента е да се обсъждат всички решения, които ще бъдат взети, свободно, прозрачно и да се изразява мнението даже на някои хора, които не са съгласни. В случая ние подкрепяме този документ като една много сериозна и решителна крачка за разлика от всички други документи.По отношение на конкретния текст смятаме, че има два пропуска. Говоря от името на НФСБ, но тези два пропуска са съществени. Финалният текст след първа точка се казва, че \"44-ото НС призовава настоящото и всяко следващо правителство и всички български институции да следят стриктно за изпълнението на настоящата декларация\". Мисля, че правителството не е партньор на парламента, а е длъжно да изпълнява неговите решения. Така че тук думата призовава, трябва да бъде задължава\", каза Симеонов.  Той попита къде е текстът  в рамковата позиция на правителстовто и в декларацията, който да задължава Македонската държава да съдейства за възстановяване на българските военни гробища и паметници. \"Не видях такъв текст. Не би ли трябвало да има според вас? Костите на моя дядо е неизвестно къде са. Може би и на вашите. Двама човека си жертваха целия живот, целия жизнен път - Божидар Димитров и Красимир Узунов да възстановяват български гробища и паметници. Мисля, че такъв текст трябва задължително да присъства\", каза още Симеонов.  \r\nДеница КИТАНОВА", "date": "2019.10.10", "title": "Валери Симеонов, НФСБ: Трябва да поискаме възстановяване на военните ни гробища в Македония, за които Божидар Димитров и Красимир Узунов жертваха жизнения си път"}
{"url": "http://www.focus-news.net/news/2019/10/10/2706938/postanovkata-lazhata-shte-bade-predstavena-v-teatara-v-kyustendil.html", "text": "Постановката  „Лъжата” ще бъде представена в театъра в Кюстендил. Това съобщиха за  Радио „Фокус” – Кюстендил  от културният институт. Постановката ще започне от 19.30 часа. Тя е гостуващ спектакъл на Театрална къща „Вива Арте“. Пиесата е на Флориан Зелер, преводът е дело на Снежина Русинова-Здравкова, а самата постановка е на  Борислав Чакринов. В спектакъла участват Асен Блатечки, Койна Русева, Стефан Иванов, Милена Маркова. Със своята игра те ще понесат зрителите във вихрушка от лъжи, полуистина и много смях. \r\n \r\nВенцеслав ИЛЧЕВ", "date": "2019.10.10", "title": "Постановката „Лъжата” ще бъде представена в театъра в Кюстендил"}
{"url": "http://www.focus-news.net/news/2019/10/10/2706941/sofiyska-okrazhna-prokuratura-zadarzha-tri-litsa-za-darzhane-na-narkotichni-veshtestva-s-tsel-razprostranenie.html", "text": "Вчера след съвместна акция на служители от ОДМВР - София и Районно управление Ботевград, Окръжна прокуратура - София задържа двама мъже с инициали М.М. и А.Д. и една жена с инициали С.Й. Това съобщиха от пресцентъра на  Апелативна прокуратура - София . Те са привлечени в качеството на обвиняеми за това, че в периода от неустановена дата до 8 октомври 2019 г., в двора на бетонов възел, находящ се в с. Скравена, област Софийска, в съучастие като съизвършители, държали с цел разпространение високо рисково наркотично вещество – коноп. \r\nТримата са обвинени и за това, че в периода от неустановена дата до 08.10.2019 г., в двора на бетонов възел в с. Скравена, в съучастие като съизвършители, засявали и отглеждали растения от рода на конопа – над 3500 стръка.  \r\nПлощта, върху която засявали, е около 2 декара и оборудвана за отглеждане на растения от рода на конопа.  \r\nОбвиняемите са задържани за срок до 72 часа.  \r\nРазследването по делото продължава.", "date": "2019.10.10", "title": "Софийска окръжна прокуратура задържа три лица за държане на наркотични вещества с цел разпространение"}
{"url": "http://www.focus-news.net/news/2019/10/10/2706946/zemetresenie-s-magnitud-28-po-rihter-e-registrirano-kray-dragoman.html", "text": "Земетресение с магнитуд 2,8 по Рихтер край Драгоман е регистрирано в нощта. Това сочи справка на сайта на  Националния институт по геофизика, геодезия и география към Българската академия на науките (БАН) . Земният трус е усетен в 00:29 ч. с епицентър на 12 км западно от Драгоман и на 52 км северозападно от София, с дълбочина 5 км. Няма данни земетресението да е усетено от гражданите.", "date": "2019.10.10", "title": "Земетресение с магнитуд 2,8 по Рихтер е регистрирано край Драгоман"}
{"url": "http://www.focus-news.net/news/2019/10/10/2706942/nevelina-stoyneva-bchk-uchenitsite-prekarvat-nay-mnogo-vreme-v-uchilishte-i-tryabva-da-se-predpriemat-merki-v-zashtita-ot-nasilie-v-uchilishtnata-strana.html", "text": "Учениците показват, че имат предвид като агресия вербалната, а като основна форма - взимането на лични вещи, висок е процентът на изолирането в училището. Това каза на дискусионен форум „Форми за превенция на агресията в училище“ гл.експерт по управление на проекти и планиране в столична дирекция на БЧК, предаде репортер на  Агенция „Фокус“ . Невелина Стойнева подчерта, че повечето ученици показват, че са забелязали насилие на улицата и в училище. „Учениците прекарват най-много време в училище и трябва да се предприемат мерки в защита от насилие в училищната страна. Голяма част от учениците са отбелязали, че виждат насилие в медиите, като под медии се има предвид цялата информация, която ги залива“, каза още тя. „Масово като отговор учениците показват, че имат предвид като агресия вербалната. Обидата за тях е нещо тривиално и никой не осъзнава, че е част от този цикъл – жертва и агресор. Трябва да се работи по ограничаване на вербалната агресия“, уточни Стойнева. Тя обясни, че основно като форма на агресия учениците са показали взимането на лични вещи. „Висок е процентът на изолирането. Според учениците най-често агресивни прояви има в училищата, разбира се, не малък процент е в класната стая и в района на училището. 44% показват, че извън оградата на училището се случват проявите на агресия“, обясни още резултатите от проучването Стойнева. Тя обясни, че момчетата твърдят, че момичетата са по-голям агресор, а момичетата твърдят, че са момчета. „Процентът на прояви на насилие от страна на момичета – 65%. За тях е изразена по-силно вербална агресия, но в разговор с психолози се оказва, че все повече момичета проявяват физическа агресия и проявяват мъжки качества.  78% са отбелязали, че са били обект на агресия, което означава, че разбират проявите на агресия. Но в останалия процент влизат и ученици, които не желаят да признаят, че са жертви на насилие или не могат да разграничат агресивно поведение“, обясни тя. Стойнева обясни, че са успели  да обхванат около 500 ученика от шест различни училища в 11 паралелки. Тя допълни, че са се включили около 30 доброволци като допълни, че предстоят училищните събития, които очакваме с интереса от училищата. „Анализът се проведе по време на часове по толерантност. Общо анкетирани 179 ученика. Обхваща ученици от 13 до 19 години - 94 момичета спрямо 85 момчета. Целият ни проект ще приключи на 14 ноември с „Фестивал на толерантността“, каза още тя .", "date": "2019.10.10", "title": "Невелина Стойнева, БЧК: Учениците прекарват най-много време в училище и трябва да се предприемат мерки в защита от насилие в училищната страна"}
{"url": "http://www.focus-news.net/news/2019/10/10/2706944/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.10.10", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/10/10/2706949/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министър-председателят на Гърция Кириакос Мицотакис обсъди с председателя на Европейския съвет Доналд Туск провокациите на Турция в региона, отбелязва електронното издание на атинския вестник  To Vima . \r\nСпоред изявление на пресслужбата на министър-председателя двамата са обсъдили ключовите въпроси, които ще бъдат обсъдени от Европейския съвет на 17 и 18 октомври. Срещата е проведена в сряда. \r\nБрекзит и последиците от неорганизираното излизане на Обединеното кралство от ЕС, разширяването на Общността към Западните Балкани и отношенията на Брюксел с Турция са били основни теми в дискусиите. Ключово е било обсъждането на турските провокации в Източното Средиземноморие и постоянната финансова подкрепа за Анкара за разрешаване на проблема с миграцията. \r\nПресслужбата на премиера припомня, че Кириакос Мицотакис многократно е подчертавал, че „Гърция е уверена страна, която активно участва във всички големи дебати в Европа и в света“. \r\n*** \r\n \r\n  Сръбските митнически служители предотвратиха опит за контрабанда на повече от един и половина килограма златни бижута и над 90 бутилки уиски и ракия на ГКПП „Градина“, съобщава електронното издание на македонския вестник  „Вечер“ .  \r\nПрестъплението е открито при проверка на „Мерцедес Спринтер“ с български регистрационни табели. Две двойки наши сънародници пътували от България до Германия. Те са обяснили, че отиват в западноевропейската държава за сватба и няма какво да декларират, освен личен багаж. \r\nСлед щателна проверка на превозното средство и багажа митничарите открили няколко кутии с 51 бутилки уиски на популярна марка и над 40 бутилки българска гроздова ракия. По-нататъшното търсене е довело до откриването на недекларирани златни бижута на стойност над 40 000 евро. \r\n*** \r\n \r\n  Държавният глава на Сърбия Александър Вучич ще се срещне с премиерите на Северна Македония и Албания Зоран Заев и Еди Рама в Нови Сад, пише белградският ежедневник  Danas , като се позовава на съобщение от Президентството на западната ни съседка. \r\nСрещата ще се проведе на крепостта Петроварадин.Вучич обяви по-рано, че ще обсъди с Рама и Заев премахването на бариерите пред свободния поток на стоки и услуги между трите държави. Съгласно думите му, това е „епохална идея“, която е получила „пълното съгласие“ на премиерите на Северна Македония и Албания. \r\n„Разбрахме, че поотделно сме малки и слаби, но ако се обединим по отношение на икономическите свободи, ако излезем като блок пред Европейския съюз и други, вярваме, че нашата роля ще бъде значително по-голяма. Искаме се свържем икономически, като по този начин ще увеличим драматично нивото на инвестициите и ще създадем такава среда, в която бихме имали пълна свобода на движение, трафик и услуги. Това би вдигнало всички нас и затова намерих пълно съгласие от Рама и Заев“, заяви сръбският президент. \r\n*** \r\n \r\n  „Демократичната лига на Косово“ (ДЛК) се е договорила за съставянето на коалиция с движение „Самоопределение“, като в рамките на деня ще бъде проведена среща с лидера на партията Иса Мустафа и водещия й кандидат Вьоса Османи, съобщава електронното издание на прищинския ежедневник  Gazeta Expess . \r\n„По принцип те се съгласиха на коалиция с нас“, обяви Курти пред местни медии. на ЛДК и кандидатка на ЛДК г-жа Вьоса Османи ”, каза Курти в албанския клан. \r\nСъгласно думите му, разпределението на постовете в бъдещото правителството няма да бъде обсъждано, тъй като според Курти Конституционният съд на Косово ясно е обяснил, че зависи от победителя в изборите да сформира и управлява правителството. \r\n„Няма нищо спорно... По решение на Конституционния съд или „Самоопределение“ ще ръководи правителството, или отново отиваме на нови избори“, подчерта Курти. \r\nОсвен това той добави, че ДЛК отдавна е дала съгласие с опозицията и сега ще продължат дискусиите за формиране на съвместно правителство. „ДЛК и „Самоопределение“ не са труден брак, както изглежда. От година и половина имахме много добро опозиционно сътрудничество. И сега, когато имаме решението на хората, то е и задължително, и рационално“, коментира Курти, като допълни, че преговорите „ще започнат с програмата и проектите, а след това с отговорностите и позициите“.  \r\n***", "date": "2019.10.10", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/10/2706945/6-mesechno-bebe-e-namereno-izostaveno-na-stalbishte-v-blok-v-zhk-lyulin.html", "text": "6-месечно бебе е намерено изоставено на стълбище в блок в столичния ж.к. „Люлин“. Това съобщиха от пресцентъра на  МВР . Сигналът е подаден около 21.00 часа снощи в столичната полицията. Съобщено е за изоставено 6-месечно момченце, намерено на стълбищна площадка в блок в ж.к. „Люлин“. Пристигналите на място полицейски служители осъществили връзка със социални служители и предприели издирване на родителите. Детето е в добро здравословно състояние, настанено е в Дом за медико-социални грижи. По-късно полицаи от Девето РУ - СДВР издирили родителите на бебето – майката, на 24 години, и бащата – на 28 години, които са задържани в районното управление. Образувано е досъдебно производство, уведомен е прокурор,. Предстои изясняване на обстоятелствата по случая.", "date": "2019.10.10", "title": "6-месечно бебе е намерено изоставено на стълбище в блок в ж.к. „Люлин“"}
{"url": "http://www.focus-news.net/news/2019/10/10/2706947/izlozhbata-az-uvazhavam-sveta-na-drugite-shte-bade-otkrita-v-regionalniya-istoricheski-muzey-v-blagoevgrad.html", "text": "Изложбата „Аз уважавам света на другите“ ще бъде открита в Регионален исторически музей – Благоевград. Това съобщиха за  Радио „Фокус“ – Пирин  от музея. Това ще се случи в 17.00 часа в зала „Временни изложби“. Самата експозиция е десета от поредицата „Ангелина и приятели“. В нея ще се включат 26 художници от Благоевград, Кюстендил и Перник. \r\nЛивия НИНОВА", "date": "2019.10.10", "title": "Изложбата „Аз уважавам света на другите“ ще бъде открита в Регионалния исторически музей в Благоевград"}
{"url": "http://www.focus-news.net/news/2019/10/10/2706939/mayk-pompeo-sasht-ne-sa-davali-na-turtsiya-zelena-svetlina-da-nahlue-v-siriya.html", "text": "Държавният секретар на САЩ Майк Помпео защити оттеглянето на администрацията на президента Доналд Тръмп на военната подкрепа за кюрдските сили в Сирия, в момент, в който Турция нахлу в северната част на страната, за да изтласка кюрдските милиции. Първият дипломат на Вашингтон обаче бе категоричен, че САЩ не са давали „зелена светлина“ за третата по ред военна операция на Анкара в страната, съобщава  Politico  в европейската си редакция. \r\nВ неделя президентът на САЩ Доналд Тръмп обяви изтегляне на американските сили от Североизточна Сирия след телефонен разговор с турския си колега Реджеп Тайип Ердоган, което фактически излага кюрдските съюзници на САЩ на агресия от страна на Турция и „Ислямска държава“. Турция започна въздушни удари по Североизточна Сирия в сряда, като предизвика критиката на европейските правителства и на Конгреса на САЩ.  \r\nНо Помпео отрече администрацията да е разрешила на Турция да провежда военна операция, заявявайки: „САЩ не са дали „зелена светлина“ на Турция“ за провеждането й. Все пак,  допълни Помпео, Турция има „законово право да се погрижи за сигурността“, добавяйки, че САЩ подкрепят Анкара в опитите й за предотвратяване на насилието. Той също така даде да се разбере, че приоритетът е защитата на САЩ от тероризъм, въпреки че това може да бъде с цената на защитата на ръководените от кюрдите Сирийски демократични сили (СДС), лоялни съюзници на САЩ в борбата срещу „Ислямска държава“. \r\nПомпео поясни, че оттеглянето на американските войници от района на турската операция е сцел тяхната защита.   \r\nВ понеделник Тръмп обеща „напълно да унищожа и залича икономиката на Турция\", ако Анкара направи нещо, което според него е „извън границите\".  \r\n \r\n Тереза Герова", "date": "2019.10.10", "title": "Майк Помпео: САЩ не са давали на Турция „зелена светлина“ да нахлуе в Сирия"}
{"url": "http://www.focus-news.net/news/2019/10/10/2706948/ivan-nikolov-kits-bosilegrad-za-da-se-reshat-chast-ot-problemite-na-balgarite-v-bosilegrad-tryabva-da-ima-politicheska-volya-i-ot-dvete-strani.html", "text": "За да се решат част от проблемите на българите в Босилеград трябва да има политическа воля и от двете страни - дали комисия, дали споразумение, това вече е въпрос на технология. Не съм сигурен, че има политическа воля да се реши проблемът, защото България и Сърбия като че ли говорят на два различни езика. Това каза председателят на Културно-информационен център „Босилеград” Иван Николов в интервю за  Агенция „Фокус“  във връзка с приемната на българския омбудсман Диана Ковачева и сръбския ѝ колега Зоран Пашалич в града. „Докато в България се говори с една европейска реторика, в Сърбия виждаме, че управляващите принадлежат към един доста консервативен национализъм, който в изтеклите 100 години успя да доведе българското малцинство в една незначителна цифра и явно няма да спре този процес. Босилеград и околните села вече са с под 5 хиляди жители“, подчерта Николов.  По думите му казусът с липсата на предучилищно образование на български език и липса на помощни материали за учебниците по география и история трябва да се реши в рамките на република Сърбия. „Ние не можем да мислим за учебници от България, защото учебната програма е една и задължителна за всички граждани на Сърбия. Това подразбира да се преведат сръбските учебници на български език и освен това има 30% от учебните програми, които са посветени на проблемите на малцинствата, което също изисква допълнителни часове и материали. Това трябва да се реши в рамките на споразумението между двете министерства за образованието и с политическата воля на управляващата партия в Сърбия“,  заяви той. Според него последните 20 години се чуват само обещания. По думите на Николов предучилищно образование е изключително чувствителен период във възпитанието, когато се оформя мисловния процес на детето, и когато се усвояват основните понятия. „Ако в тази крехка възраст вие успеете да вкарате мисловния процес, комуникацията, преподаването на сръбски език, това са едни трайни увреждания в съзнанието на децата, които после трудно могат да бъдат овладени. Когато стане на по-зряла връзка човекът започва да си задава въпроси. Това е изключително опасен период от времето, защото именно тогава се защитава националната идентичност на малцинството“, допълни той. \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.10", "title": "Иван Николов, КИЦ-Босилеград: За да се решат част от проблемите на българите в Босилеград трябва да има политическа воля и от двете страни"}
{"url": "http://www.focus-news.net/news/2019/10/10/2706955/the-times-kremal-klasifitsira-chlenovete-na-ekipa-na-aleksey-navalni-kato-chuzhdestranni-agenti.html", "text": "Министерството на правосъдието на Руската федерация класифицира членовете на антикорупционна организация, ръководена от Алексей Навален, като „чуждестранни агенти, което означава, че финансите й ще бъдат подложени на по-голям държавен контрол, отбелязва британският вестник  The Times . \r\nБазираният в Москва „Фонд за борба с корупцията“ (ФБК) публикува разследвания за корупционни схеми на високо ниво, включително в рамките на вътрешния кръг на президента Владимир Путин. Активистите му помогнаха за воденето на опозиционни протести през юли и август. \r\nОпределянето на членовете й като „чуждестранни агенти“ означава, че ФБК ще подлежи на по-чести финансови одити. Според Путин активистите на опозицията са платени от западните страни с цел дестабилизиране на Русия. \r\nНавални осъди решението като политически мотивирано. „ФБК никога не е получавала и копейка чужди пари. Министерството на правосъдието действа незаконно и по преките нареждания на Путин, това е ясно“. ФБК твърди, че е получила 58 милиона рубли (730 000 британски лири) от дарения от руски граждани миналата година. \r\nСъгласно законодателството, одобрено от Путин през 2012 г., нестопанските организации, които получават чуждестранно финансиране и се занимават с политическа дейност, биват декларирани като чуждестранни агенти. Редица правозащитни групи бяха принудени да закрият или да преустановят дейността си, за да не нарушават спорния закон. \r\nРешението на Министерството на правосъдието идва месец, след като Навални настоя за кампания за тактическо гласуване по време на изборите за общински съвет в Москва, която допринесе за това управляващата партия „Обединена Русия\" да загуби повече от една трета от местата си. \r\n \r\n Тереза Герова", "date": "2019.10.10", "title": "The Times: Кремъл класифицира членовете на екипа на Алексей Навални като „чуждестранни агенти“"}
{"url": "http://www.focus-news.net/news/2019/10/10/2706951/sdvr-shte-dade-brifing-vav-vrazka-s-namerenoto-bebe-v-zhk-lyulin.html", "text": "СДВР ще даде брифинг във връзка с намереното бебе в жк. „Люлин“. Това съобщиха от пресцентъра на  МВР . Брифингът ще се състои от 11.30 часа в сградата на столичната дирекция на ул. „Антим I“ 5. Ще участват представители на СДВР, които ще дадат кратка информация за предприетите действия след сигнала за изоставеното бебе.", "date": "2019.10.10", "title": "СДВР ще даде брифинг във връзка с намереното бебе в жк. „Люлин“"}
{"url": "http://www.focus-news.net/news/2019/10/10/2706950/nevelina-stoyneva-bchk-edno-ot-resheniyata-sreshtu-nasilieto-e-da-se-nasochat-uchenitsite-kam-izvanklasni-deynosti-sport-dobrovolchestvo.html", "text": "Едно от решенията срещу насилието е да се насочат учениците към извънкласни дейности, спорт, доброволчество. Това каза на дискусионен форум „Форми за превенция на агресията в училище“ гл.експерт по управление на проекти и планиране в столична дирекция на БЧК Невелина Стойнева, предаде репортер на  Агенция „Фокус“ . „В среден курс ситуативни са половината от конфликтите. С възрастта те се задълбочават и изострят. Повечето от половината сблъсъци, 54,3%, не се разрешават, а се превръщат в хронични и пряко влияят на бъдещите отношения на групата и класа. При учениците до 14 години преобладава вербалната над физическата агресия“, каза Стойнева. Тя подчерта, че териториалното разпределение не оказва влияние върху агресивните прояви в училищната среда. Стойнева обясни, че според анкетираните ученици учителите се възприемат като фактор, който първи трябва да реагира на агресивни прояви. Според резултатите от анкетата ключова роля при предотвратяването или възникването на агресивни прояви има приятелския кръг. „По-голяма част от учениците подражават на поведенчески модели и няма формирани умения за разрешаване на конфликти. Има неумение за преценка на последствията от действията, липса на толерантност към другите, недостатъчни са и уменията за общуване без агресия“, каза още Стойнева.  \r\nТеодора ПАТРОНОВА", "date": "2019.10.10", "title": "Невелина Стойнева, БЧК: Едно от решенията срещу насилието е да се насочат учениците към извънкласни дейности, спорт, доброволчество"}
{"url": "http://www.focus-news.net/news/2019/10/10/2706952/mazh-e-zadarzhan-v-shumen-za-opit-da-iztegli-10-000-leva-s-falshivi-dokumenti.html", "text": "Мъж е задържан в Шумен за опит да изтегли 10 000 лева с фалшиви документи. Това съобщиха от  ОДМВР - Шумен . Служители от сектор „Противодействие на икономическата престъпност“ са задържали мъжа. Мъжът бил забелязан от служители на сектора в следобедните часове на гише в клон на банка в центъра на Шумен. Предприети били действия за установяване на самоличността му и били прегледани всички документи, представени пред служител на банката за усвояване на кредит. Изяснено било, че мъжът ползвал неистински документ за самоличност – лична карта. Изяснена била самоличността му - 36-годишен мъж от София. Задържан е за срок до 24 часа в полицейското управление в Шумен. За извършеното престъпление е образувано досъдебно производство.", "date": "2019.10.10", "title": "Мъж е задържан в Шумен за опит да изтегли 10 000 лева с фалшиви документи"}
{"url": "http://www.focus-news.net/news/2019/10/10/2706954/globa-ot-3000-lv-za-mladezh-hvanat-da-drifti-v-sliven.html", "text": "Глоба в размер на 3000 лева и лишаване от правоуправление за 12 месеца е наложена с наказателно постановление на 20-годишния младеж,който е хванат да прави дрифт в кръгово кръстовище, в час пик, на оживен сливенски булевард. Това съобщиха от   ОДМВР-Сливен . На 15 август, в 17:30 часа, в кръговото движение на бул. “Г.Данчев“ 20-годишното момче от град Сливен е управлявал лек автомобил „Мерцедес“, като с поведението си на водач е застрашил живота и здравето на останалите участници в движението.Наказателното постановление е издадено от началника на полицията в Сливен. Това е третото постановление за подобно поведение на водачи в града от началото на годината.", "date": "2019.10.10", "title": "Глоба от 3000 лв. за младеж хванат да дрифти в Сливен"}
{"url": "http://www.focus-news.net/news/2019/10/10/2706956/eksperti-po-problemite-na-gorskite-pozhari-se-zapoznaha-sas-sluchaya-na-golemiya-gorski-pozhar-mezhdu-simitli-i-kresna-ot-2017-g.html", "text": "Чуждестранни експерти, работещи по проблемите на горските пожари се запознаха със ситуацията по време и след потушаването на големия горски пожар между Симитли и Кресна от 2017 г., предаде репортер на  Радио „Фокус“ – Пирин . Това се случи в Югозападно държавно предприятие, където те са на посещение, след участието си в международна конференция за горските пожари в София. В групата са учени, практици, изследователи, работещи по проблемите на горските пожари и защитата на почвата от ерозия от Португалия, Испания, Франция, Италия, Турция, Великобритания, Германия, Чехия и други рискови в пожарно отношение страни. В рамките на визитата си, те ще се запознаят и с дейността на Единния оперативен център за анализ и контрол на пожарната обстановка, ситуиран в сградата на предприятието в Благоевград. След което ще посетят терена, който пострада при пожара през лятото на 2017 година.  \r\nИнж. Василий Маринковски, началник отдел в Югозападно държавно предприятие, запозна на кратко чуждестранните експерти с историята и дейността на предприятието. Той обясни, че то е разположено на територията на 5 области, като стопанисва и управлява около 9000 хектара горските територии. Инж. Маринковски допълни, че към структурата на Югозападно държавно предприятие има 41 териториални поделения. Той подчерта, че горските пожари са сериозен проблем и бич за българската гора, но и за цялата икономика. „В тази връзка ръководството на Югозападно държавно предприятие всяка година закупува техника и обновява оборудването, свързано с горските пожари, така че да се намалят щетите от тях“, каза още инж. Маринковски.  \r\nИнж. Румен Гаврилов от Югозападно държавно предприятие представи пред присъстващите кратка презентация, показваща последиците, но и усилията, които са били необходими за потушаването на големия горски пожар между Симитли и Кресна. \r\nЛивия НИНОВА", "date": "2019.10.10", "title": "Експерти по проблемите на горските пожари се запознаха със случая на големия горски пожар между Симитли и Кресна от 2017 г."}
{"url": "http://www.focus-news.net/news/2019/10/10/2706957/okrazhna-prokuratura-yambol-zadarzha-za-72-chasa-mazha-obvinen-v-ubiystvo-na-feldshera-v-selo-oreshnik.html", "text": "Окръжна прокуратура – Ямбол задържа за 72 часа мъжа, обвинен в убийство на фелдшера в село Орешник. Това съобщиха от пресцентъра на  Окръжната прокуратура . Иван П. е обвинен за това, че на 8 октомври 2019 г. в с. Орешник, община Тополовград, в здравната служба на селото, умишлено умъртвил (чрез нанасяне на удари с нож по тялото) 72-годишен мъж – медицински специалист и убийството е извършено при изпълнение на функцията му. \r\nПредстои Окръжна прокуратура – Ямбол да внесе в съда искане за налагане на мярка за неотклонение „Задържане под стража“ спрямо обвиняемия.", "date": "2019.10.10", "title": "Окръжна прокуратура – Ямбол задържа за 72 часа мъжа, обвинен в убийство на фелдшера в село Орешник"}
{"url": "http://www.focus-news.net/news/2019/10/10/2706958/nezakonna-pushka-e-izzeta-sled-pretarsvane-v-chasten-imot-v-shumen.html", "text": "Незаконна пушка е намерена и иззета след претърсване в частен дом на ул. „Първа“ в Шумен.  Това съобщиха от  ОДМВР - Шумен . Полицейските действия са след получен сигнал, че местен жител държи оръжие без разрешително. Униформените намерили в дома на 49-годишен шуменец в дома му на ул. „Първа“ ловна пушка „Gulsan”12 калибър и ловна гилза. За извършеното престъпление е образувано бързо производство.", "date": "2019.10.10", "title": "Незаконна пушка е иззета след претърсване в частен имот в Шумен"}
{"url": "http://www.focus-news.net/news/2019/10/10/2706953/yulian-angelov-vmro-s-deklaratsiyata-na-44-oto-narodno-sabranie-tryabva-da-pokazhem-che-balgarskiyat-parlament-ima-edinna-pozitsiya-i-che-podkrepya-bratska-makedoniya.html", "text": "С декларацията на 44-ото Народно събрание трябва да покажем, че българският парламент има единна позиция и  че подкрепя Братска Македония. Това каза народният представител от ВМРО Юлиан Ангелов по време на дебатите по декларацията на 44-ото Народно събрание за Северна Македония и Албания, предаде репортер на  Агенция \"Фокус\" .  \r\n\"Обсъждаме декларация на Народното събрание, не декларация на ВМРО, БСП или която и да е друга партия. Голямата част от политическите партии, които са представени в днешния парламент са дали съгласието и са редактирали тази декларация, за да има възможно най-голяма подкерпа. Винаги може да намерим нюанси, винаги може да тълкуваме и критикуваме. Въпросът е друг. Въпросът е да покажем, че Българското народно събрание има единна позиция, че подкрепя Братска Македония, но не безусловно. \r\nТой посочи,че в една декларация не могат да се решат историческите спорове. \"Външно министерство и правителството определят външната политика. Те са изработили една рамкова позиция, която бих казал, че е една от най-добрите, касаеща Западните Балкани\", допълни още Ангелов. Според него като държава имаме механизмите Македония и Албания да водят преговори и да отварят различни глави занапред, да изискваме какво да се случи и как да се решат нещата. По думите му за две години обществото в Македония се е променило към България. \"Голяма част от хората без да се притесняват  казват своя произход\", допълни още Ангелов. \"Вие ли ще ми кажете, че договорът нямал ефект?\", допълни още Ангелов. Той се обърна към гражданите на Македония и посочи, че страната ни има претенции към политиците и властите там. \"Подобен дебат, който се говори тук, ние даваме повод на хората в Македония да си развалят мнението за България и българските политици. Трябва да разделяме политиците в Македония и обикновените граждани в Македония. Другото, което е по повод проблемите, изобщо, които съществуват и днес отново дебатираме по тях, свързани с историята и езика\", коментира Ангелов. Според него трябва да има декларация, че политиката по времето на тоталитарния режим спрямо Македония е нещо, което е в ущърб спрямо националния интерес и което е фалшива идеология. \"Ние не сме го направили още, а имаме претенции към Македония\", допълни още депутатът от ВМРО. Според него нашите институции бойкотират хората от Македония.  \r\nДеница КИТАНОВА", "date": "2019.10.10", "title": "Юлиан Ангелов, ВМРО: С декларацията на 44-ото Народно събрание трябва да покажем, че българският парламент има единна позиция и  че подкрепя Братска Македония"}
{"url": "http://www.focus-news.net/news/2019/10/10/2706962/der-standard-avstriya-sled-nachaloto-na-noyavata-turska-operatsiya-v-siriya-hilyadi-pobyagnaha-ot-zasegnatite-rayoni.html", "text": "Според доклади на очевидци, настъплението на турските войски срещу кюрдските области в Северна Сирия е предизвикало бягството на хиляди хора, съобщава австрийският национален ежедневник  Der Standard \r\nОгромна група цивилни са напуснали град Тал Абаяд, който се намира от сирийската страна на границата точно срещу турския град Акчакале, разказва очевидец. Хиляди хора също са избягаха от град Рас ал Айн, също разположен на границата. По данни на Сирийските демократични сили (СДС), най-малко петима цивилни и трима техни членове са били убити при въздушни атаки на турците, а десетки хора са ранени. \r\nСпоред Министерството на отбраната в Анкара армията е поразила общо 181 военни цели. Атаките са били насочени главно срещу кюрдската милиция „Народни отряди за самоотбрана“ (YPG), която е класифицирана от Турция като терористична организация. Високопоставен член на групировката призна военното превъзходство на турците: „YPG няма тежки оръжия, които биха могли да бъдат полезни срещу турски танкове или изтребители\". \r\nАрабската лига свика среща на върха в събота по искане на Египет. Външното министерство в Кайро осъди „турската агресия\". Генералният секретар на Арабската лига Хосам Заки заяви, че турската инвазия в Сирия е неприемлива атака срещу член на организацията.  \r\n \r\n Тереза Герова", "date": "2019.10.10", "title": "Der Standard (Австрия): След началото на ноявата турска операция в Сирия – хиляди побягнаха от засегнатите райони"}
{"url": "http://www.focus-news.net/news/2019/10/10/2706961/", "text": "Окръжният съд в Пазарджик заседава по поредното си заседание по делото срещу 14 обвиняеми за разпространение идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на съда. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. Очаква се на днешното заседание да станат ясни резултатите от назначената теологична експертиза.  Началото на съдебното заседание е в 09:30 часа, съдия-докладчик е Кристина Пунтева.", "date": "2019.10.10", "title": "Окръжният съд в Пазарджик заседава по делото срещу 14 подсъдими за разпространение идеите на ИДИЛ"}
{"url": "http://www.focus-news.net/news/2019/10/10/2706959/mestni-izbori-2019-gerb-vidin-predstavi-listata-si-s-obshtinski-savetnitsi-i-kandidatite-na-partiyata-za-kmetove-na-naseleni-mesta-v-obshtinata.html", "text": "Силни сме, защото сме част от силен отбор. Влязохме в предизборната кампания мотивирани, обединени и уверени в общата ни сила. През изминалите 4 години работихме много, изправихме се пред много предизвикателства, свършихме много работа. Някъде сгрешихме. Останаха много недовършени неща. Но бяхме отговорни, не се огънахме в нито един момент, не отстъпихме пред нито една трудност. Всяко населено място, всеки отделен човек са важни за нас. Днес гледаме нашите съграждани достойно в очите. Това каза кандидатът за кмет на Община Видин Огнян Ценков при представяне на листата на партията за общински съветници и кандидатите за кметове на населени места, съобщиха от пресцентъра на  ПП ГЕРБ . \r\n„ПП ГЕРБ има кандидати за кметове във всички населени места в община Видин“, отбеляза Огнян Ценков, който се бори за втори кметски мандат. Ценков бе убеден, че кандидатите на ПП ГЕРБ за кметове на кметства ще получат доверието на хората. Той акцентира на необходимостта в общинския съвет да влязат честни, достойни и открити хора - експерти, общественици, професионалисти. Хора, които мога да обещаят само работа за Видин. „Стабилизирахме финансово Общината, върнахме милиони левове. Сега нашите опоненти правят предизборна кампания, опитвайки се не просто да омаловажат това постижение, но дори да манипулират хората с неверни и изопачени данни. Днес всички кандидати представят лъскави програми,  написани от специалисти. Нашите съграждани не очакват от местната власт красива опаковка. Те искат децата им да получат добро образование, да имат облагородени квартали, места за отдих и игра. Искат добри възможности за спортуване, достойна работа, сигурност, чиста околна среда. Ние сме готови да продължим да работим. Във всяка сфера имаме конкретни предложения – реални и изпълними“, уточни Огнян Ценков. „Отчитаме направеното.  Изпълнили ангажиментите, които поехме преди 4 години“, заяви кандидатът за кмет на община Видин от ПП ГЕРБ Огнян Ценков.  \r\nЦенков, кандидатите на партията за общински съветници и кметове на населени места бяха подкрепени от стотици членове и симпатизанти на ПП ГЕРБ. „Изразявам своята силна и убедена подкрепа към Огнян Ценков и целия наш отбор от победители. Със силната подкрепа на държавата, със силната подкрепа на ПП ГЕРБ и с общата работа на целия ни екип  да продължим да развиваме Видин. Вървим в правилната посока и сме длъжни в името на нашите деца, на младите хора, които ни повярваха и са част от нашата листа,  да продължим“,  каза областният управител Албена Георгиева.  Тя изрази своята увереност, че силният отбор на ГЕРБ – Видин тръгва към поредната победа, и не в името на властта: „а в името на нашия прекрасен град, на децата ни, на бъдещето на Видин“, каза още Георгиева.", "date": "2019.10.10", "title": "Местни избори 2019: ГЕРБ – Видин представи листата си с общински съветници и кандидатите на партията за кметове на населени места в общината"}
{"url": "http://www.focus-news.net/news/2019/10/10/2706966/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Председателят на Централния съвет на евреите в Германия повдигна сериозни обвинения срещу полицията за нападението в Хале, провинция Саксония-Анхалт, съобщава националният ежедневник  Die Welt . „Фактът, че синагогата в Хале не беше защитена от полицията на празник като Йом Кипур, е скандален\", каза Йозеф Шустер. „Тази небрежност сега се връща по горчив начин.Само щастливите обстоятелства попречиха на клането. Бруталността на нападението надхвърля всичко, наблюдавано по-рано през последните години и е дълбок шок за всички евреи в Германия\", цитира изданието думите на Шустер. \r\nТой обвинява органите за сигурност в Саксония-Анхалт в сериозно пренебрежение. „Очевидно те не са разбрали предварително за ситуацията там\", подчерта Шустер. За повечето синагоги е обичайно полицейско присъствие навръх празници като Йом Кипур. В Саксония-Анхалт това очевидно не е било спазено. \r\nЗаподозреният за нападението край синагогата в германския град Хале, е публикувал своеобразен „манифест“ по-рано в интернет. PDF документът съдържа снимки на оръжията и боеприпасите, използвани при нападението. Текстът съдържа и расистки коментари, съобщава телевизионният канал. Документът е бил създаден на 1 октомври. \r\nВ сряда бяха нападнати синагога и турски ресторант в Хале (федерална провинция Саксония-Анхалт), при което загинаха двама души. Полицията задържа един мъж.  \r\n*** \r\n \r\n  Министерството на правосъдието на Руската федерация класифицира членовете на антикорупционна организация, ръководена от Алексей Навален, като „чуждестранни агенти, което означава, че финансите й ще бъдат подложени на по-голям държавен контрол, отбелязва британският вестник  The Times . \r\nБазираният в Москва „Фонд за борба с корупцията“ (ФБК) публикува разследвания за корупционни схеми на високо ниво, включително в рамките на вътрешния кръг на президента Владимир Путин. Активистите му помогнаха за воденето на опозиционни протести през юли и август. \r\nОпределянето на членовете й като „чуждестранни агенти“ означава, че ФБК ще подлежи на по-чести финансови одити. Според Путин активистите на опозицията са платени от западните страни с цел дестабилизиране на Русия. \r\nНавални осъди решението като политически мотивирано. „ФБК никога не е получавала и копейка чужди пари. Министерството на правосъдието действа незаконно и по преките нареждания на Путин, това е ясно“. ФБК твърди, че е получила 58 милиона рубли (730 000 британски лири) от дарения от руски граждани миналата година. \r\nСъгласно законодателството, одобрено от Путин през 2012 г., нестопанските организации, които получават чуждестранно финансиране и се занимават с политическа дейност, биват декларирани като чуждестранни агенти. Редица правозащитни групи бяха принудени да закрият или да преустановят дейността си, за да не нарушават спорния закон. \r\nРешението на Министерството на правосъдието идва месец, след като Навални настоя за кампания за тактическо гласуване по време на изборите за общински съвет в Москва, която допринесе за това управляващата партия „Обединена Русия\" да загуби повече от една трета от местата си. \r\n*** \r\n \r\n  Според доклади на очевидци, настъплението на турските войски срещу кюрдските области в Северна Сирия е предизвикало бягството на хиляди хора, съобщава австрийският национален ежедневник  Der Standard \r\nОгромна група цивилни са напуснали град Тал Абаяд, който се намира от сирийската страна на границата точно срещу турския град Акчакале, разказва очевидец. Хиляди хора също са избягаха от град Рас ал Айн, също разположен на границата. По данни на Сирийските демократични сили (СДС), най-малко петима цивилни и трима техни членове са били убити при въздушни атаки на турците, а десетки хора са ранени. \r\nСпоред Министерството на отбраната в Анкара армията е поразила общо 181 военни цели. Атаките са били насочени главно срещу кюрдската милиция „Народни отряди за самоотбрана“ (YPG), която е класифицирана от Турция като терористична организация. Високопоставен член на групировката призна военното превъзходство на турците: „YPG няма тежки оръжия, които биха могли да бъдат полезни срещу турски танкове или изтребители\". \r\nАрабската лига свика среща на върха в събота по искане на Египет. Външното министерство в Кайро осъди „турската агресия\". Генералният секретар на Арабската лига Хосам Заки заяви, че турската инвазия в Сирия е неприемлива атака срещу член на организацията.  \r\n*** \r\n \r\n  Държавният секретар на САЩ Майк Помпео защити оттеглянето на администрацията на президента Доналд Тръмп на военната подкрепа за кюрдските сили в Сирия, в момент, в който Турция нахлу в северната част на страната, за да изтласка кюрдските милиции. Първият дипломат на Вашингтон обаче бе категоричен, че САЩ не са давали „зелена светлина“ за третата по ред военна операция на Анкара в страната, съобщава  Politico  в европейската си редакция. \r\nВ неделя президентът на САЩ Доналд Тръмп обяви изтегляне на американските сили от Североизточна Сирия след телефонен разговор с турския си колега Реджеп Тайип Ердоган, което фактически излага кюрдските съюзници на САЩ на агресия от страна на Турция и „Ислямска държава“. Турция започна въздушни удари по Североизточна Сирия в сряда, като предизвика критиката на европейските правителства и на Конгреса на САЩ.  \r\nНо Помпео отрече администрацията да е разрешила на Турция да провежда военна операция, заявявайки: „САЩ не са дали „зелена светлина“ на Турция“ за провеждането й. Все пак,  допълни Помпео, Турция има „законово право да се погрижи за сигурността“, добавяйки, че САЩ подкрепят Анкара в опитите й за предотвратяване на насилието. Той също така даде да се разбере, че приоритетът е защитата на САЩ от тероризъм, въпреки че това може да бъде с цената на защитата на ръководените от кюрдите Сирийски демократични сили (СДС), лоялни съюзници на САЩ в борбата срещу „Ислямска държава“,  \r\nПомпео поясни, че оттеглянето на американските войници от района на турската операция е сцел тяхната защита.   \r\nВ понеделник Тръмп обеща „напълно да унищожа и залича икономиката на Турция\", ако Анкара направи нещо, което според него е „извън границите\".  \r\n***", "date": "2019.10.10", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/10/2706964/glavna-direktsiya-natsionalna-politsiya-e-partnyor-v-kampaniyata-vizhdam-te-vizhdash-me.html", "text": "Главна дирекция „Национална полиция“ е партньор в кампанията „Виждам те. Виждаш ме.“. Това съобщиха от пресцентъра на  МВР . По този повод на 11 октомври в 12.00 часа в двора на 18 СОУ „Уилям Гладстон“ на ул. „Пиротска“ 68 ще се проведе обучение по глобалната програма за безопасност между велосипедистите и камионите на пътя.    \r\nВ теоретичната част на обучението експерти от отдел „Пътна полиция“ при СДВР ще запознаят учениците с правилата за велосипедистите. В практическата част - от 12:00 часа, децата ще имат възможност да се качат в кабината на камион, за да се уверят лично къде са “мъртвите точки”, в които шофьорът не може да ги види в огледалата. Специален гост на обучението ще бъде автомобилният състезател Григор Григоров, шампион на България за 2015 година.  \r\nОбразователната кампания „Виждам те. Виждаш ме.“ е разработена от шведската компания Volvo Trucks и се провежда в над 20 държави по света. В България програмата се изпълнява с участието на обучители - професионални шофьори на камиони от логистичната компания Транспрес. Партньор в кампанията е Главна дирекция “Национална полиция”. Събитието е и част от първата за България седмица, посветена на шведската култура и бизнес.", "date": "2019.10.10", "title": "Главна дирекция „Национална полиция“ е партньор в кампанията „Виждам те. Виждаш ме.“"}
{"url": "http://www.focus-news.net/news/2019/10/10/2706960/toma-bikov-gerb-v-momenta-ima-geopoliticheski-prozorets-ot-koyto-mozhem-da-se-vazpolzvame-i-da-razrushim-granitsata-mezhdu-balgariya-i-makedoniya.html", "text": "В момента има геополитически прозорец, от който можем да се възползваме и да разрушим границата между България и Македония. Това каза народният представител от ПГ на ГЕРБ Тома Биков по време на дебатите за декларацията на 44-ото Народно събрание за Северна Македония и Албания, предаде репортер на  Агенция \"Фокус\" . \"Ще ви призова да обичате повече България, отколкото другите родини\", допълни още Биков към Валери Жаблянов. Той посочи, че съжалява, че негови колеги обслужват интересите на чужди държави. Биков изтъкна, че Договорът за приятелство, добросъседство и сътрудничество със Северна Македония е начало. \"Ако търсите краен резултат още при самото му подписване бъркате. Такъв няма да видите, защото наслоенията са много големи и вероятно ще бъдат необходими десетилетия, за да можем да постигнем дори част от това, което искаме. За да постигнем дори част от това, което искаме, би трябвало да демонстриаме единство и съгласие в посоката, която вървим, за да не се случи така, че след някоя друга година отново да се окажем в изходната си позиция. За съжаление от днешните изказвания виждам, че има такъв потенциал и това би било грешка. Ние трябав да търсим възможност да постигнем възможното\", каза още Тома Биков.  \r\nДеница КИТАНОВА", "date": "2019.10.10", "title": "Тома  Биков, ГЕРБ: В момента има геополитически прозорец, от който можем да се възползваме и да разрушим границата между България и Македония"}
{"url": "http://www.focus-news.net/news/2019/10/10/2706963/petranka-nedyalkova-bchk-vazhno-e-da-se-vklyuchat-uchiteli-roditelite-i-psiholozi-koito-da-razvivat-spodelyaneto-na-uchenitsite-v-uchilishte.html", "text": "Много е важно да се включат учители, родителите и психолози, защото те имат своите подходи и методи, с които да развиват споделянето на учениците в училище. Това каза на дискусионен форум: „Форми за превенция на агресията в училище“ директорът на столична дирекция на БЧК Петранка Недялкова, предаде репортер на  Агенция „Фокус“ . „Така, както ние усещаме, че споделянето сред учениците не е достатъчно развито, това споделяне между нас - различните институции и структури, които да работим, да го направим по-разширено, за да можем да стигнем до някакви общи изводи и предложения, с които съвместно да работим в тази посока“, допълни Недялкова.  \r\nСпоред учители от различни училища, които участват в дискусията \"Форми да превенция на агресията в училище\", подчертаха важната роля на училищния психолог, който в последните години  не взима активно участие при проблеми в училището. Хора, които могат да прилагат психологическа помощ са много важни при конфликти с насилие в училище. Те коментираха, че учениците не искат да споделят, защото ги е страх, че насилието срещу тях ще се увеличи. Децата проявяват агресивни черти, които виждат при родителите си. Учениците се объркват, защото в училище и вкъщи им се предават два различни модела - в училище им се обяснява как не трябва да проявят насилие, а в домашни условия в повечето случаи им се казва обратното.  \r\nТеодора ПАТРОНОВА", "date": "2019.10.10", "title": "Петранка Недялкова, БЧК: Важно е да се включат учители, родителите и психолози, които да развиват споделянето на учениците в училище"}
{"url": "http://www.focus-news.net/news/2019/10/10/2706965/zdravnata-platforma-na-stolichna-obshtina-ima-nova-viziya-i-funktsionalnosti.html", "text": "На 11 октомври 2019 г. от 12.30 часа в Софийската лаборатория за иновации SofiaLab на ул. „Сердика“ 1, ет.3, ще бъде представена изцяло обновената Здравна платформа на Столична община. Това съобщиха от пресцентъра на  Общината . Платформата е създадена преди 2 години и дава възможност на гражданите на София да запазят час за преглед при лекари от различни специалности в общинските болници и диагностично-консултативни центрове. \r\nСега платформата е не само с нова визия, но и с много нови възможности. Сред тях са системата за известяване на специалиста при резервация на час, възможност лекарят да прегледа пациентско досие, както и пациентът да провери полагащите му се прегледи и консултации. В платформата вече са включени и общо практикуващи лекари.", "date": "2019.10.10", "title": "Здравната платформа на Столична община има нова визия и функционалности"}
{"url": "http://www.focus-news.net/news/2019/10/10/2706967/mazh-nanesal-poboy-na-mayka-si-e-zadarzhan-ot-pirdopski-politsai.html", "text": "55-годишен мъж, нанесъл побой на майка си, е задържан от пирдопски полицаи. Това съобщиха от  ОДМВР-София . \r\nРаботата по случая започнала след сигнал за нанесен побой на 77-годишна жена от с. Петрич. Служители на полицията в Пирдоп реагирали незабавно и задържали извършителя - 55-годишният син на пострадалата. Жената е настанена в болница с фрактури на три ребра. По случая е образувано досъдебно производство. Действията по разследването продължават под наблюдението на районната прокуратура.", "date": "2019.10.10", "title": "Мъж, нанесъл побой на майка си, е задържан от пирдопски полицаи"}
{"url": "http://www.focus-news.net/news/2019/10/10/2706968/mestni-izbori-2019-inzh-ivan-panayotov-pred-zhitelite-na-selata-tsrancha-i-debrashtitsa-predlagame-vsyako-naseleno-myasto-v-obshtina-pazardzhik-da-ima-sobstven-byudzhet.html", "text": "Кандидатът за кмет на община Пазарджик от ГЕРБ Иван Панайотов се срещна с жители на селата Дебращица и Црънча. Това съобщиха от пресцентъра на  ПП ГЕРБ . „Сключваме с вас обществен договор за по-добро управление на община Пазарджик и сме готови да носим политическата отговорност за това. Думата обещавам от мен няма да чуете. Аз ще предлагам решения“, каза пред жителите на двете села Панайотов. По думите му в населените места се предвижда да има  бюджет на всеки селски кмет и той като второстепенен разпоредител на бюджетни средства да може да решава текущи проблеми на селото. Освен това Иван Панайотов ще провежда всяка седмица приемни за граждани и веднъж месечно изнесени приемни в населените места.  \r\nБившият областен управител на Пазарджик Трендафил Величков подкрепи кандидатурата на Иван Панайотов и заяви, че го познава като достоен човек и отличен професионалист. Жителите на Црънча поискаха от Панайотов да преразгледа сделката за продажба на 300 декара гори край селото, както и да финансира изграждането на регионален младежки център в сградата на бившето училище. Хората от Дебращица алармираха за сериозния проблем с поливната вода. Оказва се, че чакат вече 12 години да се направи поливен канал с дължина 900 метра от дневния изравнител до населеното място. Другите поставени проблеми бяха за изграждане  на ограда, настилка и видеонаблюдение на детската площадка в селото, както и за разкриване на културен център в сградата на старата поща.", "date": "2019.10.10", "title": "Местни избори 2019: Инж. Иван Панайотов пред жителите на селата Црънча и Дебращица: Предлагаме всяко населено място в община Пазарджик да има собствен бюджет"}
{"url": "http://www.focus-news.net/news/2019/10/10/2706969/chetiri-sela-v-oblast-plovdiv-sa-s-narusheno-vodopodavane-zaradi-avarii.html", "text": "Четири села в област Пловдив са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са абонатите от населените места Нареченски бани, Болярци, Козаново и Горнослав. \r\nС нарушено водоподаване днес са също живущите в района около стадион „Шипка“ в Асеновград, в района на улиците „Генерал Гурко“ в Хисаря и ул. „9-ти септември“ в Калофер. Екипите на водоснабдителното дружество работят по отстраняването на аварии и при улиците „Капитан Райчо“, „Леонардо да Винчи“, „Енос“, „Славянска“ и „Варна“ в град Пловдив. \r\nТони МИХАЙЛОВ", "date": "2019.10.10", "title": "Четири села в област Пловдив са с нарушено водоподаване заради аварии"}
{"url": "http://www.focus-news.net/news/2019/10/10/2706973/sport-uefa-naznachava-sapernik-na-balgariya-za-kontrola-na-14-noemvri.html", "text": "УЕФА най-вероятно ще назначи съперник на България за задължителната дата за контролни срещи, когато националният ни отбор няма мач, а останалите съперници в групата ни от европейските квалификации играят помежду си. Под надзора на администрацията на УЕФА участниците в евроквалификациите трябва да организират контроли на датите, на които не играят квалификационни двубои. \r\nБългария все още няма организирана приятелска среща за 14 ноември. Последно е преговаряно за спаринг с Колумбия, като вариант са били и други отбори от Латинска Америка. До споразумение обаче още не се е стигнало, което увеличава шансовете УЕФА да ни назначи съперник.", "date": "2019.10.10", "title": "Спорт: УЕФА назначава съперник на България за контрола на 14 ноември"}
{"url": "http://www.focus-news.net/news/2019/10/10/2706970/kashta-izgorya-pri-pozhar-v-sevlievskoto-selo-kravenik.html", "text": "Къща изгоря при пожар в севлиевското село Кръвеник. Сигнал за инцидента е получен малко преди 6.30 часа вчера, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Огънят е унищожил имотът изцяло.  Данни за пострадали граждани няма. Причините за произшествието са в процес на установяване. То е ликвидирано от четирима пожарникари от Районната служба в Севлиево. \r\n \r\nЗа изминалото денонощие огнеборците от областта са реагирали на още три обаждания за запалени отпадъци, сухи треви и храсти, както и на един сигнал за горящи ел. табло в Севлиево. Данни за сериозни щети няма при нито един от инцидентите. Пострадали граждани също. \r\n \r\nРени АТАНАСОВА", "date": "2019.10.10", "title": "Къща изгоря при пожар в севлиевското село Кръвеник"}
{"url": "http://www.focus-news.net/news/2019/10/10/2706971/v-pazardzhik-se-provezhda-blagotvoritelen-bazar-v-pomosht-na-georgi-arnaudov-koyto-se-nuzhdae-ot-lechenie.html", "text": "В града се провежда благотворителен базар в помощ на Георги Арнаудов, който има  тумор на тазобедрената кост и се нуждае от лечение, съобщиха за  Радио „Фокус“ – Пазарджик  организаторите. Базарът се организира с подкрепата на ученици, учители, спортисти и граждани, които се обединиха около каузата да помогнат на Георги да оздравее. В тази връзка е предвиден и Благотворителен футболен турнир на 12 и 13 октомври. Турнирът ще се проведе по правилата 5+1 и всеки отбор участва с такса – кой колкото има като възможност. Кампанията „Да помогнем на Георги“ набра популярност в Пазарджик и много други околни градове и села.", "date": "2019.10.10", "title": "В Пазарджик се провежда благотворителен базар в помощ на Георги Арнаудов, който се нуждае от лечение"}
{"url": "http://www.focus-news.net/news/2019/10/10/2706978/nsi-prez-perioda-yanuari-yuli-2019-g-iznosat-na-balgariya-za-es-narastva-s-48-spryamo-sashtiya-period-na-2018-g.html", "text": "През периода януари - юли 2019 г. износът на България за ЕС нараства с 4.8% спрямо същия период на 2018 г. и е в размер на 22 629.6 млн. лева. Това сочи  статистика на Националния статистически институт (НСИ) . Основни търговски партньори на България са Германия, Румъния, Италия, Гърция, Франция и Белгия, които формират 66.6% от износа за държавите - членки на ЕС.  \r\nПрез юли 2019 г. износът за ЕС се увеличава с 3.0% спрямо същия месец на предходната година и е в размер на 3 600.0 млн. лева. \r\nПри износа на България за ЕС, разпределен според Стандартната външнотърговска класификация, през периода януари - юли 2019 г. в сравнение със същия период на предходната година най-голям ръст е отбелязан в сектор „Минерални горива, масла и подобни продукти“ (46.4%). Най-голям спад се наблюдава в сектор „Мазнини, масла и восъци от животински и растителен произход“ (17.0%). \r\nВносът на България от ЕС през периода януари - юли 2019 г. се увеличава с 2.1% спрямо същия период на предходната година и достига 23 842.7 млн. лв. (по цени CIF). Най-голям е стойностният обем на стоките, внесени от Германия, Италия, Румъния, Гърция и Испания. \r\nПрез юли 2019 г. вносът на България от държавите - членки на ЕС, се увеличава с 4.9% спрямо същия месец на предходната година и е в размер на 3 740.7 млн. лева.  \r\nПри вноса от ЕС, разпределен според Стандартната външнотърговска класификация, през периода януари - юли 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (24.9%). Най-голямо намаление се наблюдава в сектор „Необработени (сурови) материали, негодни за консумация (изкл. горивата)“ (28.6%). \r\nВъншнотърговското салдо (износ FOB - внос CIF) на България с ЕС за периода януари - юли 2019 г. е отрицателно и е на стойност 1 213.1 млн. лева.", "date": "2019.10.10", "title": "НСИ: През периода януари - юли 2019 г. износът на България за ЕС нараства с 4.8% спрямо същия период на 2018 г."}
{"url": "http://www.focus-news.net/news/2019/10/10/2706975/zadarzhaha-vodach-s-393-promila-alkohol-na-patya-za-kalotina.html", "text": "Водач с внушителните 3.93 промила алкохол бе задържан през нощта на пътя за Калотина. Това съобщиха от  ОДМВР-София . Около 2:00 часа тази нощ, в района на 18 км на главен път 1-8, служители на полицията са спрели за проверка лек автомобил „Нисан Микра“, управляван от столичанин. Когато изпробвали водача с дрегер, уредът отчел, че 45-годишният мъж шофира с 3.93 промила алкохол. Нарушителят е задържан за срок до 24 часа. Срещу него е започнато бързо производство.", "date": "2019.10.10", "title": "Задържаха водач с 3.93 промила алкохол на пътя за Калотина"}
{"url": "http://www.focus-news.net/news/2019/10/10/2706977/21-godishen-mladezh-e-postradal-pri-intsident-s-elektricheska-trotinetka-v-blagoevgrad.html", "text": "21-годишен младеж е пострадал при инцидент с електрическа тротинетка на улица „Славянска“ в Благоевград. Това съобщиха от  ОДМВР – Благоевград . Произшествието е станало на 9 октомври около 19.50 часа. Младежът, който е от Гоце Делчев, губи контрол над управляваната от него електрическа тротинетка и се блъска в задната част на паркиран лек автомобил „Опел Зафира“. Пострадалият младеж е с комоцио и без опасност за живота. Пробата му за наличие на алкохол в издишания въздух е отчела 1,22 промила.", "date": "2019.10.10", "title": "21-годишен младеж е пострадал при инцидент с електрическа тротинетка в Благоевград"}
{"url": "http://www.focus-news.net/news/2019/10/10/2706974/pozhar-e-goryal-v-detska-yasla-3-margaritka-v-montana-nyama-postradali.html", "text": "Пожар е горял в Детска ясла №3 „Маргаритка“ в Монтана, няма пострадали. Това съобщиха от  ОДМВР - Монтана . Сигналът е подаден в 08.28 часа. Съобщено е за задимяване в Детска ясла №3 „Маргаритка“ в Монтана вследствие на запалила се конверторна печка. Децата са изведени от стаята. При произшествието няма пострадали. При пожара е изгоряла печката и са опушени 10 кв. м стени. Предполагаемата причина за произшествието е късо съединение.", "date": "2019.10.10", "title": "Пожар е горял в Детска ясла №3 „Маргаритка“ в Монтана, няма пострадали"}
{"url": "http://www.focus-news.net/news/2019/10/10/2706980/565-bali-furazh-sa-izgoreli-pri-pozhar-v-selo-dabrava-v-oblast-dobrich.html", "text": "565 бали фураж са изгорели при пожар в село Дъбрава. Това съобщиха от  ОДМВР - Добрич . Сигналът за огъня е подаден около 00.20 часа тази нощ. Съобщено е за възникнал пожар в стопански двор на територията на село Дъбрава, обл. Добрич. На място е установено, че пожара е възникнал в навес за съхранение на бали фураж. Вследствие на огъня са унищожени 565 бали фураж с общо тегло 192 500 кг. Обгорели са металната конструкция и покрива на навеса. Работата по случая продължава по описа на РУ - Балчик.", "date": "2019.10.10", "title": "565 бали фураж са изгорели при пожар в село Дъбрава в област Добрич"}
{"url": "http://www.focus-news.net/news/2019/10/10/2706972/ivan-nikolov-kits-bosilegrad-v-bosilegrad-nay-golemite-problemi-sa-ekologichnite.html", "text": "В Босилеград се наблегна най-много на екологичните проблеми. Напоследък двете мини замърсяват реките и има опасност да замърсят и питейната вода. Това каза председателят на Културно-информационен център „Босилеград” Иван Николов в интервю за  Агенция „Фокус“  във връзка с приемната на българския омбудсман Диана Ковачева и сръбския ѝ колега Зоран Пашалич в града. „Друг проблем е неконтролируемото изграждане на малки ВЕЦ-ове, които унищожават биоразнообразието в Босилеградско. Другите проблеми бяха свързани с бизнеса – недопускането на външни инвеститори в Босилеград, проблеми със спазването на човешките права, особено в образованието, вероизповеданието и т.н.“, заяви Николов. По думите му, на приемната е имало 16 граждани, които са се срещнали с представителите на държавните институции и на правителствения сектор. „Имаше относително висок интерес, въпреки че информацията за тази приемна дойде в последния момент. Това се прави по един общ проект, който се финансира от Министерството на външните работи и това беше в рамките на посещението на 12 града в Сърбия, сред които Босилеград и Димитровград“, посочи той.  \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.10", "title": "Иван Николов, КИЦ-Босилеград: В Босилеград най-големите проблеми са екологичните"}
{"url": "http://www.focus-news.net/news/2019/10/10/2706982/nsi-noshtuvkite-v-stranata-prez-avgust-2019-g-sa-6-4105-hil-koeto-e-s-54-poveche-v-sravnenie-sas-sashtiya-mesets-na-2018-g.html", "text": "През август 2019 г. в страната са функционирали 3 391 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи  статистика на Националния статистически институт (НСИ) . Броят на стаите в тях е 141.7 хил., а на леглата - 325.4 хиляди. В сравнение с август 2018 г. общият брой на местата за настаняване, функционирали през периода, се увеличава с 5.0%, а броят на леглата в тях - с 1.5%. \r\nОбщият брой на нощувките във всички места за настаняване, регистрирани през август 2019 г., е 6 410.5 хил., или с 5.4% повече в сравнение със същия месец на предходната година, като най-голямо увеличение на нощувките (с 6.5%) се наблюдава в местата за настаняване с 1 и 2 звезди.  \r\nПрез август 2019 г. в хотелите с 4 и 5 звезди са реализирани 65.0% от общия брой нощувки на чужди граждани и 26.2% - на българи. В местата за настаняване с 3 звезди са осъществени 25.9% от нощувките на чужди граждани и 29.6% - на българи, докато в останалите места за настаняване (с 1 и 2 звезди) те са съответно 9.1 и 44.2%. \r\nБроят на пренощувалите лица в местата за настаняване през август 2019 г. се увеличава с 11.4% в сравнение със същия месец на 2018 г. и достига 1 468.3 хил., като е регистрирано увеличение при чуждите граждани с 11.6%, а при българските - с 11.1%. Българските граждани, нощували в местата за настаняване през август 2019 г., са 566.6 хил. и са реализирали средно по 3.3 нощувки. Чуждите граждани са 901.7 хил. и са реализирали средно по 5.1 нощувки, като 65.5% от тях са нощували в хотели с 4 и 5 звезди. \r\nОбщата заетост на леглата в местата за настаняване през август 2019 г. е 64.3%, като се увеличава с 2.8 процентни пункта в сравнение с август 2018 година. Най-висока е заетостта на леглата в хотелите с 4 и 5 звезди - 78.1%, следват местата за настаняване с 3 звезди - 65.7%, и с 1 и 2 звезди - 42.2%.  \r\nПриходите от нощувки през август 2019 г. достигат 377.8 млн. лв., или с 8.6% повече в сравнение с август 2018 година. Регистрирано е увеличение на приходите както от български граждани - с 18.7%, така и от чужди граждани - с 6.2%.", "date": "2019.10.10", "title": "НСИ: Нощувките в страната през август 2019 г. са 6 410.5 хил., което е с 5.4% повече в сравнение със същия месец на 2018 г."}
{"url": "http://www.focus-news.net/news/2019/10/10/2706976/sas-129-glasa-za-4-protiv-i-1-vazdarzhal-se-44-oto-narodno-sabranie-prie-deklaratsiya-za-makedoniya-i-albaniya.html", "text": "44-ото Народно събрание прие декларация за Северна Македония и Албания, предаде репортер на  Агенция \"Фокус\" .  \"За\" декларация гласуваха 129 народни представители, \"против\" - 4 и \"въздържали се\" - 1, с което тя бе приета. Народните представители подкрепиха редакционната поправка на лидера на НФСБ Валери Симеонов в декларацията за възстановяване на българските военни гробища в Македония. Проектът на декларация бе входиран на 9 октомври и бе подписан от почти всички парламентарно представени сили. Подписите си под текстовете на декларацията са положили председателят на ПГ на ГЕРБ д-р Даниела Дариткова, заместник-председателят на ПГ на „БСП за България“ Драгомир Стойнев, председателят на Комисията по външна политика и депутат от ГЕРБ Джема Грозданова, депутатът от ВМРО Юлиан Ангелов и Полина Цанкова – Христова от „Воля“. \r\nОсновни моменти в приетата декларация са, че България запазва последователната си подкрепа за поставяне на реалното начало на процеса на присъединяване към ЕС на Северна Македония и Албания със започването на преговори на двете страни. \r\nВ документа се изтъква, че българският парламент ще продължи да следи за напредъка на изпълнението на Договора за приятелство, добросъседство и сътрудничество между България и Македония, както и за прилагането на Закона за малцинствата в Албания. \r\nЧрез декларацията Народното събрание призовава официалните представители на Република Северна Македония да прилагат ефективно, без забавяне и на добра воля Договора за приятелство, добросъседство и сътрудничество от 2017 г., да се придържат стриктно към чл. 8 от Договора, а именно към „обективното, основаващо се на автентични и основни на доказателства исторически извори за научно тълкуване на историческите събития, да се въздържат от действия, които се свързват с опити за подкрепа и насърчаване на претенции за признаване на т. нар. „македонско малцинство“ в България, включително и в международни организации като Съвета на Европа и многостранни формати. С текстовете 44-ото Народно събрание призова официалните представители на Р Северна Македония да бъдат реабилитирани жертвите и репресираните от югославския комунистически режим и всички репресирани заради българското си самосъзнание, да се придържат стриктно към установената и ратифицирана от парламентите на двете страни клауза по отношение на официалния език на Република Северна Македония, да прилагат изцяло договореностите, постигнати в рамките на Съвместната мултидисциплинарна експертна комисия по исторически и образователни въпроси, като същите бъдат отразени в учебните програми и материали в най-кратки срокове. Вносителите предлагат още парламентът да призове югозападната ни съседка да се прекрати всякаква форма на „говор на омраза“ по отношение на България и на гражданите на Република Северна Македония с българско самосъзнание, включително в медии, надписи на паметници, паметни плочи и др. \r\nС текстовете се отправи призив и към официалните представители на Република Албания: да приемат своевременно вторичното законодателство, относно прилагането на Закона за малцинствата, да гарантират в максимална степен правото на българското национално малцинство да изучава книжовния български език като майчин, да преведат преброяването на населението, съгласно на най-високите европейски стандарти. \r\nС декларацията си 44-ия парламент се обръща и към настоящото и всяко следващо правителство и всички български институции да следят стриктно за изпълнението на условията от настоящата декларация по време на преговорния процес с Република Северна Македония и Република Албания. На тази основа и при тези условия, 44-ото Народно събрание подкрепя започването на предприсъединителните преговори на ЕС с Република Северна Македония и Република Албания. На вниманието на депутатите се предлага в тази връзка да подкрепя, приетата от Министерски съвет днес Рамкова позиция. \r\nДеница КИТАНОВА", "date": "2019.10.10", "title": "Със 129 гласа \"за\", 4 \"против\" и 1 \"въздържал се\" 44-ото Народно събрание прие декларация за Македония и Албания"}
{"url": "http://www.focus-news.net/news/2019/10/10/2706981/mazh-e-s-opasnost-za-zhivota-sled-katastrofa-kray-selo-skravena.html", "text": "Мъж е с опасност за живота след катастрофа край село Скравена. Това съобщиха от  ОДМВР-София . Около 10.40 часа на 9 октомври в полицията в Ботевград е постъпил сигнал за пътнотранспортно произшествие на Главен път 1-1 в землището на с. Скравена. При огледа на местопроизшествието е установено, че са катастрофирали лек автомобил „ВАЗ“ и влекач „ДАФ“. Водачът на автомобила е настанен в реанимация с черепно-мозъчна травма и опасност за живота. Водачът на влекача е изпробван с дрегер, отчел отрицателен резултат, взета му е и кръвна проба. По случая е образувано досъдебно производство.", "date": "2019.10.10", "title": "Мъж е с опасност за живота след катастрофа край село Скравена"}
{"url": "http://www.focus-news.net/news/2019/10/10/2706984/api-ot-1000-chasa-do-1800-chasa-na-11-oktomvri-se-spira-dvizhenieto-v-uchastak-ot-pat-ii-86-srednogortsi-rudozem.html", "text": "На 11 октомври от 10.00 часа до 18.00 часа ще бъде ограничено движението в участък от път II-86 Средногорци – Рудозем от км 125 край село Средногорци, до км 129 при кв. „Койнарци“ в град Рудозем. Това съобщиха от пресцентъра на  Агенция „Пътна инфраструктура“ . Всички моторни превозни средства ще преминават по направлението: Средногорци – Смолян – кв. „Устово“ – кв. „Райково“ – Рудозем и обратно.  \r\nПо Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси. На необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.10.10", "title": "АПИ: От 10.00 часа до 18.00 часа на 11 октомври се спира движението в участък от път II-86 Средногорци – Рудозем"}
{"url": "http://www.focus-news.net/news/2019/10/10/2706986/zdravno-obrazovatelna-kampaniya-se-provezhda-v-simitli.html", "text": "До 12.00 часа на улица „Васил Левски“ в Симитли ще се провежда здравно-образователна кампания, която има за цел да се подобри здравето на населението и да се повиши качеството на живота чрез намаляване на преждевременната смъртност и заболеваемост от основните хронични незаразни болести. Това съобщиха за  Радио „Фокус“ – Пирин  от Община Симитли. В рамките на нея ще бъдат извършвани мерене на кръвно налягане, определяне на индекса на телесната маса, бърз тест за риск от остеопороза, изследване на лица, които пушат, интерактивни занимания с алкоочила и ще бъдат разпространени здравнообразователни материали на всички присъстващи. \r\nЛивия НИНОВА", "date": "2019.10.10", "title": "Здравно-образователна кампания се провежда в Симитли"}
{"url": "http://www.focus-news.net/news/2019/10/10/2706983/dots-d-r-georgi-nikolov-napravihme-mnogo-balgariya-da-ima-edna-dostoyna-smetna-palata.html", "text": "За мен беше малко трудно да напиша книга за онова трудно време - 140 години от създаването на Сметната плата и 20 годни от първия стратегически план за развитието й. Това каза доц. д-р Георги Николов, първият председател на възстановената Сметната палата през 1995 г., на представяне на своята книга: „Сметната палата на България възстановяване и развитие до 2005 г.“, предаде репортер на  Агенция Фокус . \"Работих по линия на СИГМА. Направихме много, България да има една достойна институция“, обясни той.  \r\n„Тази книга изискваше голямо проучване от архива. В тези 10 години се случиха много неща. Опитах се най-напред в съзнанието си да подредя материала в някаква логическа последователност. Първата част на книгата се прави преглед на развитието на външния финансов контрол в периода 1880-1947 г. Сметната палата е създадена по Търновската конституция. Сметната палата е създадена със закон през 1880 г. и е закрита през 1947 г. Първият опит за възстановяването на Сметната плата е още в началото на Прехода. Книгата разказва за началото на контролната дейност, за институционалното укрепване и развитие на Сметната палата“, допълни още доц. д-р Георги Николов. \r\nБояна МАРКОВА", "date": "2019.10.10", "title": "Доц. д-р Георги Николов: Направихме много България да има една достойна Сметна палата"}
{"url": "http://www.focus-news.net/news/2019/10/10/2706987/politsiyata-razsledva-smart-na-lovno-kuche-v-ribarskoto-selishte-na-garvan.html", "text": "Полицията разследва случай на причиняване на смърт на ловно куче. Това съобщиха от  ОД на МВР-Силистра . Сигналът за произшествието е получен вчера. На адреса в рибарското селище на село Гарван е изпратен полицейски екип, който е установил трупа на животното. Назначена е ветеринарномедицинска експертиза. По горещи следи е установено лице, заподозряно като извършител. Провеждат се действия по събиране на доказателства, уличаващи го в извършеното деяние. Образувано е досъдебно производство.", "date": "2019.10.10", "title": "Полицията разследва смърт на ловно куче в рибарското селище на Гарван"}
{"url": "http://www.focus-news.net/news/2019/10/10/2706991/", "text": "6 коли са принудително премахнати от общински терени в Свищов от април до септември. Издадените предписания са общо 57, съобщават за  Радио „Фокус“-Велико Търново  от Община Свищов. За посочения период 31 собственици на изоставени коли доброволно са ги отстранили, според препоръките на Общината. За други петима срокът изтича на 22 октомври. Предстои премахването на още 15 коли. От местната администрация напомнят на всички собственици на неизползваеми автомобили, че са задължени доброволно да освободят улиците, тротоарите, детските площадки, паркингите и другите общински площи от превозните средства. Със заповед на кмета на община Свищов, съгласно Наредбата за управление на отпадъците на територията на общината, е назначена постоянна комисия за извършване на проверки за неправомерно паркирани, излезли от употреба, моторни превозни средства (ИУМПС). Обходи се правят в целия град. \r\nЛуиза ТРАНЧЕВА", "date": "2019.10.10", "title": "6 коли са принудително премахнати от общински терени в Свищов от април до септември"}
{"url": "http://www.focus-news.net/news/2019/10/10/2706979/tass-kyurdite-saobshtavat-za-unishtozhavaneto-na-chetiri-turski-tanka-v-siriyskiya-grad-tal-abayad.html", "text": "Кюрдските „Сирийски демократични сили“ (СДС) са унищожили четири турски танка близо до сирийския град Тал Абаяд, предава  TACC ,  като се позовава на изявление на организацията, цитирано от местни медии. \r\nСпоред СДС са убити петима турски войници. Телата им не са предадени на военните на Анкара. \r\nНа 9 октомври Анкара обяви провеждането на нова военна операция в Северна Сирия – „Извор на мира“, която започна с въздушни удари по позиции на кюрдски сили. Целта на операцията е да се създаде буферна зона в Северна Сирия, която трябва да се превърне в защитен пояс за турската граница и където, според плана на Анкара, сирийските бежанци ще могат да се върнат от Турция. Сирийската държавна агенция SANA определи операцията като агресия, международната общност осъди действията на Анкара. Великобритания, Германия и Франция поискаха заседание на Съвета за сигурност на ООН. \r\n \r\n Тереза Герова", "date": "2019.10.10", "title": "ТАСС Кюрдите съобщават за унищожаването на четири турски танка в сирийския град Тал Абаяд"}
{"url": "http://www.focus-news.net/news/2019/10/10/2706988/tsvetan-tsvetkov-knigata-smetnata-palata-na-balgariya-vazstanovyavane-i-razvitie-do-2005-g-e-edna-izpoved.html", "text": "Всеки, който прочете книгата „Сметната палата на България възстановяване и развитие до 2005 г.“, ще разбере, че се представят факти и история. Това каза Цветан Цветков, председател на Сметната палата, във връзка с представянето на книгата на доц. д-р Георги Николов „Сметната палата на България възстановяване и развитие до 2005 г.“, предаде репортер на  Агенция Фокус . Тази книга е една изповед, както и разказва за подкрепата на хората, които са подкрепяли доц. Николов за възстановяването на Сметната палата. Нейното възстановяване е между 1995-2005 г.“, допълни Цветанов. \r\nБояна МАРКОВА", "date": "2019.10.10", "title": "Цветан Цветков: Книгата „Сметната палата на България възстановяване и развитие до 2005 г.“ е една изповед"}
{"url": "http://www.focus-news.net/news/2019/10/10/2706985/s-den-na-otvorenite-vrati-darzhaven-arhiv-veliko-tarnovo-otbelyazva-praznika-na-arhivista.html", "text": "С Ден на отворените врати Държавен архив – Велико Търново отбелязва професионалния празник на архивиста. Това съобщи за  Радио „Фокус“ – Велико Търново  Боряна Маринова, началник Отдел Държавен архив – Велико Търново.  Всеки, който посети институцията днес, ще има възможност да види оригинални ценни документи и да се запознае с дейността на служителите. „За посетителите ще е любопитно и мястото, където на документите се дава „нов живот“ – лабораторията по реставрация и консервация“, допълни още Боряна Маринова. Тя уточни, че Празникът на архивиста у нас се отбелязва от 1951 година. „С Указ 515 от 10 октомври 1951 година на президиума на Народното събрание се създава Архивно управление в структурата на Министерство на вътрешните работи. С това се поставя и началото на националната архивна система. С едно изменение на закона от 1977 година се създава, от 3 май същата година, Главно управление на архивите при Министерски съвет с ранг на комитет. По-късно, с приемането на сега действащия Закон за националния архивен фонд от 40-ото Народно събрание от 29 юни 2007 година, структурата се преименува в Държавна агенция „Архиви“. И така от 10 октомври 1951 г. всяка година колегията чества своя професионален празник на Деня на архивиста“, разказа още Маринова. \r\nРаботното време на службата в старата столица е всеки делничен ден от 9.00 до 17.30 часа. \r\nЛуиза ТРАНЧЕВА", "date": "2019.10.10", "title": "С Ден на отворените врати Държавен архив – Велико Търново отбелязва празника на архивиста"}
{"url": "http://www.focus-news.net/news/2019/10/10/2706990/nsi-prez-perioda-yanuari-avgust-2019-g-iznosat-na-stoki-ot-balgariya-za-treti-strani-narastva-s-43-v-sravnenie-sas-sashtiya-period-na-2018-g.html", "text": "През периода януари - август 2019 г. износът на стоки от България за трети страни нараства с 4.3% в сравнение със същия период на предходната година и е на стойност 12 118.0 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Съединените американски щати, Руската федерация и Република Северна Македония, които формират 49.7% от износа за трети страни.  \r\nПрез август 2019 г. износът на стоки от България за трети страни нараства с 13.4% спрямо същия месец на предходната година и е в размер на 1 607.7 млн. лева. \r\nПрез периода януари - август 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Храни и живи животни“ (33.5%) и „Минерални горива, масла и подобни продукти“ (25.8%). Най-голям спад се наблюдава в сектор „Артикули, класифицирани главно според вида на материала“ (17.0%). \r\nВносът на стоки в България от трети страни през периода януари - август 2019 г. намалява с 5.3% в сравнение със същия период на 2018 г. и е на стойност 13 813.9 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез август 2019 г. вносът на стоки в България от трети страни намалява с 22.8% спрямо същия месец на предходната година и е в размер на 1 548.6 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - август 2019 г. най-голямо увеличение спрямо същия период на предходната година е отчетено в секторите „Храни и живи животни“ (25.7%) и „Мазнини, масла и восъци от животински и растителен произход“ (22.0%) (табл. 4 от приложението). Най-голям спад се наблюдава в сектор „Минерални горива, масла и подобни продукти“ (27.0%). \r\nВъншнотърговското салдо (износ FOB - внос CIF) на България с трети страни през периода януари - август 2019 г. е отрицателно и е в размер на 1 695.9 млн. лева (табл. 1 от приложението).  \r\nПрез август 2019 г. външнотърговското салдо (износ FOB - внос CIF) с трети страни е положително и е на стойност 59.1 млн. лева. \r\n Търговия със стоки на България с трети страни и ЕС - общо \r\nПрез периода януари - август 2019 г. от България общо са изнесени стоки на стойност 37 900.9 млн. лв., което е с 3.8% повече в сравнение със същия период на предходната година. \r\nПрез август 2019 г. общият износ на стоки възлиза на 4 761.0 млн. лв. и нараства с 1.1% спрямо същия месец на предходната година. \r\nПрез периода януари - август 2019 г. общо в страната са внесени стоки на стойност  \r\n40 779.6 млн. лв. (по цени CIF), или с 0.4% по-малко спрямо същия период на 2018 година. \r\nПрез август 2019 г. общият внос на стоки намалява с 6.2% спрямо същия месец на предходната година и възлиза на 4 671.6 млн. лева. \r\nОбщото външнотърговско салдо (износ FOB - внос CIF) е отрицателно през периода януари - август 2019 г. и е на стойност 2 878.7 млн. лева. \r\nПрез август 2019 г. общото външнотърговско салдо (износ FOB - внос CIF) е положително и е на стойност 89.4 млн. лева.", "date": "2019.10.10", "title": "НСИ: През периода януари - август 2019 г. износът на стоки от България за трети страни нараства с 4.3% в сравнение със същия период на 2018 г."}
{"url": "http://www.focus-news.net/news/2019/10/10/2706992/inzh-rumen-gavrilov-yuzdp-v-natsionalen-mashtab-pozharite-sa-izklyuchitelno-golyamo-bedstvie.html", "text": "В национален мащаб пожарите са изключително голямо бедствие. Това каза пред  Радио „Фокус“ – Пирин  инж. Румен Гаврилов, експерт в Югозападно държавно предприятие. По думите му пожарите отнемат голяма енергия за тяхното потушаване, но и оказват влияние върху екологичното равновесие в отделни региони. „В тази връзка Югозападно държавно предприятие работи много активно за превенция на пожарите“, каза още инж. Гаврилов. Той добави, че според статистиката, която си водят, пикът на пожарите на територията на Югозападно държавно предприятие е бил през 2000, 2007, 2016 и 2017 година. По думите на инж. Гаврилов тогава е имало най-много пожари, които са засегнали сериозна територия. Той посочи, че благодарение на превенцията, която са предприели, намалява площта, засегната от пожари. \r\nЛивия НИНОВА", "date": "2019.10.10", "title": "Инж. Румен Гаврилов, ЮЗДП: В национален мащаб пожарите са изключително голямо бедствие"}
{"url": "http://www.focus-news.net/news/2019/10/10/2706995/politseyski-patrul-s-registratsiya-24-1164-e-razpolozhen-na-bul-hristo-i-evlogi-georgievi-v-stolitsata.html", "text": "Полицейски патрул с регистрация 24-1164 е разположен на бул. Христо и Евлоги Георгиеви\" в столицата, предаде репортер на  Агенция „Фокус“ . Патрулът се намира в платното посока парка \"Заимов\".", "date": "2019.10.10", "title": "Полицейски патрул с регистрация 24-1164 е разположен на бул. Христо и Евлоги Георгиеви\" в столицата"}
{"url": "http://www.focus-news.net/news/2019/10/10/2706997/bchk-organizira-sastezanie-po-parva-pomosht-za-vazrastni-hora.html", "text": "На 12 октомври, събота от 9:30 часа в НУЛЦ на БЧК - с. Лозен, Българският Червен кръст организира петото национално състезание за възрастни хора по бедствена готовност, първа помощ, психосоциална подкрепа и познания за техните права. Това съобщиха от пресцентъра на  БЧК .В него ще участват повече от 75 души над 60 години от 15 области на страната. Инициативата е част от дългосрочната политика на БЧК за активен и здравословен живот на възрастните хора. Участниците в отборите са обучени предварително от областните организации на БЧК в страната. Те ще преминат през 15 състезателни пункта, където трябва да се справят със задачи за оказване на първа долекарска помощ при спортни, битови и автомобилни инциденти, ще окажат психосоциална подкрепа на пострадали при бедствия и ще покажат познания за правата на възрастните хора.", "date": "2019.10.10", "title": "БЧК организира състезание по първа помощ за възрастни хора"}
{"url": "http://www.focus-news.net/news/2019/10/10/2706994/v-sofiya-shte-se-provede-initsiativata-maraton-sofiya-2019.html", "text": "На 13 октомври 2019 г. за поредна година ще се проведе „Маратон София 2019”. В спортното събитие участват около 5000 участници от 52 страни. Това съобщиха от пресцентъра на  Столична община . Събитието ще стартира на 13 октомври от 9.30 часа и ще продължи до 15.30 часа в същия ден, като е въведена временна организация на движение.  \r\nВременната организация на движение предвижда: \r\nОт 08.00 часа на 12 октомври 2019 г. до 19.00 часа на 13 октомври 2019 г. се забранява престоят и паркирането на превозни средства на паркинга на пл. „Княз Александър I” и на ул. „Княз Александър I” между бул. „Цар Освободител“ и ул. „Съборна“. \r\nОт 07.00 часа до 16.00 часа на 13 октомври 2019 г. ще бъде забранено влизането на превозни средства по: \r\n- бул. „Цар Освободител” между бул. „Васил Левски“ и пл. „Независимост”; \r\n- бул. „Княгиня Мария Луиза” между бул. „Тодор Александров” и ул. „Козлодуй”; \r\n- пл. „Лъвов мост“; \r\n- ул. „Поп Богомил“ между ул. „Георг Вашингтон“ и бул. „Княгиня Мария Луиза“; \r\n- ул. „Св. Св. Кирил и Методий“ между ул. „Сердика“ и бул. „Княгиня Мария Луиза“; \r\n- ул. „Цар Симеон“ между ул. „Георг Вашингтон“ и бул. „Княгиня Мария Луиза“; \r\n- ул. „Екзарх Йосиф“ между ул. „Сердика“ и бул. „Княгиня Мария Луиза“; \r\n- бул. „Княз Дондуков“ между пл. „Независимост“ и ул. „Бачо Киро“ и между бул. „Васил Левски“ и моста „Чавдар“; \r\n- бул. „Витоша” между бул. „Тодор Александров” и бул. „Александър Стамболийски”; \r\n- бул. „Тодор Александров” между бул. „Витоша” и бул. „Христо Ботев”; \r\n- бул. „Александър Стамболийски” между бул. „Витоша” и бул. „Христо Ботев”; \r\n- ул. „Позитано“ между ул. „Лавале“ и бул. „Витоша“ \r\n- ул. „Алабин” и ул. „Ген. Гурко“ между бул. „Витоша” и ул. „Г. С. Раковски”; \r\n- ул. „Денкоглу“ между ул. „Ангел Кънчев“ и ул. „Граф Игнатиев“; \r\n- ул. „Солунска“ и ул. „Дякон Игнатий“ между ул. „Ген. Гурко“; \r\n- ул. „6-ти септември“ между ул. „Аксаков“ и бул. „Цар Освободител“; \r\n- ул. „Цар Шишман“ между ул. „Аксаков“ и пл. „Народно събрание“; \r\n- ул. „Иван Вазов“ между ул. „6-ти септември“ и ул. „Г. С. Раковски“; \r\n- ул. „Г. С. Раковски” между ул. „Ген. Гурко” и бул. „Княз Дондуков”; \r\n- ул. „Оборище” между ул. „Г. С. Раковски” и ул. „Кракра”; \r\n- ул. „Московска” между бул. „Васил Левски” и ул. „11-ти август”; \r\n- ул. „11-ти август” между ул. „Московска” и пл. „Св. Ал. Невски”; \r\n- бул. „Янко Сакъзов“ между бул. „Васил Левски“ и ул. „Кракра“; \r\n- ул. „Бяло море“ между бул. „Княз Дондуков“ и ул. „Чаталджа“; \r\n- ул. „Злетово“ между бул. „Ген. Данаил Николаев“ и бул. „Княз Дондуков“; \r\n- ул. „Поручик Пачев“ между ул. „Тракия“ и бул. „Княз Дондуков“; \r\n- моста „Чавдар”; \r\n- бул. „Владимир Вазов“ между ул. „Черковна” и бул. „Ботевградско шосе”; \r\n- ул. „Черковна“ между ул. „Е. Симидчийска“ и бул. „Владимир Вазов“; \r\n- ул. „Ильо войвода“ между бул. „Владимир Вазов“ и ул. „Скайлер“; \r\n- ул. „Панайот Хитов“ между ул. „Макгахан“ и бул. „Владимир Вазов“; \r\n- ул. „Острово“ между ул. „Макгахан“ и бул. „Владимир Вазов“; \r\n- ул. „ Тодорини кукли“ между бул. „Владимир Вазов“ и ул. „Левски вековен“; \r\n- ул. „Неофит Бозвели“ между ул. „Тодорини Кукли и бул. „Владимир Вазов“; \r\n- ул. „Баба Вида“ между ул. „Спас Гинев“ и бул. „Владимир Вазов“; \r\n- ул. „Левски вековен“ между бул. „Владимир Вазов“ и ул. „Тодорини кукли“; \r\n- ул. „Васил Кънчев“ между бул. „Владимир Вазов“ и ул. „Ангел войвода“; \r\n- ул. „Резбарска“ между ул. „Васил Кънчев“ и бул. „Владимир Вазов“; \r\n- ул. „549“ между ул. „Резбарска“ и бул. „Владимир Вазов“; \r\n- ул. „Витиня“ между ул. „544“ и бул. „Владимир Вазов“ и между бул. „Владимир Вазов“ и улицата от северната страна на бул. „Владимир Вазов“; \r\n- ул. „Поп Груйо“ между ул. „Могилата“ и ул. „Св. Тома Иконописец“; \r\n- ул. „Станислав Доспевски“ между ул. „573“ и ул. „Св. Тома Иконописец“; \r\n- ул. „Поручик Г. Кюмюрджиев“ и ул. „Св. Тома Иконописец“; \r\n- ул. „61“ между ул. „1“ и бул. „Владимир Вазов“; \r\n- крайна дясна пътна лента на северното и южното пътно платно на бул. „Ботевградско шосе“ между бул. „Владимир Вазов“ и ул. „46“ /кв. „Враждебна“. \r\nОт 04.30 часа до 16.00 часа на 13 октомври 2019 г. ще бъде въведена частична промяна маршрутите на: \r\n- Трамвайна линия № 4 - ще се движи от кв. Орландовци до надлез Надежда, двупосочно; \r\n- Трамвайна линия № 12 (в посока кв. Илиянци): ще се движи по маршрута до бул. „Витоша“, направо по ул. „Алабин“, надясно по бул. „Христо Ботев“, наляво по бул. „Кн. Мария Луиза“ и по маршрута до кв. Илиянци, двупосочно; \r\n- Трамвайна линия № 18 (в посока кв. Орландовци): ще се движи по маршрута до бул. „Витоша“, направо по ул. „Алабин“, надясно по бул. „Христо Ботев“, надясно по бул. „Кн. Мария Луиза“, наляво по ул. „Козлодуй“ и по маршрута до кв. „Орландовци“, двупосочно; \r\n Трамвайни линии № 20 и 22 ще се движат: \r\n- от метростанция Опълченска/депо Красна поляна до Младежки театър, двупосочно; \r\n- от депо Искър/Автостанция „Изток“ до пл. „Васил Левски“, двупосочно; \r\nЗа трамвайни линии № 20 и 22 ще бъде разкрита временна двупосочна спирка на бул. „Янко Сакъзов“ при  пл. „Васил Левски“. \r\n- Тролейбусни линии № 1 и 2 ще се движат от Пета градска болница и ж.к. „Бъкстон“ по маршрутите до кръстовище бул. Васил Левски – бул. „Цар Освободител“, надясно по бул. „Цар Освободител“, надясно по бул. „Евлоги и Христо Георгиеви“, надясно по ул. „Ген. Гурко“, наляво по бул. „Васил Левски“ и по маршрутите; \r\nТролейбусите от тролейбусни линии № 1 и 2 ще спират на начална/крайна спирка с код 1700 „СУ Св. Климент Охридски“ на бул. „Цар Освободител“, за автобусни линии № 84, 94, 184 и N1. \r\n- Тролейбусни линии №№ 4 и 11 ще се движат от ж.к. „Дружба“ 1 и 2 по маршрутите до кръстовище бул. „Цариградско шосе“ - бул. „Цар Освободител“ - бул. „Евлоги и Христо Георгиеви“, наляво по бул. „Евлоги и Христо Георгиеви“, надясно по ул. „Ген. Гурко“, надясно по бул. „Васил Левски“, надясно по бул.„ Цар Освободител“ и по маршрутите. \r\n- спирка с код 1288 „Пл. Орлов мост“ ще бъде крайна спирка за маршрутите в посока СУ „Климент Охридски“; \r\n- спирка с код 1287 „Пл. Орлов мост“ ще бъде  начална спирка в посока ж.к. „Дружба“ 1 и 2. \r\n- Тролейбусна линия № 6 (в посока пл. „Сточна гара“): от ж.к. „Люлин 3“ по маршрута до кръстовище бул. „Сливница“ - ул. „Димитър Петков“, наляво по ул. „Димитър Петков“, бул. „Ген. Николай Г. Столетов“, наляво по ул. „Подполк. Калитин“, надясно по ул. „Скопие“, надясно по бул. „Княгиня Мария Луиза“, надясно по ул. „Опълченска“, надясно по бул. „Сливница“ и по маршрута до ж.к. „Люлин 3“. \r\n- спирка с код 2116 Надлез Надежда“ е начална/крайна спирка за маршрута. \r\n- разкрива се временна спирка на ул. „Димитър Петков“ на 40 метра след бул. „Сливница“ в посока депо Надежда. \r\n- Тролейбусна линия № 7 ще се движи от ж.к. „Люлин 3“ до пл. „Сточна гара“, като преминава през транспортния подлез на пл. „Лъвов мост“, двупосочно. \r\n- Тролейбусна линия № 9 ще се движи от ж.к. „Борово“ по маршрута до кръстовище бул. „Васил Левски“ - ул. „Г. С. Раковски“, направо по бул. „Васил Левски“, надясно по бул. „Цар Освободител“, надясно по бул. „Евлоги и Христо Георгиеви“, надясно по ул. „Ген. Гурко“, наляво по бул. „Васил Левски“, надясно по бул. „Патриарх Евтимий“ и след кръстовище бул. „Патриарх Евтимий“ - ул. „Г. С. Раковски“ по маршрута; \r\nТролейбусите ще спират на всички съществуващи тролейбусни спирки в променения участък от маршрута, включително и на спирка с код 1700 „СУ Св. Климент Охридски“ (начална/крайна) на бул. „Цар Освободител“, за автобусни линии № 84, 94, 184 и N1. \r\n- Автобусна линия № 9 (в посока пл. Орлов мост): от Автобаза Искър по маршрута до кръстовище бул. „Евлоги и Христо Георгиеви“ - ул. „Ген. Гурко“, обратен завой пред Национален стадион „Васил Лвески“, по бул. „Евлоги и Христо Георгиеви“ и след ул. Шипка по маршрута. \r\n- Автобусни линии №№ 280 и 306 (в посока СУ „Климент Охридски“): от бул. „Цариградско шосе“ надясно по бул. „Евлоги и Христо Георгиеви“, обратен завой при ул. „Шипка“ (Военна академия), бул.„ Евлоги и Христо Георгиеви“, наляво по бул. „Цариградско шосе“ и по маршрутите си. \r\nАвтобусите ще спират на спирка с код 0442 „Военна академия” на бул. „Евлоги и Христо Георгиеви” след ул. „Шипка“ в посока пл. „Орлов мост“. \r\n- Автобусна линия № 20 ще се движи от с. Локорско до пл. „Сточна гара“, двупосочно; \r\n- Автобусна линия № 21/22 ще се движи от с. Подгумер/с.Войняговци до пл. „Сточна гара“, двупосочно; \r\n- Автобусна линия № 11, 86, 309 и 310 ще преминават през транспортния подлез на пл. „Лъвов мост“, двупосочно; \r\n- Автобусни линии № 85 и 285 (в посока ж.к. „Връбница“) ще преминават през транспортния подлез на пл. „Лъвов мост“, надясно по бул. „Христо Ботев“, наляво по бул. „Кн. Мария Луиза“ и по маршрутите, двупосочно. \r\n- Автобусни линии № 213, 305, 404 и 413 (в посока пл. „Централна гара“) ще преминават през транспортния подлез на пл. „Лъвов мост“, надясно по бул. „Христо Ботев“, наляво по бул. „Кн. Мария Луиза“, наляво по ул. „Опълченска“, наляво по бул. „Сливница“, през транспортния подлез на пл. „Лъвов мост“ и по маршрутите, двупосочно. \r\n- Автобусна линия № 78 ще се движи по маршрут от пл. „Сточна гара“ по бул. „Ген. Данаил Николаев“, наляво по бул. „Ботевградско шосе“ (по ТМ линия № 22) до ул. 8-ма (преди моста на р. Искър), наляво по ул. 8-ма, ул. 25-а, наляво по ул. 2-ра, наляво по ул. 61-а, наляво по ул. 8-ма до новоразкрита временна спирка пред пощата в кв. „Враждебна“, надясно по ул. 8-ма, надясно по бул. „Ботевградско шосе“ до гара Подуяне, надясно по бул. „Ген. Данаил Николаев“ до пл. „Сточна гара“. \r\n- разкрива се временна начална/крайна спирка за маршрута пред пощата в кв. „Враждебна“; \r\n- разкрива се временна двупосочна спирка на ул. 8-ма при бул. „Ботевградско шосе“. \r\nАвтобусите ще спират на временните и всички съществуващи автобусни спирки по маршрута. \r\n- Автобусна линия №79: \r\n- в посока СТИНД 2: от кв. „Христо Ботев по бул. „Ботевградско шосе“ (по ТМ линия № 22) до гара Подуяне, надясно по бул. Ген. Данаил Николаев до пл. Сточна гара, надясно по ул. Константин Стоилов и по маршрута; \r\n- в посока кв. „Христо Ботев“: от СТИНД 2 по маршрута до кръстовище бул. „Ген. Данаил Николаев\" - ул. „Злетово\", направо по бул. „Ген. Данаил Николаев\", наляво по бул. „Ботевградско шосе\" (по ТМ линия № 22)  до кв. „Христо Ботев\". \r\n- Автобусни линии №№ 12 и 14 (в посока Автостанция Изток): от с. Долни Богров/Гара Искър по маршрутите до махала Батареята, направо по бул. „Ботевградско шосе\", надясно по ул. „Летоструй\" до Автостанция Изток, двупосочно; \r\n- Автобусна линия № 90 (в посока АП Малашевци): от гр. Бухово по маршрута до кръстовище бул. „Ботевградско шосе\" - ул. „Александър Екзарх\", по бул. „Ботевградско шосе\" (по ТМ линия № 22) до гара Подуяне, надясно по бул. „Данаил Николаев\" до пл. „Сточна гара\", надясно по ул. „Владайска река\" (по автобусна линия № 86), надясно по ул. „Зидарска\", наляво по ул. „Резбарска\" до АП Малашевци, двупосочно. \r\n- Автобусна линия № 119 (в посока Автостанция Изток): от кв. „Ботунец\" по маршрута до кръстовище бул. „Ботевградско шосе\" - бул. „Владимир Вазов\", направо по бул. „Ботевградско шосе\", надясно по ул. „Летоструй\" до Автостанция Изток, двупосочно. \r\n- Автобусна линия № 120: \r\n- в посока Зоопарка: от ж.к. „Левски Г\" по маршрута до кръстовище ул. „Тодорини кукли\" - ул. „Александър Екзарх\", наляво по ул. „Александър Екзарх\", надясно по бул. „Ботевградско шосе\" до гара Подуяне, наляво по бул. „Ситняково\", надясно по ул. „Оборище\", наляво по ул. „Черковна\" и по маршрута си; \r\n\t- в посока ж.к. „Левски-Г\": от Зоопарка по маршрута до кръстовище ул. „Черковна\" - бул. „Мадрид\", надясно по бул. „Мадрид\", по бул. „Ботевградско шосе\", наляво по ул. „Александър Екзарх\", надясно по ул. „Тодорини кукли\" и по маршрута си. \r\nВсички превозни средства на масовия градски транспорт ще спират на временните и всички съществуващи тролейбусни спирки в променените участъци от техния маршрут. \r\nЗакриват се спирките: \r\n- по бул. „Кн. Мария Луиза“ от ул. „Алабин до бул. „Сливница“, двупосочно; \r\n- на пл. „Централна гара“ (1327 и 1333 „Пл. Централна гара“); \r\n- по бул. „Сливница в района на пл. „Лъвов мост, двупосочно; \r\n- по бул. „Васил Левски“ от пл. „Сточна гара“ до бул. „Цар Освободител“; \r\n- по бул. „Владимир Вазов“ от бул. „Ген. Данаил Николаев“до бул. „Ботевградско шосе“, двупосочно; \r\n- по бул. „Княз Александър Дондуков“ от бул. „Ген. Данаил Николаев“ до ул. „Бачо Киро“ (Младежки театър), двупосочно; \r\n- по ул. „Тодорини кукли“ от ул. „Александър Екзарх“ до бул. „Владимир Вазов“, двупосочно; \r\n- по бул. „Ботевградско шосе“: с кодове 1435 и 1434 „Разклона за летището“, и с кодове 1600 и 1601 „СПИ проф. П. Мутафчиев“; \r\n- по ул. „Кракра“; \r\n- по ул. „Шипка“ от бул. „Васил Левски“ до бул. „Евлоги и Христо Георгиеви“, двупосочно; \r\n- по ул. „Река Велека“ и ул. „Александър Екзарх“ от бул. „Владимир Вазов“ до бул. „Ботевградско шосе“, двупосочно; \r\n- по ул. „Черковна“ от бул. „Владимир Вазов“ до бул. „Мадрид“, двупосочно; \r\n- по ул. „Черковна“ от бул. „Мадрид“ до ул. „Оборище“ в посока бул. „Цариградско шосе“; \r\n- за съответните линии в отпадащите участъци от маршрутите им.", "date": "2019.10.10", "title": "В София ще се проведе инициативата „Маратон София 2019”"}
{"url": "http://www.focus-news.net/news/2019/10/10/2706996/zadarzhan-e-42-godishen-shofyor-v-kardzhali-za-predlozhen-podkup-na-politseyski-sluzhiteli.html", "text": "За предложен подкуп на полицейски служители  42-годишен водач на лек автомобил „Фолксваген“ е задържан снощи в РУ - Кърджали.Това съобщиха от  ОДМВР - Кърджали . Около 19,30 часа мъжът блъснал в село Габрово последователно два паркирани леки автомобила поради неспазване на достатъчно странично разстояние. \r\nВодачът напуснал мястото на произшествието, без да уведоми контролните органи. 10 минути по-късно ударил движещ се пред него „Фолксваген“ вследствие на нарушена дистанция и отново напуснал мястото на произшествието. Около 30 минути след произшествията служители на Пътна полиция го издирили, но той отказал да бъде изпробван за алкохол. \r\nИздаден е талон за медицинско изследване. При обработката на пътните инциденти шофьорът предложил 100 лв. подкуп на полицейските служители да не съставят акт по ЗДвП, след което е бил задържан за срок до 24 часа. Образувано е бързо производство и работата продължава разследващ полицай", "date": "2019.10.10", "title": "Задържан е 42-годишен шофьор в Кърджали за предложен подкуп на полицейски служители"}
{"url": "http://www.focus-news.net/news/2019/10/10/2706998/politsiyata-razsledva-nezakonna-sech-na-okolo-68-kub-m-darvesina-v-selo-valkovich-v-oblast-kardzhali.html", "text": "Полицията разследва незаконна сеч на около 68 куб. м дървесина в село Вълкович. Става дума за немаркирани борови дървета, които са били незаконно отсечени в землището на село Вълкович. Това съобщиха от  ОДМВР - Кърджали . По случая в РУ - Джебел е започната проверка за престъпление и се издирва извършителят на деянието.", "date": "2019.10.10", "title": "Полицията разследва незаконна сеч на около 68 куб. м дървесина в село Вълкович в област Кърджали"}
{"url": "http://www.focus-news.net/news/2019/10/10/2706999/antichni-predmeti-sa-izzeti-pri-spetsializirana-politseyska-operatsiya-v-oblast-shumen.html", "text": "Антични предмети са иззети при специализирана полицейска операция в област Шумен. Това съобщиха от  ОДМВР - Шумен . Полицейски служители от РУ - Велики Преслав намериха и иззеха от два адреса в село Кочово и село Златар предмети с вид на антични. Претърсванията са извършени по време на специализирана полицейска операция. Около 06:30 часа в имот на ул. „Александър Стамболийски“ в село Златар е намерен металдетектор и антична монета. Малко по-късно в жилище на ул. „Трети март“ в село Кочово било извършено претърсване по време на което са намерени и иззети металдетектор, 33 предмета с форма на антични предмети, 2 пръстена, 2 оловни предмета с неправилна форма и 5 фрагмента от токи. За извършените престъпления са образувани досъдебни производства.", "date": "2019.10.10", "title": "Антични предмети са иззети при специализирана полицейска операция в област Шумен"}
{"url": "http://www.focus-news.net/news/2019/10/10/2707001/prokuraturata-vav-varna-predade-na-sad-mazh-za-razprostranenie-na-blizo-kilogram-i-polovina-marihuana.html", "text": "Окръжната прокуратура във Варна предаде на съд подсъдим, държал с цел разпространение близо килограм и половина марихуана. Това съобщиха от пресцентъра на  Апелативна прокуратура-Варна . 29-годишен мъж е предаден на съд от Окръжната прокуратура във Варна за държане с цел разпространение на различни по вид високорискови наркотични вещества. Намерените у подсъдимия наркотици - 1,422 кг марихуана и близо 1 грам метамфетамини са на стойност 8856 лева. Наркотиците били намерени и иззети от къщата, обитавана от подсъдимия във Варна, както и от избено помещение и от пристройка в двора, при полицейска операция в края на 2016 г. Високорисковите вещества  били предназначени за разпространение, включително и чрез други лица. В момента подсъдимият се намира в ареста, тъй като спрямо него е била взета мярка за неотклонение „Задържане под стража“ по ново досъдебно производство на Окръжната прокуратура във Варна от тази година, по което той е привлечен като обвиняем освен за марихуана и амфетамини, и за държане и разпространение на кокаин. Предстои делото срещу 29-годишния подсъдим да бъде насрочено за разглеждане във Варненския окръжен съд.", "date": "2019.10.10", "title": "Прокуратурата във Варна предаде на съд мъж за разпространение на близо килограм и половина марихуана"}
{"url": "http://www.focus-news.net/news/2019/10/10/2706989/lokalno-makedoniya-zapochna-tristrannata-sreshta-v-novi-sad.html", "text": "В Нови Сад започна срещата между държавния глава на Сърбия Александър Вучич и премиерите на Северна Македония и Албания Зоран Заев и Еди Рама, съобщава скопското електронно издание  „Локално“ . \r\nСрещата се провежда на крепостта Петроварадин.Вучич обяви по-рано, че ще обсъди с Рама и Заев премахването на бариерите пред свободния поток на стоки и услуги между трите държави. Съгласно думите му, това е „епохална идея“, която е получила „пълното съгласие“ на премиерите на Северна Македония и Албания. \r\n„Разбрахме, че поотделно сме малки и слаби, но ако се обединим по отношение на икономическите свободи, ако излезем като блок пред Европейския съюз и други, вярваме, че нашата роля ще бъде значително по-голяма. Искаме се свържем икономически, като по този начин ще увеличим драматично нивото на инвестициите и ще създадем такава среда, в която бихме имали пълна свобода на движение, трафик и услуги. Това би вдигнало всички нас и затова намерих пълно съгласие от Рама и Заев“, заяви сръбският президент. \r\n \r\n Тереза Герова", "date": "2019.10.10", "title": "„Локално“ (Македония): Започна тристранната среща в Нови Сад"}
{"url": "http://www.focus-news.net/news/2019/10/10/2707005/v-dimitrovgrad-shte-bade-postavena-nova-i-inovativna-patna-markirovka.html", "text": "Най-новото и иновативно в пътната маркировка поставят днес в община Димитровград. Това съобщиха от пресцентъра на  Общината . На седем места на уличната градска мрежа с интензивен трафик и засилено внимание за шофьорите ще бъдат положени предварително формировани термопластични знаци. В участъка преди и след елипсовидното кръгово на влизане от Хасково шофьорите вече ще бъдат сигнализирани от новата улична маркировка. Другите позиции са източната и западната тангента от Водната кула, два участъка по бул. „Ст. Стамболов\" и на бул. „Трети март\" (до хапката).", "date": "2019.10.10", "title": "В Димитровград ще бъде поставена нова и иновативна пътна маркировка"}
{"url": "http://www.focus-news.net/news/2019/10/10/2707006/yordanka-vasileva-inspektor-detska-pedagogicheska-staya-roditelite-na-izostavenoto-bebe-nyamat-kriminalni-registratsii.html", "text": "Родителите на изоставеното бебе нямат криминални регистрации. Това каза инспектор детска педагогическа стая в 9-то районно управление Йорданка Василева, предаде репортер на  Агенция „Фокус“ . И двамата родители не желаят да полагат грижи за детето. Тя подчерта, че полицията не е работила по сигнали свързани с домашно насилие и употреба на алкохол. „В процес сме на изясняване на случая. Към настоящия момент нямаме информация какви са причините за изоставяне на детето“, каза тя. На журналистически въпрос защо родителите живеят в \"Люлин\"-10 са изоставили детето в \"Люлин\"-6, тя обясни, че в \"Люлин\"-6 живее родител по майчина линия. „В хода на работа по досъдебното производство ще се назначи съдебно-психиатрична експертиза, която ще установи психическо състояние на родителите. Съсед е открил детето, който се е свързал с домоуправителя на блока и той е подал сигнала“, каза тя.   \r\nТеодора ПАТРОНОВА", "date": "2019.10.10", "title": "Йорданка Василева, инспектор детска педагогическа стая: Родителите на изоставеното бебе нямат криминални регистрации"}
{"url": "http://www.focus-news.net/news/2019/10/10/2707004/ministarat-na-energetikata-temenuzhka-petkova-i-gratskiyat--kolega-konstantinos-hadzidakis-podpisaha-dogovori-za-mezhdusistemnata-vrazka-gartsiya-balgariya.html", "text": "Министърът на енергетиката Теменужка Петкова и гръцкият ѝ колега – министърът на енергетиката и околната среда Константинос Хадзидакис подписаха в София Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция - България., предаде репортер на  Агенция „Фокус“ . В рамките на събитието бяха подписани и други договори за ключови ангажименти и дейности по изграждане на интерконектора: договорът за заем между Европейската инвестиционна банка и „Български енергиен холдинг“ ЕАД, споразумения за пренос на газ с „Булгаргаз“ АД, ДЕПА и Едисон и други. Междусистемната газова връзка Гърция–България е приоритетен проект не само за двете държави, а и за Европейския съюз. Реализацията му е от ключово значение за диверсификацията на източниците и маршрутите за доставка на природен газ в региона. \r\n \r\nТеодора ПАВЛОВА", "date": "2019.10.10", "title": "Министърът на енергетиката Теменужка Петкова и гръцкият ѝ колега Константинос Хадзидакис подписаха договори за междусистемната връзка Гърция – България"}
{"url": "http://www.focus-news.net/news/2019/10/10/2707008/antoaneta-bares-nkiz-kragovata-ikonomika-otkriva-novi-vazmozhnosti-za-biznes-i-razviva-pazara.html", "text": "Кръговата икономика има ключово отношение в задаването на устойчива посока на икономиката, тя открива нови възможности за бизнес, създава концептуално нови бизнес модели и развива пазара – както в рамките на Европейския съюз, така и извън него. Това каза изпълнителният директор на НКИЗ Антоанета Барес по време на конференцията „Кръгова икономика и околна среда 2019“, организирана от Индустриален клъстер Средногорие, съобщиха от пресцентъра на  НКИЗ .  \r\nФорумът има за цел да насочи поглед към теми, касаещи постигане на по-високо ниво на индустриално развитие, което насърчава равновесието в околната среда. Сред участниците в конференцията бяха Ивелина Василева, председател на комисията по околната среда и водите, Цветан Симеонов, председател на Българската търговско-промишлена палата (БТПП), Никола Зикатанов, зам.-председател на УС на Асоциацията на индустриалния капитал в България (АИКБ),  Димитър Бранков, зам.-председател на Българска стопанска камара (БСК).  \r\nГ-жа Барес подчерта, че темата за кръговата икономика става все по-актуална и значима както за бизнеса, така и за обществото като цяло. „Според доклада на Европейската комисия за изпълнението на плана за действие на кръговата икономика, публикуван през март 2019 г., само за 2016 г. дейности в рамките на кръговата икономика са генерирали добавена стойност в размер на близо 147 милиарда евро и са мобилизирали инвестиции от 17,5 милиарда евро“, каза Антоанета Барес. По думите ѝ насърчаването на равновесието в околната среда повишава конкурентоспособността, подпомага иновациите и създава работни места на местно ниво. Г-жа Барес заяви, че кръговата икономика е необратим, световен процес, но трябва да се работи още, за да се гарантира повишаването на благосъстоянието и успешно да се минимизира потреблението на безценните природни ресурси.  \r\n„Кръговата икономика е все по-разпознаваем процес, все повече компании пестят ресурси“, каза Ивелина Василева, председател на Парламентарната комисия по околна среда и водите. По думите и трябва да правим малки стъпки към опазване на околната среда, което ще е добра демонстрация на отговорност към цялото общество. „От миналата година комисията по околна среда и водите в парламента не използва пластмасови опаковки“, отбеляза тя.  \r\nНиколай Минков, изпълнителен директор на Индустриален клъстер Средногорие, който е организатор на конференцията, беше категоричен, че фокусът трябва да е върху усилията на Европа и България да превърне предизвикателствата във възможности, да насърчи и даде пример за пълната мобилизация на индустрията, частния сектор, местната власт и гражданите по отношение на кръговата икономика.", "date": "2019.10.10", "title": "Антоанета Барес, НКИЗ: Кръговата икономика открива нови възможности за бизнес и развива пазара"}
{"url": "http://www.focus-news.net/news/2019/10/10/2706993/afp-zelenski-otreche-da-e-bil-iznudvan-ot-tramp.html", "text": "Президентът на Украйна Владимир Зеленски отрече, че държавният глава на САЩ Доналд Тръмп се е опитал да го изнудва, като е отказал военна помощ на Киев в рамките на телефонния разговор между двамата лидери, проведен през месец юли тази година, предава  AFP . \r\n„Нямаше изнудване\", увери новият украински президент в рамките на пресконференция в Киев. Стенограмата от разговора показа, че Тръмп е помолил Зеленски да разследва политическия му съперник Джо Байдън. \r\n \r\n Тереза Герова", "date": "2019.10.10", "title": "AFP: Зеленски отрече да е бил „изнудван“ от Тръмп"}
{"url": "http://www.focus-news.net/news/2019/10/10/2707009/razsledvat-smartta-na-mayka-i-sin-v-targovishte.html", "text": "Криминалисти от полицията в Търговище изясняват обстоятелствата около смъртта на майка и син. На 9 октомври, около 16:30 часа, безжизнените им тела са намерени в дома им в жилищна кооперация в кв. „Запад“ в града. Това съобщиха от  ОДМВР-Търговище . Своевременно на място са пристигнали полицейски и медицински екипи. Извършен е оглед на местопроизшествието, при който не са констатирани видими следи от насилие. Аутопсия ще установява причините за смъртта на 51-годишната жена и 27-годишния й син. По случая е образувано досъдебно производство и работата по него продължава под наблюдението на прокурор от Окръжна прокуратура.", "date": "2019.10.10", "title": "Разследват смъртта на майка и син в Търговище"}
{"url": "http://www.focus-news.net/news/2019/10/10/2707010/inzh-rumen-gavrilov-yuzdp-prodalzhavat-deynostite-po-vazstanovyavaneto-na-opozharenite-gori-pri-pozhara-mezhdu-kresna-i-simitli-ot-lyatoto-na-2017-g.html", "text": "Пожарът между Кресна и Симитли от лятото на 2017 г. бе с много голяма интензивност. Това каза пред  Радио „Фокус“ – Пирин  инж. Румен Гаврилов, експерт в Югозападно държавно предприятие. Той припомни, че огнената стихия се е възпламенила на 24 август. „Издадена беше заповед на Министерски съвет за въвеждане на Националния план за защита при бедствия и аварии. В потушаването на пожара, който беше на изключително голям фронт участваха 435 служители на ЮЗДП със съответната екипировка и 150 автомобила, пригодени за гасене на горски пожари“, каза още инж. Гаврилов. Той допълни, че по програма на Европейския съюз през 2015 са били построени 9 броя наблюдателни противопожарни кули, като 1 от тях, разположена над мястото, където възникна пожара, първа е констатирала неговото възпламеняване. „Независимо от бързото откриване на пожара, предвид това, че духаше силен вятър, той се разпространи на голяма площ“, отбеляза инж. Гаврилов. Той уточни, че освен вятъра, температурите на въздуха в периода на възпламеняването на пожара са варирали от 38 до 41 градуса, което също е допринесло за усложняване на ситуацията. Инж. Гаврилов заяви, че гасенето на пожара е отнело време, защото условията са били изключително трудни, а самият терен е бил предимно скалист. Той коментира, че благодарение на добрите съвместни действия, които са реализирали с Главна дирекция „Пожарна безопасност и защита на населението“, огънят е бил потушен на 31 август, малко след което е започнало възстановяването на опожарените територии. Според инж. Гаврилов процесът е сложен и ще отнеме време, но Югозападно държавно предприятие работи усилието, за да може цялостното възстановяване да се случи колкото се може по-рано. \r\nЛивия НИНОВА", "date": "2019.10.10", "title": "Инж. Румен Гаврилов, ЮЗДП: Продължават дейностите по възстановяването на опожарените гори при пожара между Кресна и Симитли от лятото на 2017 г."}
{"url": "http://www.focus-news.net/news/2019/10/10/2707007/amerikanski-analizator-beliyat-dom-vyarva-che-grenel-shte-ubedi-germaniya-v-ideyata-za-razmyana-na-teritorii.html", "text": "Според американския анализатор Едуард Джоузеф назначаването на Ричард Гренел за специален пратеник в мирните преговори между Косово и Сърбия е показател, че Белият дом вярва, че може да убеди Германия да подкрепи идеята за размяна на територии, предава  Радио „Свободна Европа“  в прищинската си редакция. \r\n„Това е както положително, така и притеснително. Положително, защото всяка администрация на САЩ, която показва повишен интерес към Балканите, е нещо добро. Изминаха няколко години, откакто САЩ се дистанцираха от Балканите и премахнаха региона от приоритетите си. Този въпрос обаче очевидно изисква усилия на високо ниво, за да могат Косово и Сърбия да постигнат напредък. В същото време е странно и тревожно. Защо посланик Гренел е назначен, след като Матю Палмър наскоро беше определен за специален представител? Палмър, разбира се, има богат опит в региона, докато посланик Гренел е работил в ООН, има познания за Балканите, но не на същото ниво като Палмър. Хубаво е, че Белият дом, на фона на множество други кризи, се интересува от разрешаването на този въпрос, но, от друга страна, е странно и остава да видим какво ще означава това за американската политика в региона“, коментира Джоузеф. \r\nСпоред анализатора е необичайно за САЩ да имат двама пратеници, които да покриват повече или по-малко един и същ регион. В тази връзка, твърди Джоузеф, това „създава объркване\". „Но в същото време не всичко е лошо. Гренел е посланик в Германия и макар да е имал разногласия там, е наясно със загрижеността на Берлин по отношение на политиката, водена от бившия американски съветник по националната сигурност Джон Болтън, която изглежда е в полза на размяната на територии. Възможно е Белият дом да продължи да се занимава с Балканите и да вярва, че Гренел е човекът, който може да убеди Германия. Въпреки това, според мнението на лидерите в региона, демаркацията е опасна и дестабилизираща“. \r\n \r\n Тереза Герова", "date": "2019.10.10", "title": "Американски анализатор: Белият дом вярва, че Гренел ще убеди Германия в идеята за размяна на територии"}
{"url": "http://www.focus-news.net/news/2019/10/10/2707011/v-gd-natsionalna-politsiya-shte-se-provede-brifing-po-povod-razsledvaneto-na-organiziranata-prestapna-grupa-za-telefonni-izmami-ot-vetovo.html", "text": "В ГД „Национална полиция“ ще се проведе брифинг във връзка с продължаващите действия по разследването на организираната престъпна група за телефонни измами от Ветово. Това съобщиха от пресцентъра на  Апелативна специализирана прокуратура . Брифингът ще се състои на 11 октомври 2019 г. Информация по досъдебното производство ще бъде предоставена от 13.00 часа в сградата на ГДНП на бул. „Александър Малинов“ 1. Ще участват говорителят на Специализираната прокуратура Сийка Милева, директорът на ГДНП главен комисар Христо Терзийски и ръководителят на отдел „Измами“ в ГДНП Златка Падинкова.", "date": "2019.10.10", "title": "В ГД „Национална полиция“ ще се проведе брифинг по повод разследването на организираната престъпна група за телефонни измами от Ветово"}
{"url": "http://www.focus-news.net/news/2019/10/10/2707012/", "text": "Кюстендил. Изготвено е трасе за отбелязване на Световния ден на ходенето в Кюстендил. Това съобщиха за  Радио „Фокус” - Кюстендил  от Общината. Инициативата, която е част от е част от националната програма за физическа активност и развитие на българското население ще се проведе на 18 октомври, от 14.00 часа. Стартът ще бъде на стадион „Осогово”. Трасето и маршрутите за ходенето са стадион „Осогово” – „Хисарлъка – къщичката на баба Яга” - пешеходна зона „Пътека на здравето”. Те са достъпни за всички желаещи, без ограничение във възраст, пол, ниво на физическа подготвеност, както и за хора в неравностойно положение. В проявата ще вземат участие и спортните клубове по интереси от училищата на територията на община Кюстендил. Целта на събитието е да популяризира здравословния начин на живот чрез практикуване на най-лесно достъпната и естествена физическа активност - ходенето. \r\nВенцеслав ИЛЧЕВ", "date": "2019.10.10", "title": "Изготвено е трасе за отбелязване на Световния ден на ходенето в Кюстендил"}
{"url": "http://www.focus-news.net/news/2019/10/10/2707000/afp-es-premahva-shveytsariya-i-oae-ot-spisaka-na-darzhavite-koito-sa-danachen-ray.html", "text": "Европейският съюз премахна Швейцария и Обединените арабски емирства от списъка на държавите, които осигуряват „данъчен рай“, предава  AFP . \r\n„Албания, Коста Рика, Мавриций, Сърбия и Швейцария са приложили преди крайния срок всички необходими реформи, за да се съобразят с принципите за добро управление на данъците в ЕС\", заявиха 28-те финансови министри на Блока. \r\nСивият списък на ЕС включваше Швейцария от създаването на регистъра през декември 2017 г., тъй като се считаше, че в страната действа неадекватна данъчна норма. Властите на Швейцария поеха ангажимент да ги реформират, припомня агенцията. \r\n \r\n Тереза Герова", "date": "2019.10.10", "title": "AFP: ЕС премахва Швейцария и ОАЕ от списъка на държавите, които са „данъчен рай“"}
{"url": "http://www.focus-news.net/news/2019/10/10/2707003/yordanka-vasileva-inspektor-detska-pedagogicheska-staya-roditelite-na-izostavenoto-bebe-v-stolitsata-sa-zadarzhani.html", "text": "Родителите на изоставеното бебе в столицата са задържани. Това каза инспектор детска педагогическа стая в 9-то районно управление Йорданка Василева, предаде репортер на  Агенция „Фокус“ . „Около 21.40 на телефон 112 е получен сигнал за изоставено бебе в ж.к. \"Люлин\"-6. Веднага са изпратени автопатрули, които установяват изоставено бебе в детско столче. Веднага са изпратили автопатрул на адрес в \"Люлин\"-10, където са установени двамата родители“, обясни тя. „Същите са задържани за срок от 24 часа в 9-то районно. На място е постъпил мобилен екип към Агенция за социално подпомагате, които са взели и са настанили детето в дом за медико-социални грижи „Св. Иван рилски“. Извършен е преглед. Детето е в добро здравословно състояние. Започнато е досъдебно производство“, допълни тя .  \r\nТеодора ПАТРОНОВА", "date": "2019.10.10", "title": "Йорданка Василева, инспектор детска педагогическа стая: Родителите на изоставеното бебе в столицата са задържани"}
{"url": "http://www.focus-news.net/news/2019/10/10/2707017/vazrasten-velosipedist-e-v-bolnitsa-sled-paten-intsident-v-kavarna.html", "text": "81-годишен велосипедист е настанен в Многопрофилната болница в Добрич след пътен инцидент в Каварна. Това съобщават от  пресцентъра на Областната дирекция на МВР  в добруджанския град. Пътното произшествие е станало вчера около 17.00 часа. Водач на лек автомобил отнема предимството на 81-годишния велосипедист. Вследствие на инцидента възрастния мъж е получил охлузни рани и комоцио, без опасност за живота. По случая е образувано досъдебно производство.", "date": "2019.10.10", "title": "Възрастен велосипедист е в болница след пътен инцидент в Каварна"}
{"url": "http://www.focus-news.net/news/2019/10/10/2707014/okrazhniyat-sad-v-pazardzhik-shte-gleda-delo-za-prisvoyavane-na-pari-ot-dlazhnostno-litse.html", "text": "Окръжният съд ще гледа дело за присвояване на пари от длъжностно лице, съобщиха от пресцентъра на  Съда . Делото е образувано по обвинителен акт на Районна прокуратура – Пазарджик. Срещу мъж е повдигнато обвинение за това, че в периода от 21 юни 2011 г. до 27 февруари 2013 г. в гр. Септември, като длъжностно лице – счетоводител на Археологически музей - Септември е присвоила чужди пари в общ размер на 19 410 лв., собственост на музея. Началото на съдебното заседание е в 14.00 часа, съдия-докладчик е Димитър Бишуров.", "date": "2019.10.10", "title": "Окръжният съд  в Пазарджик ще гледа дело за присвояване на пари от длъжностно лице"}
{"url": "http://www.focus-news.net/news/2019/10/10/2707019/ivan-ivanov-kevr-dnes-e-vazhen-za-potrebitelite-na-priroden-gaz-v-balgariya-i-regiona-nadyavam-se-do-godina-vrazkata-stara-zagora-komotini-realno-da-funktsionira.html", "text": "Днес е важен и хубав ден за потребителите на природен газ в България и региона, надявам се до година връзката Стара Загора - Комотини реално да функционира. Това каза председателят на КЕВР Иван Иванов в свое изявление след подписването на Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция – България, предаде репортер на  Агенция „Фокус“ . Иванов добави, че денят е добър както за ръководителите на енергетиката в нашите две страни, така също и за националните енергийни оператори. „С подписания днес пакет от документи: договори и споразумения практически се изпълняват всички условия, предварителни ангажименти, за да се даде ход на строителството на българо-гръцката газова връзка. С чувство на дълбока удовлетвореност искат да отбележа съществения принос на двата национални енергийни регулатора. В дух на сътрудничество, разбирателство и непрекъснато комуникация двата регулатора през изминалите 5 години трасираха пътя за проект. Само в последната седмица утвърдихме три важни документа. Работим изключително добре с гръцкия регулатор и благодаря за това“, посочи още той.  \r\nТеодора ПАВЛОВА", "date": "2019.10.10", "title": "Иван Иванов, КЕВР: Днес е важен за потребителите на природен газ в България и региона, надявам се до година връзката Стара Загора - Комотини реално да функционира"}
{"url": "http://www.focus-news.net/news/2019/10/10/2707015/administrativniyat-sad-v-blagoevgrad-otmeni-reshenieto-na-obshtinski-savet-garmen-za-provezhdane-na-referendum.html", "text": "Административен съд – Благоевград отмени решението на Общински съвет – Гърмен за организация и провеждане на референдум. Това съобщиха от пресцентъра на  Административния съд . Делото бе образувано по жалба на областния управител на Област Благоевград срещу решение на Общински съвет Гърмен от 27 август, с което е одобрено предложение на Инициативен комитет за произвеждане на местен референдум в село Марчево, община Гърмен, за гласуване по въпроса „Против ли сте Общинска администрация – Гърмен и Общински съвет – Гърмен да одобряват ПУП-ПРЗ (подробен устройствен план – план за регулация и застрояване) с предназначение за жилищно строителство на поземлените имоти, находящи с в масивите 44, 45, 46 и 47, местност „Падарката“ и е определена датата за произвеждане на местния референдум  – 13 октомври 2019 г. \r\nПо въпроса за референдум в село Марчево, с идентична формулировка, Общински съвет – Гърмен е приел предходно решение, което е отменено от Административен съд – Благоевград, като са дадени указания и е върната преписката на Общинския съвет за ново произнасяне при съобразяване с дадените от съда с мотивите на решението задължителни указания. \r\nСпоред съдебния състав, при повторното приемане на решение за произвеждане на местен референдум не са спазени задължителните указания. Решението на Общински съвет – Гърмен не съдържа мотиви за това – кои са причините, налагащи произвеждането на референдума по така поставения въпрос, кои конкретни факти и обстоятелства налагат произвеждането, както и не може да се прецени и необходимостта от произвеждане на референдум по посочения въпрос. \r\nРешението е окончателно и не подлежи на обжалване.", "date": "2019.10.10", "title": "Административният съд в Благоевград отмени решението на Общински съвет - Гърмен за провеждане на референдум"}
{"url": "http://www.focus-news.net/news/2019/10/10/2707016/razsledva-se-umishlen-palezh-na-starnishte-v-zemlishteto-na-selo-dzhulyunitsa-v-oblast-veliko-tarnovo.html", "text": "Царевично стърнище е горяло в землището на горнооряховското село Джулюница (по стария път за Кесарево). Сигнал за инцидента е подаден около 17.30 часа вчера на тел. 112, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. От там уточниха, че огънят е запален умишлено. Пламъците са потушени от екип на Районната служба в железничарския град. Данни за сериозни щети и пострадали граждани няма. Спасена е 89 дка иглолистна гора, намираща се в близост. \r\nЗа изминалото денонощие пожарникарите от областта са реагирали на още пет сигнала за запалени сухи треви и отпадъци на различни места в региона. От Областната дирекция припомнят, че гражданите трябва да са изключително внимателни при паленето на огън на открито. \r\nЛуиза ТРАНЧЕВА", "date": "2019.10.10", "title": "Разследва се умишлен палеж на стърнище в землището на село Джулюница в област Велико Търново"}
{"url": "http://www.focus-news.net/news/2019/10/10/2707018/tass-medii-saobshtavat-za-14-zaginali-turski-voynitsi-v-rayona-na-ras-al-ayn.html", "text": "14 турски войници са загинали в сражения с членове на водените от кюрдите „Сирийски демократични сили“ (СДС) в района на град Рас ал Айн в сирийската провинция Хасака. Това съобщи телевизионният канла Al Mayadeen, позовавайки се на кюрдски източници, предава  TACC . Според тях СДС успешно отразява офанзивата на Турция на изток от града. \r\nПо-рано СДС заяви, че са унищожени четири турски танка в покрайнините на сирийския град Тел Абаяд, което е довело до смъртта на петима военнослужещи на Анкара. \r\nОт своя страна Министерство на отбраната на Турция увери, че въоръжени сили на страната са поразили всички набелязани цели в първите часове на новата трансгранична операция. \r\n \r\n Тереза Герова", "date": "2019.10.10", "title": "ТАСС: Медии съобщават за 14 загинали турски войници в района на Рас ал Айн"}
{"url": "http://www.focus-news.net/news/2019/10/10/2707021/", "text": "79-годишна жена е със счупен крак след катастрофа на пешеходна пътека в Добрич. Инцидентът е станал на 9 октомври, около 15.20 часа на кръстовището на улиците „Кирил и Методий” и „Сан Стефано”. Това съобщават от пресцентъра на  Областната дирекция на МВР в Добрич . На място е установено, че водач на лек автомобил с добричка регистрация, при маневра за завой наляво, блъска пресичащата на пешеходна пътека 79-годишна жена. Вследствие на инцидента, пострадалата е настанена в МБАЛ-Добрич с фрактура на долен крайник, без опасност за живота. По случая е образувано досъдебно производство.", "date": "2019.10.10", "title": "79-годишна жена е със счупен крак след катастрофа на пешеходна пътека в Добрич"}
{"url": "http://www.focus-news.net/news/2019/10/10/2707022/v-stara-zagora-zapochva-chetvartiyat-konkurs-moyat-praznik.html", "text": "Общината и Център за подкрепа за личностно развитие (ЦПЛР) организират четвъртото издание на Национален конкурс за рисунка „Моят празник“. Това съобщиха от пресцентъра на  Община Стара Загора . Целта на организаторите е да се даде възможност за изява на творческите заложби на децата и учениците, както и да се стимулира техният интерес към традиционни, национални, фолклорни и семейни празници в България. В миналогодишното трето издание на конкурса участваха над 500 рисунки от цяла България.  \r\nВ конкурса могат да участват деца от  училища, школи и извънучилищни звена. Той се провежда в две възрастови групи 7-10 години и 11 – 15 години и е индивидуален. Всеки участник може да представи до две творби в съответната възрастова група. Жанровият обхват е  живопис, графика, а материалите и техниката – по избор. Формат на творбите трябва да е 35/50 см (без паспарту). \r\nВсяка творба трябва да съдържа следната информация: Трите имена на автора, точен адрес, телефон и e-mail за връзка, възраст, ръководител, училище, школа, извънучилищно звено - точен адрес, телефон и e-mail за връзка \r\nТворбите трябва да са придружени с опис. Крайният срок за изпращане и предаване на творбите е 4 ноември 2019 г.  \r\nВъв всяка възрастова група ще бъдат раздадени следните награди: Специална награда на Община Стара Загора, Първа, втора и трета награда в двете възрастови групи, Поощрителни награди. Най-добре представилите се институции и ръководители получават грамота. \r\nС одобрените от журито творби ще бъде подредена изложба, която ще се открие на 4 декември 2019 г. в зала „Лубор Байер“. Списък с имената на победителите и всички участници в изложбата ще бъдат публикувани на сайта на Център за подкрепа за личностно развитие. \r\nТворбите се изпращат на адрес: За конкурса: „Моят празник“ \r\nЦПЛР - СТАРА ЗАГОРА \r\nул. \"Захарий Княжески\" 71, ет. 3, \r\n6000 гр. Стара Загора \r\nЗа информация: тел.042 629062,638698", "date": "2019.10.10", "title": "В Стара Загора започва четвъртият конкурс „Моят празник“"}
{"url": "http://www.focus-news.net/news/2019/10/10/2707023/mestni-izbori-2019-administrativniyat-sad-v-kyustendil-othvarli-zhalba-sreshtu-reshenie-na-oik-dupnitsa.html", "text": "Административният съд в Кюстендил отхвърли жалба срещу решение на ОИК – Дупница. Това съобщиха за  Радио „Фокус” – Кюстендил  от съдебната институция. Делото е образувано по жалба на упълномощен представител една от политическите партии, участващи в местните избори в Дупница. То е срещу решение на Общинската избирателна комисия в Дупница, което е потвърдено и от страна на Централната избирателна комисия (ЦИК). В жалбата са посочени съображения за незаконосъобразност по чл.146, т.4 от АПК. Противоречието с материалния закон се свързва с неизпълнение на задължението от Изборния кодекс от страна на ОИК за уведомяване на партията относно съществуващи несъответствия в подадените документи за регистрация на кандидатската листа, което е лишило партията от възможност за замяна на кандидата от листата с друг. Тричленният съдебен състав се е произнесъл незабавно, като е отхвърлил като неоснователна подадената жалба. Решението не подлежи на обжалване. \r\nВенцеслав ИЛЧЕВ", "date": "2019.10.10", "title": "Местни избори 2019: Административният съд в Кюстендил отхвърли жалба срещу решение на ОИК – Дупница"}
{"url": "http://www.focus-news.net/news/2019/10/10/2707026/aktsenti-v-predavaneto-ekologichen-rezonans-na-radio-fokus.html", "text": "Столична община и Министерството на околната среда и водите (МОСВ) подписаха договори за финансиране на три транспортни проекта по Оперативна програма „Околна среда“ на стойност 217 млн. лв. Гост в предаването  „Екологичен резонанс“  на  Радио „Фокус“  ще бъде зам.-кметът по финансите и транспорта на Столична община Дончо Барбалов, с когото ще говорим за настоящите и бъдещите инвестиции в транспорта. Отново на тема екологичен транспорт, но в Община Русе ще продължим във втората част на предаването. Там също по Оперативна програма „Околна среда“ (ОПОС) беше подписан през седмицата първият договор за екологичен транспорт. Очаквайте подробности от Никола Кибритев, директор дирекция „Европейско развитие“ в Община Русе. \r\n \r\n Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.10.10", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/10/10/2707024/ministar-temenuzhka-petkova-denyat-e-znakov-zashtoto-shte-dade-vazmozhnost-da-se-realizira-dalgochakan-proekt-za-tseliya-region-na-yugoiztochna-evropa.html", "text": "Денят е знаков затова, защото в него се дава възможността да се реализира дългочакан проект за целия регион на Югоизточна Европа. Това каза министърът на енергетиката Теменужка Петкова в свое изявление след подписването на Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция – България, предаде репортер на  Агенция „Фокус“ . „Този ден ще промени изцяло облика на пазара за природен газ в региона и ще бъде гарант за енергийната сигурност на страните в региона. Извървяхме дълъг път, докато стигнем до днешния ден, който в никакъв случай не беше лесен. Благодарение на усилията на всички нас, на волята на правителствата на Гърция и България, на Европейската комисия, на нашите партньори от Азербайджан, САЩ и партньорите ни от ЕИБ това се случва. От подписаните документи става ясно, че проектът за изграждане на интерконектора между България и Гърция вече е необратим“, добави още Петкова.  \r\nТеодора ПАВЛОВА", "date": "2019.10.10", "title": "Министър Теменужка Петкова: Денят е знаков, защото ще даде възможност да се реализира дългочакан проект за целия регион на Югоизточна Европа"}
{"url": "http://www.focus-news.net/news/2019/10/10/2707025/rtk-kosovo-tsik-na-kosovo-shte-prebroi-povtorno-byuletinite-ot-313-izbiratelni-sektsii.html", "text": "Централната избирателна комисия (ЦИК) на Косово реши по време на заседание да преброи  повторно гласовете в 313 избирателни секции, предава държавната  RTK . \r\n„При печатането на бюлетините е възникнала грешка и не става въпрос за манипулация или нещо друго. Ще разберем защо е допусната тази грешка“, заяви председателят на ЦИК Валдете Дака. \r\nУточнява се, че ситуацията е възникнала, след като е забелязано, че е имало разминаване в номера в бюлетината, под която се е явявала една от партиите на предсрочните парламентарни избори. \r\n \r\n Тереза Герова", "date": "2019.10.10", "title": "RTK (Косово): ЦИК на Косово ще преброи повторно бюлетините от 313 избирателни секции"}
{"url": "http://www.focus-news.net/news/2019/10/10/2707027/dvama-dushi-sa-zadarzhani-za-trafik-na-hora-s-tsel-prosiya-vav-frantsiya-i-shvetsiya.html", "text": "Специализираната прокуратура привлече към наказателна отговорност две лица за участие в престъпен сговор за трафик на хора във Франция и Швеция с цел набиране, транспортиране и склоняване към просия.  Това съобщиха от пресцентъра на  МВР . Двамата са задържани на 9 октомври 2019 г. във Видин при съвместни действия по разследването на ГДБОП и Специализираната прокуратура, със съдействието на служители на Териториалната служба „БОП“ - Видин и ОДМВР - Видин. \r\nПри извършените претърсвания на жилища и автомобили, както и лични обиски, са намерени и иззети 700 евро, 2000 шведски крони, бележки от преводи на различни суми, касови бележки на френски и шведски език, талони на автомобили, договори и пълномощни, тетрадки със записки на имена и суми в евро и други документи, доказващи престъпната дейност. Според събраните до момента данни, трафикантите набирали кандидати с обещания за работа на Запад сред малоимотни и малограмотни хора. Транспортирали ги във Франция и Швеция, осигурявали им мизерни квартири и храна, склонявали ги да просят и прибирали по-голямата част от „приходите“. \r\nУстановени и разпитани като свидетели са множество жертви на трафика, експлоатирани от двамата видинчани. \r\nС постановления на прокурор от Специализираната прокуратура на всеки от тях е наложено задържане до 72 часа. На 11 октомври 2019 г. в Специализирания наказателен съд ще бъдат весени и искания за определяне на най-тежката мярка за неотклонение „Задържане под стража“.", "date": "2019.10.10", "title": "Двама души са задържани за трафик на хора с цел просия във Франция и Швеция"}
{"url": "http://www.focus-news.net/news/2019/10/10/2707031/sport-bez-simeon-slavchev-v-podgoritsa.html", "text": "Селекционерът на националния ни отбор по футбол Красимир Балъков е изправен пред нов проблем преди утрешната квалификация за Евро 2020 с Черна гора. Българите заминават за Подгорица без Симеон Славчев. Халфът на азербайджанския Карабах е болен и треньорският щаб е решил да го остави за лечение в София. \r\nТова е третият футболист, който отпада от плановете на Балъков за мача с Черна гора. Още в началото на лагера стана ясно, че Васил Божиков и Страхил Попов са контузени и на техните места бяха повикани Георги Терзиев и Деян Лозев. Очаква се Симеон Славчев да се възстанови и да бъде на линия за домакинската среща с Англия в понеделник.", "date": "2019.10.10", "title": "Спорт: Без Симеон Славчев в Подгорица"}
{"url": "http://www.focus-news.net/news/2019/10/10/2707029/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\n \r\nВенцеслав ИЛЧЕВ", "date": "2019.10.10", "title": "Без проблеми и изчаквания се осъществява преминаването на моторни превозни средства през ГКПП  „Гюешево”"}
{"url": "http://www.focus-news.net/news/2019/10/10/2707013/yeni-safak-mo-na-turtsiya-opisa-kato-uspeshno-nachaloto-na-operatsiya-izvor-na-mira.html", "text": "Току-що започналата нова, трета по ред операция на Турция в Северна Сирия е проведена успешно по въздух и земя. Това увериха от Министерството на националната отбрана в Анкара, съобщава турският вестник  Yeni Safak . \r\n„Операция „Извор на мира“ се проведе успешно както по въздух, така и по суша през цялата нощ. Предварително определени цели са поразени. Операцията протича по план\", се казва в съобщението, разпространено в социалната мрежа „Туитър“. \r\nВ сряда Турция стартира операция „Извор на мира\" на изток от река Ефрат в северната част на Сирия, за да осигури границите си чрез елиминиране на терористични елементи и за гарантиране на безопасното завръщане на сирийските бежанци, както и териториалната цялост на Сирия. \r\nТурция споделя 911-километрова граница със Сирия и тя отдавна предупреждава, че ще предприеме действия срещу заплахата от терористите източно от Ефрат и образуването на „терористичен коридор“ там. \r\nАнкара планира да презасели 2 милиона сирийци в 30-километрова зона за сигурност, която ще бъде създадена в Сирия, простираща се от река Ефрат до иракската граница, включително Манбидж. Присъствието на терористични групировки обаче рискуват нейното формиране. \r\nВ две отделни трансгранични операции Турция установи контрол върху площ от 4000 кв. км в Сирия.  От 2016 г. насам Анкара проведе две големи военни операции в Северозападна Сирия - „Щита на Ефрат“ и „Маслинова клонка“. \r\n \r\n Тереза Герова", "date": "2019.10.10", "title": "Yeni Safak: МО на Турция описа като успешно началото на операция „Извор на мира“"}
{"url": "http://www.focus-news.net/news/2019/10/10/2707030/v-darzhavniya-arhiv-v-shumen-sa-predstaveni-snimki-spomeni-i-pisma-svarzana-s-ungarskoto-prisastvie-v-grada.html", "text": "Оригинални снимки, спомени и писма, свързана с унгарското присъствие в Шумен, са показани в Държавния архив в града, предаде репортер на  Радио „Фокус“ - Шумен . В няколко витрини са показани снимката на първия български оркестър, създаден от унгарския имигрант Михай Шафран в Шумен през 1851 г. Това е и първата снимка, правена на територията на България. На фотоса се виждат цели и полуфигури в цивилно облекло,  сред които и тази на Добри Войников.  Показани са нотите на Михай Шафран, снимка на Шафран с шуменци, между които и бащата на акад. Кирил Попов, Атанас Попстоянов, от 1860 година, писмо от Димитър Даскалкин до приятеля му Петър Златев Груев за театралните представления в Шумен и отзвука от тях. Режисьор на постановките е Георг Силаги, 1874 година. Статия на Георги Джумалиев „Корените на българо-унгарската дружба“, от 1976 година, писмо от Елена Хаджиолова – внучка на Георг Силаги до Георги Джумалиев, в което разказва за дядо си, 1958 година, спомени на Димитрица Билдирева за пребиваването на маджарите в Шумен и поставяне на паметна плоча на къщата на х. Димитраки Хаджипанев, в която е бил настанен Лайош Кошут, записани от Веселин Хлебаров. Има снимки с археолога Геза Фехер,  чийто основни проучвания с в района около Шумен – Мадара, Плиска и Преслав.  \r\n„След провалената революция в Унгария голяма част от участниците в нея напускат страната си. Една от спирките им е Шумен. Присъствието им променя бита и вътрешните нагласи на шуменци. Чужденците носят със себи си увереност и самочувствие, което предават и на местните хора. Когато унгарците напускат Шумен „махалата се изпразни, ама остане да се гордее с тяхното престояване и все ни се струваше, че не сме се разделили завинаги“, каза днес Илина Папазова гл. експерт в Държавния архив.  \r\nСред показаните документи е Учредителен протокол и списък с членовете на  Българското хигиеническо дружество, чиято движеща сила е  учителят Колман Ронже. „Той организира дружеството през 1886 година, а когато Ронже напуска Шумен, дружеството запада и прекратява дейността си“, обясни Илина Папазова.  \r\nПредставен е и Учредителен протокол на Българо-унгарското дружество, от 1933 година. „Такова дружество е имало и в София. Основната му дейност е да направи къщата музей на Лайош Кошут. Това никак не е била лесно. Търсени са средства, търсено е съдействие, тъй като собствениците на имота не са искали да се разделят с него, имало е доста перипетии“, каза Папазова.  \r\nСред интересните документи са и тези, свързани с пребиваването в Шумен на Имре и Михай Сабо – баща и син. Имре Сабо е бил учител в Сарашкото училище, а през 1943 година става и негов директор. Изложбата и обявения Ден на отворените врати във връзка с Деня на архивите в България. \r\nИвелина ИВАНОВА", "date": "2019.10.10", "title": "В Държавния архив в Шумен са представени снимки, спомени и писма, свързана с унгарското присъствие в града"}
{"url": "http://www.focus-news.net/news/2019/10/10/2707032/pregled-na-mezhdunarodnite-novini-do-1300-chasa-agentsiya-fokus.html", "text": "Току-що започналата нова, трета по ред операция на Турция в Северна Сирия е проведена успешно по въздух и земя. Това увериха от Министерството на националната отбрана в Анкара, съобщава турският вестник  Yeni Safak . \r\n„Операция „Извор на мира“ се проведе успешно както по въздух, така и по суша през цялата нощ. Предварително определени цели са поразени. Операцията протича по план\", се казва в съобщението, разпространено в социалната мрежа „Туитър“. \r\nВ сряда Турция стартира операция „Извор на мира\" на изток от река Ефрат в северната част на Сирия, за да осигури границите си чрез елиминиране на терористични елементи и за гарантиране на безопасното завръщане на сирийските бежанци, както и териториалната цялост на Сирия. \r\nТурция споделя 911-километрова граница със Сирия и тя отдавна предупреждава, че ще предприеме действия срещу заплахата от терористите източно от Ефрат и образуването на „терористичен коридор“ там. \r\nАнкара планира да презасели 2 милиона сирийци в 30-километрова зона за сигурност, която ще бъде създадена в Сирия, простираща се от река Ефрат до иракската граница, включително Манбидж. Присъствието на терористични групировки обаче рискуват нейното формиране. \r\nВ две отделни трансгранични операции Турция установи контрол върху площ от 4000 кв. км в Сирия.  От 2016 г. насам Анкара проведе две големи военни операции в Северозападна Сирия - „Щита на Ефрат“ и „Маслинова клонка“. \r\n*** \r\n \r\n  14 турски войници са загинали в сражения с членове на водените от кюрдите „Сирийски демократични сили“ (СДС) в района на град Рас ал Айн в сирийската провинция Хасака. Това съобщи телевизионният канла Al Mayadeen, позовавайки се на кюрдски източници, предава  TACC . Според тях СДС успешно отразява офанзивата на Турция на изток от града. \r\nПо-рано СДС заяви, че са унищожени четири турски танка в покрайнините на сирийския град Тел Абаяд, което е довело до смъртта на петима военнослужещи на Анкара. \r\nОт своя страна Министерство на отбраната на Турция увери, че въоръжени сили на страната са поразили всички набелязани цели в първите часове на новата трансгранична операция. \r\n*** \r\n \r\n  Президентът на Украйна Владимир Зеленски отрече, че държавният глава на САЩ Доналд Тръмп се е опитал да го изнудва, като е отказал военна помощ на Киев в рамките на телефонния разговор между двамата лидери, проведен през месец юли тази година, предава  AFP . \r\n„Нямаше изнудване\", увери новият украински президент в рамките на пресконференция в Киев. Стенограмата от разговора показа, че Тръмп е помолил Зеленски да разследва политическия му съперник Джо Байдън. \r\n*** \r\n \r\n  Европейският съюз премахна Швейцария и Обединените арабски емирства от списъка на държавите, които осигуряват „данъчен рай“, предава  AFP . \r\n„Албания, Коста Рика, Мавриций, Сърбия и Швейцария са приложили преди крайния срок всички необходими реформи, за да се съобразят с принципите за добро управление на данъците в ЕС\", заявиха 28-те финансови министри на Блока. \r\nСивият списък на ЕС включваше Швейцария от създаването на регистъра през декември 2017 г., тъй като се считаше, че в страната действа неадекватна данъчна норма. Властите на Швейцария поеха ангажимент да ги реформират, припомня агенцията. \r\n*** \r\n \r\n  Председателят на Централния съвет на евреите в Германия повдигна сериозни обвинения срещу полицията за нападението в Хале, провинция Саксония-Анхалт, съобщава националният ежедневник  Die Welt . „Фактът, че синагогата в Хале не беше защитена от полицията на празник като Йом Кипур, е скандален\", каза Йозеф Шустер. „Тази небрежност сега се връща по горчив начин.Само щастливите обстоятелства попречиха на клането. Бруталността на нападението надхвърля всичко, наблюдавано по-рано през последните години и е дълбок шок за всички евреи в Германия\", цитира изданието думите на Шустер. \r\nТой обвинява органите за сигурност в Саксония-Анхалт в сериозно пренебрежение. „Очевидно те не са разбрали предварително за ситуацията там\", подчерта Шустер. За повечето синагоги е обичайно полицейско присъствие навръх празници като Йом Кипур. В Саксония-Анхалт това очевидно не е било спазено. \r\nЗаподозреният за нападението край синагогата в германския град Хале, е публикувал своеобразен „манифест“ по-рано в интернет. PDF документът съдържа снимки на оръжията и боеприпасите, използвани при нападението. Текстът съдържа и расистки коментари, съобщава телевизионният канал. Документът е бил създаден на 1 октомври. \r\nВ сряда бяха нападнати синагога и турски ресторант в Хале (федерална провинция Саксония-Анхалт), при което загинаха двама души. Полицията задържа един мъж. \r\n*** \r\n \r\n  Държавният секретар на САЩ Майк Помпео защити оттеглянето на администрацията на президента Доналд Тръмп на военната подкрепа за кюрдските сили в Сирия, в момент, в който Турция нахлу в северната част на страната, за да изтласка кюрдските милиции. Първият дипломат на Вашингтон обаче бе категоричен, че САЩ не са давали „зелена светлина“ за третата по ред военна операция на Анкара в страната, съобщава  Politico  в европейската си редакция. \r\nВ неделя президентът на САЩ Доналд Тръмп обяви изтегляне на американските сили от Североизточна Сирия след телефонен разговор с турския си колега Реджеп Тайип Ердоган, което фактически излага кюрдските съюзници на САЩ на агресия от страна на Турция и „Ислямска държава“. Турция започна въздушни удари по Североизточна Сирия в сряда, като предизвика критиката на европейските правителства и на Конгреса на САЩ.  \r\nНо Помпео отрече администрацията да е разрешила на Турция да провежда военна операция, заявявайки: „САЩ не са дали „зелена светлина“ на Турция“ за провеждането й. Все пак,  допълни Помпео, Турция има „законово право да се погрижи за сигурността“, добавяйки, че САЩ подкрепят Анкара в опитите й за предотвратяване на насилието. Той също така даде да се разбере, че приоритетът е защитата на САЩ от тероризъм, въпреки че това може да бъде с цената на защитата на ръководените от кюрдите Сирийски демократични сили (СДС), лоялни съюзници на САЩ в борбата срещу „Ислямска държава“. \r\nПомпео поясни, че оттеглянето на американските войници от района на турската операция е сцел тяхната защита.   \r\nВ понеделник Тръмп обеща „напълно да унищожа и залича икономиката на Турция\", ако Анкара направи нещо, което според него е „извън границите\". \r\n*** \r\n \r\n  Според американския анализатор Едуард Джоузеф назначаването на Ричард Гренел за специален пратеник в мирните преговори между Косово и Сърбия е показател, че Белият дом вярва, че може да убеди Германия да подкрепи идеята за размяна на територии, предава  Радио „Свободна Европа“  в прищинската си редакция. \r\n„Това е както положително, така и притеснително. Положително, защото всяка администрация на САЩ, която показва повишен интерес към Балканите, е нещо добро. Изминаха няколко години, откакто САЩ се дистанцираха от Балканите и премахнаха региона от приоритетите си. Този въпрос обаче очевидно изисква усилия на високо ниво, за да могат Косово и Сърбия да постигнат напредък. В същото време е странно и тревожно. Защо посланик Гренел е назначен, след като Матю Палмър наскоро беше определен за специален представител? Палмър, разбира се, има богат опит в региона, докато посланик Гренел е работил в ООН, има познания за Балканите, но не на същото ниво като Палмър. Хубаво е, че Белият дом, на фона на множество други кризи, се интересува от разрешаването на този въпрос, но, от друга страна, е странно и остава да видим какво ще означава това за американската политика в региона“, коментира Джоузеф. \r\nСпоред анализатора е необичайно за САЩ да имат двама пратеници, които да покриват повече или по-малко един и същ регион. В тази връзка, твърди Джоузеф, това „създава объркване\". „Но в същото време не всичко е лошо. Гренел е посланик в Германия и макар да е имал разногласия там, е наясно със загрижеността на Берлин по отношение на политиката, водена от бившия американски съветник по националната сигурност Джон Болтън, която изглежда е в полза на размяната на територии. Възможно е Белият дом да продължи да се занимава с Балканите и да вярва, че Гренел е човекът, който може да убеди Германия. Въпреки това, според мнението на лидерите в региона, демаркацията е опасна и дестабилизираща“. \r\n***", "date": "2019.10.10", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/10/2707033/politsai-ot-pleven-izzeha-84-kg-tyutyun-bez-banderol.html", "text": "84 килограма тютюн без български акцизен бандерол са открити при полицейски действия, проведени от служители на секторите „Противодействие на икономическата престъпност“ и „Пътна полиция“ в ОДМВР. Това съобщиха от  ОДМВР-Плевен . В рамките на полицейските действия, към 7:10 часа на ул. \"Генерал лейтенант Атанас Стефанов\" в областния град за проверка бил спрян лек автомобил \"Пежо 307\", управляван от 24-годишен плевенчанин. В багажното отделение са установени черни чувала с тютюн, с общо тегло около 84 кг. Той е предаден с протокол за доброволно предаване от пътничка в автомобила - 25-годишна жена от село Буковлък.", "date": "2019.10.10", "title": "Полицаи от Плевен иззеха 84 кг тютюн без бандерол"}
{"url": "http://www.focus-news.net/news/2019/10/10/2707035/politsai-ot-plovdiv-izzeha-49-kg-bezaktsizen-tyutyun.html", "text": "Полицаи от Пловдив иззеха 49 кг безакцизен тютюн. Това съобщиха от  ОДМВР-Пловдив . В рамките на специализирана операция контрабандната стока е открита при претърсване в селскостопанска постройка в село Скутаре. Заподозрян за притежанието й е 37-годишен myv, който е задържан за едно денонощие.", "date": "2019.10.10", "title": "Полицаи от Пловдив иззеха 49 кг безакцизен тютюн"}
{"url": "http://www.focus-news.net/news/2019/10/10/2707037/makfaks-makedoniya-kevin-speysi-poseti-restorant-na-nole-v-belgrad.html", "text": "Известният холивудски актьор Кевин Спейси, който пристигна в Белград от Израел на 6 октомври, се разходи в сръсбката столица, като посети Калемегдан, а вечерта прекара в ресторант на световния номер едно в тениса – Новак Джокович, предава македонската информационна агенция  „Макфакс“ . \r\nАктьорът беше посрещнат в ресторанта от най-малкия брат на Ноле, в чиято компания американският актьор вечеря до 23:00 часа. Агенцията уточнява и менюто му – традиционен айвар и яхния, а за пийване – ракия и газирана вода.  \r\nВъпреки че първоначално се предполагаше, че Кевин Спейси идва в Белград във връзка с работа по секретен проект, медии съобщиха, че причината за посещението му не е бизнес. В Белград Спейси не бе придружаван от охранители, за разлика от повечето холивудски звезди, а беше в компанията на своя мениджър Евън Ловенщайн. \r\nАктьорът е напуснал Сърбия по-рано през деня за Лондон. \r\n \r\n Тереза Герова", "date": "2019.10.10", "title": "„Макфакс“ (Македония): Кевин Спейси посети ресторант на Ноле в Белград"}
{"url": "http://www.focus-news.net/news/2019/10/10/2707039/politsiyata-vav-veliko-tarnovo-razsledva-nezakonna-sech-v-zemlishteto-na-selo-hotnitsa.html", "text": "Незаконна сеч на дървесина разследват служители на полицейското управление във Велико Търново. Това съобщават от  Областна дирекция на МВР – Велико Търново . Сигнал за случая е получен вчера около обяд. По данни на подателя са установени отсечени немаркирани за сеч 179 дървета от землището на село Хотница или около 140 пространствени куб. м от различни видове. На местопроизшествието е извършен оглед. Установено е, че дърветата са от горски фонд и са частна горска територия. По случая е започнато досъдебно производство.", "date": "2019.10.10", "title": "Полицията във Велико Търново разследва незаконна сеч в землището на село Хотница"}
{"url": "http://www.focus-news.net/news/2019/10/10/2707038/s-proekt-za-1384-mln-leva-shte-se-podobri-vodosnabdyavaneto-i-kanalizatsiyata-vav-varna.html", "text": "22.5 километра магистрални и довеждащи водопроводи, 81 километра канализационни мрежи и нова канално-помпена станция ще бъдат изградени и реконструирани в рамките на проект, който „Водоснабдяване и канализация“ – Варна защити успешно, предаде репортер на  Радио „Фокус“ – Варна . Според управителя на водоснабдителното дружество инж. Валентин Вълканов преди броени дни дружеството е сключило договор за предоставяне на безвъзмездна финансова помощ по оперативна програма „Околна среда 2014 - 2020 г.“, съфинансирана от Европейския фонд за регионално развитие и Кохезионния фонд на Европейския съюз по процедура чрез директно предоставяне „Изграждане на ВиК инфраструктура“ на стойност 138.4 млн. лв., от които 96.8 млн. лв. са безвъзмездна финансова помощ. \r\nВ резултат на реализацията на заложените в проекта дейности над 330 000 жители на Варна ще имат достъп до подобрено водоснабдяване. В приоритетната си част това са живеещите във вилните зони и курортните комплекси на север от Варна. Проектът „Изграждане на ВиК инфраструктура“ предвижда инвестиции за агломерация Варна на следните участъци: реконструкция и доизграждане на магистрални водопроводи Варна - Златни пясъци I и III етап и пресвързване на съществуващата водопроводна мрежа, изграждане на канализационни колектори по бул. „Княз Борис I“; изграждане на канализационна мрежа и довеждащ канализационен колектор от с. Каменар, агломерация Варна; доизграждане на канализационна мрежа в местностите „Изгрев“, „Кочмар“, „Сълзица“, „Пчелина“ и „Сотира“, бул. „Христо Смирненски“; реконструкция на канализационни клонове по бул. „Вл. Варненчик“; реконструкция на магистрален водопровод Варна - Златни пясъци III етап; доизграждане на канализационна мрежа в „Бриз“, „Свети Никола“, “Ален мак“, „Ваялар“, „Траката“, „Манастирски рид“ и изграждане на водопроводни връзки към ново трасе на магистрален водопровод Варна - Златни пясъци III етап. \r\nОсвен подобряване на услугите по водоснабдяване и канализация, инвестиционните мерки ще доведат до решаване и на екологичните проблеми с качеството на водите за къпане в зоната на „Офицерския плаж“ и Варненското езеро. \r\nС изпълнението си проектът ще постигне основната си цел – изпълнение на нормативно установените задължения на страната за постигане на пълно съответствие на агломерациите с над 10 000 жители за консолидирания район, обслужван от ВиК - Варна. Инвестиционните намерения в проекта са насочени и към повишаване на ефективността на ползване на водите, намаляване загубите на вода във водопреносните мрежи. Срокът за изпълнение на проекта е 47 месеца. \r\nДесислава ВАСИЛЕВА", "date": "2019.10.10", "title": "С проект за 138.4 млн. лева ще се подобри водоснабдяването и канализацията във Варна"}
{"url": "http://www.focus-news.net/news/2019/10/10/2707028/prof-plamen-pavlov-pozitsiyata-na-pravitelstvoto-za-makedoniya-e-dostatachno-yasna-kategorichna-i-tvarda.html", "text": "Позицията на правителството за Македония е достатъчно ясна, категорична и твърда. Това каза историкът проф. Пламен Павлов в интервю за  Агенция „Фокус“  по повод позицията на правителството и декларацията на парламента за Северна Македония. Според него тази позиция е такава от  гледна точка на международните принципи на добросъседството и на нашето желание да развиваме в перспектива отношения с Македония.  „Мога да кажа, че като цяло съм съгласен с това, което е представено от правителството. То, разбира се, би могло да бъде допълнено в една или друга посока, но като цяло то отразява българските интереси и историческата истина по отношение на хората в Македония. Независимо, че се появиха критики и от колеги историци и от други среди, според мен това е една балансирана позиция и тя е една добра основа за по-нататъшно развитие на отношенията с Македония и най-вече във  връзка с ангажиментите на Р България към процеса на присъединяване на Северна Македония и Албания към ЕС“, каза още проф. Павлов.  \r\nДеница КИТАНОВА \r\n Пълния текст на интервюто четете по-късно в раздел „Мнение“.", "date": "2019.10.10", "title": "Проф. Пламен Павлов: Позицията на правителството за Македония е достатъчно ясна, категорична и твърда"}
{"url": "http://www.focus-news.net/news/2019/10/10/2707036/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален.   \r\nНа българо-сръбската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2019.10.10", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/10/2707042/v-tsentara-za-psihichno-zdrave-v-pazardzhik-se-provezhdat-poreditsa-ot-initsiativi-posveteni-na-svetovniya-den-za-psihichno-zdrave.html", "text": "В Центъра за психично здраве „Човеколюбие“ в Пазарджик се провеждат поредица от инициативи, посветени на Световния ден за психично здраве. Това съобщи за  Радио „Фокус“ – Пазарджик  Анна Тилова, експерт в неправителствената организация. В 13.00 часа отвори врати aрт работилница за изработване на фигури от царевична шума в двора на Етнографския музей в Пазарджик. От 15.00 до 15.30 часа ще бъде представена стихосбирката „Вдъхновения” на Красимира Грозденина, след което ще последва kонцерт на Ивелин Пенков. В 16.30 часа ще има прожекция на филма „Красив ум” в Център „Човеколюбие“, а от 19.00 до 20.00 часа ще се проведе празнична вечеря в местен ресторант.", "date": "2019.10.10", "title": "В Центъра за психично здраве в Пазарджик се провеждат поредица от инициативи, посветени на Световния ден за психично здраве"}
{"url": "http://www.focus-news.net/news/2019/10/10/2707034/obshtina-veliko-tarnovo-otchita-mnogo-dobri-rezultati-ot-realizatsiya-na-politikite-si-za-ogranichavane-populatsiyata-ot-bezstopanstvenite-kucheta.html", "text": "Във връзка с въвеждането на електронен Регистър за административна регистрация на домашни кучета с „Ветеринарен модул“ Община Велико Търново отчита много добри резултати от реализация на устойчивите си политики за ограничаване популацията от безстопанствени кучета. Това съобщиха от пресцентъра на  Общината . По време на проведената презентация на ветеринарния модул, където  бяха представени предимствата и възможностите на Регистъра на всички практикуващи ветеринарни лекари в общината  бяха отчетени много добри резултати. \r\nОбщината системно работи по реализиране на възложените и по Закона за ветеринарномедицинска дейност /ЗВМД/ и Закона за защита на животните (ЗЗЖ) дейности. \r\nУспешно се изпълнява Общинска програма за овладяване на популацията на безстопанствените кучета, както и Наредба за овладяване на популацията на безстопанствените кучета и регламентиране правилата за отглеждане на кучета на територията на Община Велико Търново. \r\nОсновен проблем с бездомните кучета е липсата на адекватен контрол от страна на стопаните върху популацията на домашни кучета. Популяризират се ползите от кастрацията на домашни кучета, контрол върху изискванията за отглеждане на домашни кучета. \r\nЗа пети пореден път бе проведена съвместна кампания с фондация „Четири лапи“ за овладяване на популацията на безстопанствените кучета и котки на територията на общината. Кампанията е пример за успешно партньорство между местната власт и неправителствения сектор по обществено значими каузи. За да стимулира собствениците на домашни кучета да предотвратят нежелано поколение на техните любимци, Община Велико Търново извършва и безплатна кастрация на домашни кучета и котки. \r\nОбщина Велико Търново има изграден и много добре функциониращ приют за безстопанствени кучета с капацитет 80 места, като с приоритет се настаняват болни и агресивни животни. Със специални кампании се стимулира осиновяването на животни. \r\nОбщина Велико Търново има сключен договор с ЕТ „Пролет-Й. Йорданов”, в изпълнение на който безстопанствените кучета се залавят и се настаняват в Общинския приют. Прилага им се вътрешно и външно обезпаразитяване, и кастрация. \r\nОт месец октомври е въведен и Електронен регистър  за административно регистриране на домашни кучета и Ветеринарен модул. Той бе представен пред практикуващите ветеринарни лекари. През месец ноември  предстои обучение с кметове и кметски наместници   в общината за работа с Регистъра.", "date": "2019.10.10", "title": "Община Велико Търново отчита много добри резултати от реализация на политиките си за ограничаване популацията от безстопанствените кучета"}
{"url": "http://www.focus-news.net/news/2019/10/10/2707002/sport-spryaha-tsarvena-zvezda-na-granitsata-s-kosovo.html", "text": "Мачът на Цървена звезда за Купата на Сърбия срещу ФК Трепча бе отложен с 24 часа, след като шампионите не бяха пуснати в Косовска Митровица. ФК Трепча е именно от този регион, който е част от Косово, но в него има голямо сръбско малцинство и се е самопровъзгласил за автономна област. Самият клуб фК Трепча играе в четвъртото ниво на сръбския футбол. От Прищина забраниха на Цървена звезда, ръководството и феновете му да влизат в Косовска Митровица и тимът бе спрян на границата Стигна се до напрежение между феновете и граничарите, а от двете страни на браздата имаше сериозно полицейско присъствие. Треньорът на Звезда Владан Милоевич дори разпъна шал на съперника в знак на подкрепа към сръбско малцинство, а след това бе решено двубоят да се играе днес в Пазова. Заради случилото се Сърбия поиска ФИФА и УЕФА да изхвърлят Косово от всички турнири.", "date": "2019.10.10", "title": "Спорт: Спряха Цървена Звезда на границата с Косово"}
{"url": "http://www.focus-news.net/news/2019/10/10/2707020/valeri-simeonov-nfsb-neprostimo-e-da-ne-pazim-pametta-na-zaginalite-nashi-dedi-v-makedoniya-tova-e-chast-ot-balgarskata-pamet.html", "text": "Парламентът прие днес предложението на НФСБ към Декларацията, с която бе одобрено разширяването на ЕС и процеса на стабилизиране и асоцииране на Северна Македония и Албания, да бъде включен допълнителен текст за българските военни паметници. Това съобщиха от пресцентъра на  НФСБ . По силата на този текст Република Северна Македония се задължава да съдейства за издирването, възстановяването и опазването на българските военни паметници и гробища на територията на Северна Македония в духа на европейските ценности.  \r\nВ изказването при представянето на предложението лидерът на НФСБ Валери Симеонов бе категоричен, че е непростимо да не пазим паметта на загиналите в Македония наши деди, защото това е част от българската памет.", "date": "2019.10.10", "title": "Валери Симеонов, НФСБ: Непростимо е да не пазим паметта на загиналите наши деди в Македония – това е част от българската памет"}
{"url": "http://www.focus-news.net/news/2019/10/10/2707044/vr-i-d-kmet-na-smolyan-inzh-mariana-tsekova-ottegli-chetiri-dokladni-kasaeshti-proekti-na-obshtinata-ot-dnevniya-red-na-obshtinskiya-savet.html", "text": "Временно изпълняващият длъжността кмет на Смолян инж. Мариана Цекова оттегли четири докладни, касаещи проекти на Общината, от дневния ред на заседанието на Общинския съвет, предаде репортер на  Радио „Фокус“ – Смолян . В първоначалния дневен ред бяха включени 21 докладни записки. Още в началото на заседанието инж. Цекова заяви, че като вносител оттегля първите четири докладни. Това са: \r\n- кандидатстването на Община Смолян по първата Покана за набиране на проектни предложения по Програма РА 14 „Културно предприемачество, наследство и сътрудничество“, Резултат 2 „Подобрен достъп до изкуства и култура“, финансирана по Финансовия механизъм на Европейското икономическо пространство 2014-2021 г.; \r\n- обезпечаване на авансово плащане по Административен договор за предоставяне на безвъзмездна финансова помощ „Създаване на дневен център за подкрепа на лица с различни форми на деменция и техните семейства  в гр. Смолян“, по процедура за директно предоставяне „Подкрепа за деинституционализация на социалните услуги за възрастни и хора с увреждания” с финансовата подкрепа на Оперативна програма „Региони в растеж“ 2014 -2020 г., съфинансирана от Европейския съюз чрез Европейския фонд за регионално развитие“; \r\n- обезпечаването на авансово плащане по договор за безвъзмездна финансова помощ, проект „Мерки за подобряване качеството на атмосферния въздух в Община Смолян“, финансиран по приоритетна ос 5 „Подобряване качеството на атмосферния въздух“, процедура за предоставяне на безвъзмездна помощ „Мерки за подобряване качеството на атмосферния въздух“ на Оперативна програма „Околна среда 2014 – 2020 г.“; \r\n- поемане на дългосрочен дълг от ДЗЗД „Фонд за устойчиви градове”, по реда на Закона за общинския дълг във връзка с проект „Обновяване и енергийна ефективност на културна инфраструктура – сграда на Планетариум Смолян“. \r\nВ мотивите си за оттеглянето на докладните записки инж. Цекова заяви, че според нея това е най-целесъобразното решение. „Няма смисъл да се прави политика на гърба на населението и на всички останали. Нека следващият Общински съвет да вземе такова решение. Това ще е най-доброто, което трябва да се случи, а и това е начинът, по който трябва да се финансират съответните програми“, каза още инж. Цекова. \r\nНели ГЕРГЬОВСКА", "date": "2019.10.10", "title": "Вр. и. д. кмет на Смолян инж. Мариана Цекова оттегли четири докладни, касаещи проекти на Общината, от дневния ред на Общинския съвет"}
{"url": "http://www.focus-news.net/news/2019/10/10/2707047/radostina-tsenova-balgarska-fondatsiya-bioraznoobrazie-nosht-na-prilepite-shte-se-provede-v-kulturen-tsentar-morsko-kazino.html", "text": "Нощ на прилепите ще се проведе в Културен център „Морско казино“. Това съобщи за  Радио „Фокус“ – Бургас  Радостина Ценова от Българска фондация „Биоразнообразие“. Мероприятията се организират с подкрепата на Община Бургас, а началото им ще бъде в 18.00 часа в зала „Георги Баев“. „Тази година решихме да подходим по малко по-различен начин. Вместо да организираме обичайните арт занимания, където децата оцветяват, апликират или рисуват нещо, свързано с прилепите, сме организирали специално ателие за обучение, свързано с това как се правят възли. Макар да звучат малко далеч от темата за прилепите, всъщност възлите са много важна част от работата на изследователите на тези бозайници. Умението да правят здрави възли е това, което би могло да гарантира дори живота им в пещерите. Предполагаме, че ще бъде интересно и полезно знание за децата“, отбеляза Ценова.  \r\nДовечера ще бъдат представени и две презентации – на Станимира Делева от „Зелени Балкани“, която ще разкаже за придобитите знания за прилепите от пътуването си до Борнео, както и на Спас Узунов от фондация „Биоразнообразие“, който ще представи прилепите, обитаващи Атанасовско езеро.  \r\nТъй като всяка година разпространяваме много информация за прилепите, искаме този път да проверим какво са научили децата, затова ще направим т.нар. QiuzShow, където ще ги питаме за всичко, свързано с тези интересни бозайници. Ще раздадем и много награди – както ние, така и нашите партньори от „Зелени Балкани“ и от Спелеоклуб „Бургас-НЕПИАСТ“, каза още Ценова. Тя добави, че вечерта ще завърши с разходка из алеите на Морската градина в Бургас, където с помощта на детектор, участниците ще могат да чуят на живо звуците на прилепите. \r\nМария ПОПЧЕВА", "date": "2019.10.10", "title": "Радостина Ценова, Българска фондация „Биоразнообразие“: Нощ на прилепите ще се проведе в Културен център „Морско казино“"}
{"url": "http://www.focus-news.net/news/2019/10/10/2707041/sergey-lavrov-situatsiyata-v-severnata-chast-na-siriya-mozheshe-da-bade-reshena-vaz-osnova-na-nastoyashtite-sporazumeniya-moskva-vaznameryava-da-tarsi-dialog-mezhdu-ankara-i-damask.html", "text": "Легитимните опасения на Турция относно ситуацията на границата със Сирия трябваше да бъдат решени въз основа на съществуващите споразумения. Това подчерта министърът на външните работи на Руската федерация Сергей Лавров, предава  TACC . \r\n„От самото начало на кризата в Сирия винаги сме обръщали внимание на факта, че разбираме законните опасения на турската република относно сигурността на нейните граници. В същото време силно подчертахме необходимостта от решаване на тези проблеми в рамките на споразуменията, съществуващи между Дамаск и Анкара, т.нар. споразумение от Адана от 1998 г. За съжаление, ефективното изпълнение на това споразумение, което включваше съвместни усилия за ограничаване на терористичните атаки на границата между Турция и Сирия, беше усложнено от от американците и тяхната коалиция на източния бряг на Ефрат“, заяви Лавров. \r\nКакто руският външен министър отбеляза, Русия възнамерява да насърчава диалога между Дамаск и Анкара, както и между сирийските власти и кюрдските организации. „Сега ще се стремим към установяване на диалог между Турция и Сирия. Имаме основание да смятаме, че това е в интерес и на двете страни. В същото време ще се съгласим, че въпреки това ще бъдат установени контакти между Дамаск и кюрдските организации, които отхвърлят екстремизма и терористичните методи на действие“, поясни първият дипломат на Москва. \r\n \r\n Тереза Герова", "date": "2019.10.10", "title": "Сергей Лавров: Ситуацията в северната част на Сирия можеше да бъде решена въз основа на настоящите споразумения, Москва възнамерява да търси диалог между Анкара и Дамаск"}
{"url": "http://www.focus-news.net/news/2019/10/10/2707045/dotsorlin-dimitrov-arheologiyata-i-seizmologiyata-varvyat-raka-za-raka.html", "text": "Археологията и сеизмологията вървят ръка за ръка. Това каза за  Радио „Фокус“ – Варна  доц. д-р Орлин Димитров, от отдел „Морска геология и археология“ към Института по океанология при БАН в града. Той посочи, че наскоро е приключил проект, в който са участвали експерти от Института по океанология, авторитетни руски учени начело със световноизвестния учен проф. Евгений Рогожин от Института по физика на Земята към Руската академия на науките, както и много историци и археолози от България. Доц. Димитров добави, че в рамките на проекта са били направени редица интересни открития, които учените са установили още на първия обект. Били са събрани важни исторически, архео-сеизмологични и палео-сеизмологични данни за силни земетресения по морското ни крайбрежие, както и на Таманския полуостров. Първата спирка на учените е било древно селище на Дуранкулашкото езеро, където са били открити ясни следи от природни бедствия и най-вече на земетресения в дълбока древност. Той подчерта, че неслучайно са тръгнали от Дуранкулашкото антично селище, тъй като е имало предположения, че там артефактите са по-стари от тези във Варненския халколитен некропол. От следите оставени по руините, учените са могли да датират с по-голяма точност, кога са ставали силните земетресения и да ги съпоставят с данните събрани при експедицията в Таманския полуостров.Учените са изследвали и друг интересен обект, а именно нос Калиакра, където са били открити данни в потвърждение на вече установени земетресения. Учените са направили изследвания и в Римските терми във Варна, така също и на раннохристиянската базилика на ул. „Хан Крум”. Доц. Орлин Димитров добави, че има различни хипотези, по които различни учени работят относно взаимовръзката между природните бедствия и войните. Като предположение той даде гибелта на полския крал Владислав по време на битката с османските нашественици край Варна, която съвпада с данните за станалото голямо земетресение през същата 1444 година. „Има предположение, че тогава край Варна е станало силно земетресение с магнитуд 7 по Рихтер. Възможно е това земетресение да е уплашило рицарите и да са изпаднали в паника, че това е Божие наказание. Разбира се, нямаме категорични данни, които да потвърдят хипотезата, но не е изключено да е станало точно така“, добави доц. Димитров. Той допълни, че има и други подобни съвпадение, които обаче са все още в процес на проучване от учените. Друго любопитно предложения на учените е това,  че изчезването на траките като общност от нашите земи има връзка с големи природни бедствия, за които можело да се съди само по следите, останали по руините и артефактите. \r\n \r\nДесислава ВАСИЛЕВА", "date": "2019.10.10", "title": "Доц.Орлин Димитров: Археологията и сеизмологията вървят ръка за ръка"}
{"url": "http://www.focus-news.net/news/2019/10/10/2707048/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без изчакване. \r\nМария КУРТЕВА", "date": "2019.10.10", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/10/10/2707040/dotsorlin-dimitrov-arheologiyata-i-seizmologiyata-varvyat-raka-za-raka.html", "text": "Археологията и сеизмологията вървят ръка за ръка. Това каза за  Радио „Фокус“ – Варна  доц. д-р Орлин Димитров, от отдел „Морска геология и археология“ към Института по океанология при БАН в града. Той посочи, че наскоро е приключил проект, в който са участвали експерти от Института по океанология, авторитетни руски учени начело със световноизвестния учен проф. Евгений Рогожин от Института по физика на Земята към Руската академия на науките, както и много историци и археолози от България. Доц. Димитров добави, че в рамките на проекта са били направени редица интересни открития, които учените са установили още на първия обект. Били са събрани важни исторически, архео-сеизмологични и палео-сеизмологични данни за силни земетресения по морското ни крайбрежие, както и на Таманския полуостров. Първата спирка на учените е било древно селище на Дуранкулашкото езеро, където са били открити ясни следи от природни бедствия и най-вече на земетресения в дълбока древност. Той подчерта, че неслучайно са тръгнали от Дуранкулашкото антично селище, тъй като е имало предположения, че там артефактите са по-стари от тези във Варненския халколитен некропол. От следите оставени по руините, учените са могли да датират с по-голяма точност, кога са ставали силните земетресения и да ги съпоставят с данните събрани при експедицията в Таманския полуостров.Учените са изследвали и друг интересен обект, а именно нос Калиакра, където са били открити данни в потвърждение на вече установени земетресения. Учените са направили изследвания и в Римските терми във Варна, така също и на раннохристиянската базилика на ул. „Хан Крум”. Доц. Орлин Димитров добави, че има различни хипотези, по които различни учени работят относно взаимовръзката между природните бедствия и войните. Като предположение той даде гибелта на полския крал Владислав по време на битката с османските нашественици край Варна, която съвпада с данните за станалото голямо земетресение през същата 1444 година. „Има предположение, че тогава край Варна е станало силно земетресение с магнитуд 7 по Рихтер. Възможно е това земетресение да е уплашило рицарите и да са изпаднали в паника, че това е Божие наказание. Разбира се, нямаме категорични данни, които да потвърдят хипотезата, но не е изключено да е станало точно така“, добави доц. Димитров. Той допълни, че има и други подобни съвпадение, които обаче са все още в процес на проучване от учените. Друго любопитно предложения на учените е това,  че изчезването на траките като общност от нашите земи има връзка с големи природни бедствия, за които можело да се съди само по следите, останали по руините и артефактите. \r\n \r\nДесислава ВАСИЛЕВА", "date": "2019.10.10", "title": "Доц.Орлин Димитров: Археологията и сеизмологията вървят ръка за ръка"}
{"url": "http://www.focus-news.net/news/2019/10/10/2707052/sport-klyuchovo-domakinstvo-na-holandiya-sreshtu-severna-irlandiya.html", "text": "Холандия приема Северна Ирландия в ключов мач от група „С“. Гостите бяха лидери с пълен актив от 12 точки след мачовете си срещу Беларус и Естония. Първият двубой с Германия обаче завърши 0:2 в Белфаст, сега предстои и гостуването в Ротердам. Тимът на Майкъл 0'Нийл се нуждае поне от точка, за да запази шансове за класиране, в противен случай Холандия и Германия резонно ще отидат на Евро 2020. \r\nДомакините вече имат предимство от мачовете си срещу Бундестима (2:3 и 4:2) и при успех на \"Де Куип\" ще се изравнят по мачове и точки с германците и ирландците. Победата би имала двойна цена, тъй като почти със сигурност ще извади британците от надпреварата.", "date": "2019.10.10", "title": "Спорт: Ключово домакинство на Холандия срещу Северна Ирландия"}
{"url": "http://www.focus-news.net/news/2019/10/10/2707055/", "text": "Подводната археология има потенциала да привлича много туристи по родното Черноморие. Това каза за  Радио „Фокус“ - Варна  доц. д-р Орлин Димитров, от отдел „Морска геология и археология“ към Института по океанология при БАН в града. Той посочи, че дъното на Черно море крие много интересни артефакти, които биха могли да предизвикат истински фурор и интерес сред посетителите. „Подводната археология е скъпо занимание, но ако бизнесът и държавата проявят инициатива биха могли да разработят този продукт, който да привлича туристи от цял свят“, категоричен бе експертът. По думите му, на дъното има потънали търговски кораби, които крият интересни тайни, а освен тях има и други много любопитни неща, които биха могли да бъдат използвани, за да се засили интересът на туристите към подводните богатства на Черно море. Доц. Орлин Димитров допълни, че наред с това  резултатите от изследване на български и руски учени за силните земетресения по морското ни крайбрежие, както и белезите, които те са оставили по различни руини, биха били много полезни за туристическия бизнес. Специалистът посочи, че ще бъде дадена нова информация, напълно неизвестна досега за нашите туроператори и екскурзоводи, с която ще могат да повишат интереса към нашето Черноморие. Затова много могат да помогнат родните историци, особено археолозите, предлагайки атрактивни хипотези, с които да привличат вниманието на туристите. \r\nДесислава ВАСИЛЕВА", "date": "2019.10.10", "title": "Доц. Орлин Димитров: Подводната археология има потенциала да привлича много туристи по родното Черноморие"}
{"url": "http://www.focus-news.net/news/2019/10/10/2707053/gratskiyat-ministar-na-energetikata-konstantinos-hadzidakis-s-ministar-petkova-shte-sme-komunikatsiya-i-shte-izvarshvame-lichen-nadzor-za-napredaka-na-gazovata-vrazka-balgariya-gartsiya.html", "text": "С министър Теменужка Петкова ще останем в тясна комуникация и ще извършваме личен надзор за напредъка на газовата връзка България – Гърция така, че да спомогнем за неговото навременно приключване. Това каза гръцкият министър на енергетиката и околната среда Константинос Хадзидакис в свое изявление след подписването на Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция – България, предаде репортер на  Агенция „Фокус“ . Хадзидакис добави, че е подписал с чувство на искрено вълнение окончателния Междуправителствен пакт за изграждане на обект, на който е отнело повече от 10 години, за да достигне сегашното си ниво на зрялост. „Чувството ми на вълнение идва от факта, че преди 10 години заедно с почти същия екип от сътрудници поехме първоначалната идея, вдъхновени от стратегическото значение на тази връзка за регионалната и европейска енергийна сигурност“, посочи Хадзидакис. Гръцкият енергиен министър отбеляза, че фактът, че за достигането на сегашния момент е отнел цели 10 години за газопровод от едва 182 километра не трябва да бъде пренебрегван. „Различни фактори повлияха отрицателно. Въпреки това, подобен вид забавяния не могат да се повторят“, заяви той. Хадзидакис обърна внимание и на последствията от осъществяването на този проект, като отбеляза, че той ще доведе до особено положителни последствия за сигурността на снабдяването на България в средносрочен план и на целия регион на Югоизточна Европа с каспийски природен газ от ТАП, както и потенциално с втечнен природен газ. „Този проект помага както на Гърция, така и на България, така също и на техните най-близки съседи да засилят безопасността на енергийното си снабдяване, диверсифицирайки източници и маршрути за внос на природен газ. Проектът има успоредно вторични положителни последствия за икономически сектори и в двете страни особено в областта на доставките и производствения сектор“, каза още гръцкият енергиен министър.  \r\nТеодора ПАВЛОВА", "date": "2019.10.10", "title": "Гръцкият министър на енергетиката Константинос Хадзидакис: С министър Петкова ще сме комуникация и ще извършваме личен надзор за напредъка на газовата връзка България - Гърция"}
{"url": "http://www.focus-news.net/news/2019/10/10/2707051/svetlana-krasteva-darzhaven-arhiv-vidin-denyat-na-balgarskite-arhivi-shte-bade-otbelyazan-vav-vidin-s-izlozhba-za-treti-pehoten-bdinski-polk.html", "text": "Денят на българските архиви ще бъде отбелязан във Видин с изложба за Трети пехотен Бдински полк. Това каза за  Радио „Фокус“ – Видин  Светлана Кръстева, директор на Държавен архив – Видин. Изложбата ще бъде открита в 17.00 часа в сградата на видинския архив. „На 10 октомври 1884 година министърът на войната предлага доклад, който е одобрен на 12 октомври от княз Александър Батемберг и е издаден Указ за създаването на 8 пеши полка, като един от тях е Трети пехотен Бдински полк“, каза Светлана Кръстева. По думите ѝ в състава му влизат 7-ма Ломпаланска дружина, 9-та Берковска дружина и 15-та Свищовска дружина. „За командир на полка тогава е назначен Михаил Маслов. Съставът му се попълва от наборници от бившите видинска и кулска околия“, посочи Светлана Кръстева.  \r\nВ изложбата ще бъдат представени табла за командирите на полка. „На отделно табло ще бъдат експонирани снимки на бдинци, паднали за Родината. Тези снимки открихме на страниците на списание „Отечество“, което е издавана през периода 1915 – 1918 г“, обясни Кръстева.  \r\nИзложбата ще бъде експонирана и в други населени места, свързани с историята на Трети пехотен Бдински полк. Посетителите ще могат да видят оригинални документи на общински институции, снимки и документи от лични и семейни архиви. От архива изразяват благодарност към наследниците на Васил Атанасов, Илия Фелеков, на дарителите Румен Манов, Иван Спасов, д-р Илия Калчев, на фондообразувателите Георги Паунов, Виолета Пеева, на Соломон Аладжемов, дарявали през годините документи, свързани с историята на полка. \r\nАнна ЛОЗАНОВА", "date": "2019.10.10", "title": "Светлана Кръстева, Държавен архив – Видин: Денят на българските архиви ще бъде отбелязан във Видин с изложба за Трети пехотен Бдински полк"}
{"url": "http://www.focus-news.net/news/2019/10/10/2707056/gratskiyat-ministar-na-energetikata-konstantinos-hadzidakis-gazovata-vrazka-balgariya-gartsiya-predstavlyava-potvarzhdenie-na-volyata-ni-za-satrudnichestvo-s-yugoiztochna-evropa.html", "text": "Газовата връзка България - Гърция има значима политическа символика. Този проект представлява потвърждение на нашата воля за сътрудничество и мирното съвместно съществуване на народите от Югоизточна Европа на онези поне, които гледат на енергетиката като на катализатор за сътрудничество, а не като повод за конфликт. Това каза гръцкият министър на енергетиката и околната среда Константинос Хадзидакис в изявление след подписването на Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция – България, предаде репортер на  Агенция „Фокус“ . Той добави, че по време на разговорите с  българския министър на енергетиката Теменужка Петкова се е коментирала и електрическата връзка между Неа Санда и Марица - Изток. „Европейските Балкани могат да гледат с увереност напред, отвъд призраците на миналото към едно бъдеще на икономическа и политическа интеграция под егидата на ЕС, които чрез финансовото съдействие на ЕИБ допринесоха по един съществен начин за изграждането на газопровода“, посочи още Хадзидакис.  \r\nТеодора ПАВЛОВА", "date": "2019.10.10", "title": "Гръцкият министър на енергетиката Константинос Хадзидакис: Газовата връзка България - Гърция представлява потвърждение на волята ни за сътрудничество с Югоизточна Европа"}
{"url": "http://www.focus-news.net/news/2019/10/10/2707057/dve-firmi-iskat-da-poemat-zimnoto-pochistvane-na-patishtata-v-dupnitsa.html", "text": "Две фирми искат да поемат зимното почистване на пътищата в Дупница. Това съобщиха за  Радио „Фокус” – Кюстендил  от Община Дупница. Две фирми са подали документи за участие в обявената обществена поръчка „Зимно поддържане на пътища и улици на територията на община Дупница”. Офертите вече са отворени, а назначената комисия ще обяви решението си в срок. Поръчката е в три позиции с максимален прогнозен финансов ресурс 228 000 лева, разпределени както следва: първа позиция – градска улична мрежа с прогнозна цена до 125 000 лева , за 78.2 км, втора позиция – извънградска улична мрежа, селата и гробищни паркове – до 95 000 лева – 85 км, а третата позиция – републикански пътища с дължина 8.39 км до 8 000 лева. Предвидено е да се заплаща само при извършване на дейност и в зависимост от обема. \r\nВенцеслав ИЛЧЕВ", "date": "2019.10.10", "title": "Две фирми искат да поемат зимното почистване на пътищата в Дупница"}
{"url": "http://www.focus-news.net/news/2019/10/10/2707054/izlozhbata-dimitar-dimov-v-pisma-i-spomeni-beshe-otkrita-v-narodnoto-sabranie.html", "text": "Изложбата „Димитър Димов в писма и спомени“ беше открита в Народното събрание. Това съобщиха от пресцентъра на  Народното събрание . Експозицията е посветена на 110-ата годишнина от рождението на писателя и в нея са представени ръкописи, вещи и снимки от фонда на къща-музей „Димитър Димов“. На 16 пана са показани и моменти от живота на автора на романите „Тютюн“ и „Осъдени души“, свързани с неговото семейство, професионален път, приятелства, обществена дейност и кореспонденция.  \r\nЗаместник-председателят на парламентарната Комисия по културата и медиите Диана Саватева отбеляза, че изложбата разкрива по-малко известни факти, свързани с житейския път на бележития учен и творец.  \r\nДимитър Димов е един от най-скромните и моралните български писатели, който през целия си живот налага висока ценностна система, подчерта директорът на Националния литературен музей Атанас Капралов. По думите му Димитър Димов е автор на изключително силни, дълбоки и психологизирани творби, превърнали се в еталон.  \r\nАвтор на експозицията е д-р Милена Катошева, а художественото оформление е дело на Ивелина Велинова. Богатият и внимателно подбран архивен материал дава възможност всеки сам да изгради собствените си впечатления за един преди всичко талантлив човек.  \r\nПо повод годишнината от рождението на Димитър Димов бе представен и юбилеен вестник, издаден от Националния литературен музей.", "date": "2019.10.10", "title": "Изложбата „Димитър Димов в писма и спомени“ беше открита в Народното събрание"}
{"url": "http://www.focus-news.net/news/2019/10/10/2707059/deputatite-prieha-na-vtoro-chetene-promeni-v-zakona-za-pazarite-na-finansovi-instrumenti.html", "text": "Депутатите приеха на второ четене промени в Закона за пазарите на финансови инструменти, предаде репортер на  Агенция \"Фокус\" . Промените са внесени от Министерски съвет и с тях в българското законодателство се въвеждат мерки по прилагането на европейски регламент. Чрез текстовете се въвежда и изискване централните депозитари на ценни книжа да изготвят и поддържат план за възстановяване с определено съдържание. Новата регулаторна рамка на ниво Европейски съюз във връзка с дейността на централните депозитари на ценни книжа, произтичаща от Регламент № 909/2014 на Европейския парламент и на Съвета от 23 юли 2014 година за подобряване на сетълмента на ценни книжа в Европейския съюз и за централните депозитари на ценни книжа (Регламент № 909/2014), налага мерки по прилагането на регламента. \r\nДеница КИТАНОВА", "date": "2019.10.10", "title": "Депутатите приеха на второ четене промени в Закона за пазарите на финансови инструменти"}
{"url": "http://www.focus-news.net/news/2019/10/10/2707050/afp-erdogan-zaplashva-es-s-pritok-na-bezhantsi-ako-kritikuva-operatsiyata-v-siriya.html", "text": "Държавният глава на Турция Реджеп Тайип Ердоган предупреди Европейския съюз, че ще позволи на милиони бежанци да се отправят към страните му, ако продължава да критикува военната офанзива на Анкара в Сирия, предава  AFP . \r\n„Здравейте, ЕС, събудете се. Казвам го отново: ако се опитате да представите нашата операция там като нашествие, задачата ни ще е проста: ще отворим вратите и ще изпратим 3,6 милиона мигранти към вас\", увери Ердоган в реч пред парламента в Анкара. \r\nСлед няколко дни на напрегнато очакване и различни спекулации, в сряда държавният глава на Турция обяви началото на нова, трета по ред операция на Анкара в Северна Сирия под името „Извор на мира“. \r\n„Турските въоръжени сили, заедно със „Сирийската национална армия\"(СНА), започнаха операция „Извор на мира“ срещу „Работническата партия на Кюрдистан“ (ПКК), „Отрядите за народна самоотбрана“ (ОНС) и „Ислямска държава\", обяви Ердоган. Съгласно думите му, целта на новата операция на турските въоръжени сили е „унищожаване на терористичния коридор, който те се опитаха да създадат по границата на републиката, както и постигане на мир и стабилност в региона\". Операцията започна с удари на турските военновъздушни сили по позициите на кюрдските формирования, след което бе даден старт на наземната операция.  \r\nТурция вече проведе две военни операции в Сирия: „Щита на Ефрат“ и „Маслинова клонка“. Правителството на Ердоган предупреди по-рано, че може да започне нова военна интервенция в Северна Сирия, след като американските войски по-рано обявиха изтеглянето си от региона. Международната общност посрещна новината критично. Европейският съюз призова Турция незабавно да преустанови действията си. Отвъд океана президентът на САЩ Доналд Тръмп определи операцията като „лоша идея“, а държавният секретар Майк Помпео увери, че с решението си за изтегляне на американските войници Вашингтон не е дал „зелена светлина“ за военна намеса на Турция. Иран и Саудитска Арабия също осъдиха операцията на Анкара. \r\n \r\n Тереза Герова", "date": "2019.10.10", "title": "AFP: Ердоган заплашва ЕС с приток на бежанци, ако критикува операцията в Сирия"}
{"url": "http://www.focus-news.net/news/2019/10/10/2707060/detska-gradina-hans-kr-andersen-specheli-parva-nagrada-v-kampaniyata-dni-bez-plastmasovi-butilki-v-burgas.html", "text": "Детска градина „Ханс Кр. Андерсен“ спечели първа награда в кампанията „Дни без пластмасови бутилки“. Това съобщиха от пресцентъра на  Община Бургас . Тя бе част от фестивала „Рециклирай с фантазия“, организиран от Община Бургас по повод „Европейския ден на морето“ и „Зелени дни в Бургас“. Като награда малчуганите - екоактивисти получиха възможност да посетят Конна база Royal Horse Club в с. Маринка. Всички групи от детското заведение вече са разгледали красивата база, в която освен коне и понита има и други животни - зайци, гълъби, кози, кокошки, пауни. Децата са хранили животните, яздили са коне и са се включили във весели игри сред природата, похвалиха се от детската градина.", "date": "2019.10.10", "title": "Детска градина „Ханс Кр. Андерсен“ спечели първа награда в кампанията „Дни без пластмасови бутилки“ в Бургас"}
{"url": "http://www.focus-news.net/news/2019/10/10/2707058/afp-iran-prizovava-za-nezabavno-spirane-na-nastaplenieto-na-turskata-armiya-v-siriya.html", "text": "Официален Техеран призова за незабавно спиране на офанзивата на Турция срещу управляваната от кюрди североизточна част на Сирия, като изтъкна заплахата за цивилното население в зоната на конфликта, предава  AFP . \r\n„Иран... подчертава (необходимостта) незабавно спиране на нападението и напускането на турските военни части на сирийска територия\", се казва в съобщение на Министерството на външните работи на близкоизточната република. \r\nИран е близък съюзник на сирийското правителство, което се стреми да използва турската офанзива срещу кюрдските сили, доскоро в основата на ръководената от САЩ кампания срещу терористичната организация „Ислямска държава“, за да отвоюва региона обратно под контрол на Дамаск. \r\n \r\n Тереза Герова", "date": "2019.10.10", "title": "AFP: Иран призовава за „незабавно спиране“ на настъплението на турската армия в Сирия"}
{"url": "http://www.focus-news.net/news/2019/10/10/2707061/okrazhna-prokuratura-yambol-vnese-v-sada-iskane-za-postoyanen-arest-na-mazha-obvinen-v-ubiystvoto-na-feldsher-v-selo-oreshnik.html", "text": "Окръжна прокуратура – Ямбол внесе в съда искане за налагане на мярка за неотклонение „задържане под стража“ спрямо Иван П, обвинен в убийството на фелдшер в село Орешник. Това съобщиха от пресцентъра на  Окръжната прокуратура . Той е обвинен за това, че на 8 октомври 2019 г. в с. Орешник, община Тополовград, в здравната служба на селото, умишлено умъртвил (чрез нанасяне на удари с нож по тялото) 72-годишен мъж – медицински специалист и убийството е извършено при изпълнение на функцията му. \r\nОкръжен съд – Ямбол е насрочил заседанието си за 10 октомври 2019 г. от 15.30 часа.", "date": "2019.10.10", "title": "Окръжна прокуратура – Ямбол внесе в съда искане за постоянен арест на мъжа, обвинен в убийството на фелдшер в село Орешник"}
{"url": "http://www.focus-news.net/news/2019/10/10/2707063/vzglyad-sasht-povyarvaha-v-shistovata-revolyutsiya-v-ukrayna.html", "text": "Министърът на енергетиката на САЩ Рик Пери заяви, че Украйна ще може в бъдеще да изнася газ, произведен на нейна територия. Експертите смятат, че за пореден път Киев се опитва да убеди американците, че в недрата на страната има скрити безброй запаси от шистов газ. Провалът в Полша обаче трябва да бъде отрезвяващ фактор за инвеститорите, предупреждават в редакцията на руския вестник  „Взгляд“ . \r\nВ бъдеще Украйна ще може да снабдява съседите си с газ собствено производство, обяви американският министър на енергетиката Рик Пери в социалната мрежа „Туитър“. Коментирайки срещата си с украинския си колега Алексей Оржел, Пери предположи, че това може да се случи с оглед разширяването на мрежата от международни газопроводи. \r\nВ същото време той отбеляза, че увеличаването на достъпа на доставчиците до украинските газохранилища ще допринесе за по-голяма търговската активност и повече доставки на газ. „САЩ силно подкрепят усилията на Украйна и Полша за подобряване на регионалната енергийна сигурност“, увери представителят на Вашингтон. \r\nИзявлението на американския министър на енергетиката изглежда чиста фантазия. През последните години производството на газ в Украйна не надвишава 20 милиарда кубически метра. Освен това за Украйна предизвикателството е да остане на това ниво и да не пада надолу. \r\nУкрайна все още е вносител на газ, тъй като няма собствено производство. До 2014 г. Киев трябваше да закупува около 20 милиарда кубически метра допълнително за собствените си нужди, но след заявката за европейска интеграция и военните действия, част от индустрията беше унищожена. Това доведе до рязко намаляване на потреблението на газ. Миналата година страната е внесла около 10,5 милиарда кубически метра газ. Украинците просто не са в състояние да съкратят вноса още повече без сериозни последици.  \r\nКъде американският министър на енергетиката видя в Украйна излишък от газ за продажба на съседите й? Вероятно той е бил подведен от самите украински власти или се е оставил да бъде подведен в замяна на някакъв бонус. \r\nУкраинските политици все още не се отказват от мечтите си да направят страната износител на газ за Европа, конкурирайки се с Русия. През 2014 г. бившите киевските власти разработиха концепция за развитието на газовата промишленост, при която Украйна трябва да увеличи производството на газ до 27 милиарда кубически метра до 2020 г. и до 35 милиарда кубически метра до 2035 г., от които ще може да изнася пет милиарда кубически метра за ЕС. \r\nПредседателят на „Баткивщина\" Юлия Тимошенко буквално заяви това лято, че Украйна, при сътрудничество с инвеститори и мащабна работа по производството, може да се конкурира с Русия, за да транспортира газ до Европа. В същото време Киев периодично декларира безбройните богатства, които украинската земя пази в себе си. Остава само да се придобият тези богатства. \r\nТака през 2017 г. тогавашният вицепремиер на Украйна заяви, че страната има доказани газови запаси от 600 милиарда кубически метра. Това уж поставя Украйна веднага на трето място в Европа по този показател след Норвегия и Нидерландия. Украинците решиха да не вземат под внимание Русия. По-късно обаче Владимир Гройсман (бивш министър-председател на Украйна) реши да повиши ставките, като обяви общите запаси от газ за над 900 милиарда кубически метра (от които 276 милиарда кубически метра доказани запаси). \r\nБуквално това лято учени от Ивано-Франковския национален технически университет, заедно със специалисти от Националната академия на науките на Украйна (НАСУ) обявиха, че са извършили задълбочена работа за оценка на ресурсната база на Украйна. Резултатът е изумителен: Украйна разполага с огромни неоткрити въглеводородни ресурси. САЩ успяха да направят шистова революция и от вносител да се превърнат в износител. Наистина ли и Украйна е способна на това? \r\n„Наличието на резерви не гарантира на страната голямо производство на въглеводороди. Например, Венецуела разполага с най-големите запаси от въглеводороди в света, но производството е нулево. Иран е на второ място по резерви, Катар - на трето. И двете страни експлоатират едно и също поле в Персийския залив, просто го наричат по различен начин: Катар - Север, а Иран - Южен Парс. Въпреки това Катар е най-големият износител на втечнен природен газ (ВПГ)в света, а Иран произвежда главно за вътрешния пазар и доставя само малка част за Турция - около 6-8 милиарда кубически метра“, казва Игор Юшков, водещ експерт в Националния фонд за енергийна сигурност. \r\nОсвен това, ако не са санкциите, тогава експертите смятат, че Иран може да увеличи производството и износа. Но в Украйна ситуацията не е толкова проста. Съществуват големи въпроси относно възстановяването на украинските запаси от шистов газ. \r\nУчените откриха в Полша още по-големи резерви, които й обещаха статута на най-големия производител на шистов нефт в Европа. Там веднага се стекоха американски компании, които пробиваха кладенци и проучваха залежите, но в крайна сметка стигнаха до извода, че производството в Полша е нерентабилно. \r\nУкрайна разчита на две шистови находища - на изток и на запад. Проучвания обаче не се провеждат на нито едно от двете места. Войната в Донбас може да обясни заминаването на световни гиганти от Юзовското поле, но защо тогава на запад не се вижда дейност? „Според мен отговорът е прост. Компании, които биха могли да произвеждат шистов газ в Западна Украйна, работеха в Полша. Те добре знаят, че става въпрос за една и съща геология. В същото време в Полша държавата положи всички усилия за привличане и задържане на инвеститори, но инвеститорите не намериха нищо. Единият кладенец се оказа сух, а другият показа нетърговски приток на газ. В Украйна ситуацията е абсолютно същата. Тези компании смятат, че бизнесът ще трябва да се води в условия на корупция, несигурност и политически рискове“, казва експертът. \r\n„Украинците се опитват да омаят американския министър и американските инвеститори, като нарисуват красива картина на инвестиционен проект за доходоносен добив на шистов газ\", смята Юшков. Те се опитват да накарат чужденците да дойдат с техните технологии и да купят 50-процентов дял в украински лицензирани компании. Киев дори ще спре доставките на руски газ за Европа, което ще повиши цените на горивото и ще отвори пазар за украински газ. \r\n„Пери получава някакъв бонус в замяна, например роднините му ще се появят в борда на директорите на украинска компания, като синът на Байдън. Но в действителност всичко изглежда като заблуждаване на инвеститорите. Американските компании ще установят, че резервите, които са им били обещани, не са налични“, допълва Юшков. \r\nОще днес може да се твърди, че планът за увеличаване на производството за 2020 г. до 27 милиарда кубически метра се е провалил. „Украгаздобив“ сега се опитва да се справи с изчерпването на стари находища и спада на производството. Най-оптимистичният сценарий според Юшков е да се поддържа производството на сегашното ниво от 20 милиарда кубически метра годишно, но, най-вероятно, производството на газ в страната постепенно ще намалее. \r\n \r\n \r\n Тереза Герова", "date": "2019.10.10", "title": "„Взгляд“: САЩ повярваха в шистовата революция в Украйна"}
{"url": "http://www.focus-news.net/news/2019/10/10/2707062/s-tezhko-rodopsko-horo-v-smolyan-be-otkrito-mezhdunarodnoto-turistichesko-izlozhenie-planinite-na-balgariya-gostopriemstvo-v-chetiri-sezona.html", "text": "С тежко родопско хоро в Смолян бе открито международното туристическо изложение „Планините на България – гостоприемство в четири сезона”, предаде репортер на   Радио „Фокус“ – Смолян . Стартът на събитието бе даден от домакина временно изпълняващ длъжността кмет на Смолян инж. Мариана Цекова, зам.-министърът на туризма Любен Кънчев, областният управител на Смолян Недялко Славов. Със свои щандове в изложението участват 18 изложители от страната и два от побратимените на Смолян общини – Община Въру от Естония и Община Гостивар, Северна Македания с делегации, водени от кметовете на двете общини. Проявата се организира от Регионална туристическа асоциация „Родопи”, Организацията за управление на туристически район „Родопи“ и Община Смолян, с утвърденото в годините партньорство на Министерството на туризма, Областен управител - Смолян и национално представените туристически организации: БТК, БХРА и АБТТА. Целта на изложението е да се срещнат представители на туристическия бизнес и техни сдружения, специалисти от общински администрации,  граждани и гости на Смолян. Едните представят възможностите за отдих и развлечения в своите туристически дестинации, а другите получават интересуващата ги информация  и се запознават с предлагането на нови услуги. \r\nВр. и. д. кмет на Смолян инж. Мариана Цекова приветства с добре дошли всички участници и гости на изложението и заяви, че туризмът е приоритетен отрасъл както за региона, така и за страната ни като цяло. „Важно е на този форум да представим своите нови идеи и продукти за общото развитие на бранша. Община Смолян се стреми да подпомага всякакви инициативи, които представят региона като привлекателна туристическа дестинация“, посочи инж. Цекова. Тя благодари на гостите от побратимените общини за участието и доброто сътрудничество и на всички общини и организации и участници в изложението. Инж. Цекова пожела на участниците ползотворни срещи и успешен зимен сезон. „Нека да се насладим на всичко, което региона предлага като природа, туристически атракции, гостоприемство и храна, които могат да се видят и на фермерския пазар, съпътстващ изложението“, каза още инж. Цекова.  \r\nОбластният управител на Смолян Недялко Славов заяви, изложението е събитие, което е важна част от регионалния календар, но е и значимо в националния календар на събитията в туризма. „Отчитам това изложение като полезно не само заради това, че привлича участници от България и чужбина, но и важна част от него са полезните дискусии, актуалните теми, които се коментират и които са за сверяване на часовника и не рядко са давали добри предложения, които се залагат в нормативни документи и промяната на туристическата политика, която страната ни води. Тази година за втори пореден път със съдействието на Областна дирекция на фонд „Земеделия“ се провежда е фермерски пазар, в който участват местни фермери. С това искаме да покажем, че храната и местните продукти са важна и неделима част от туристическите атракции в Родопите“, поясни Славов. Той отбеляза, че събитието е своеобразен преход от активния летен към активния зимен туристически сезон и неслучайно се провежда през есента, като в контекста на провеждането му през октомври е да се покаже, че Родопите са атрактивни за посещение през четирите сезона. „Събитието разчитаме  да добави стойност в туризма като отрасъл, който е приоритетен за област Смолян и аз съм сигурен в неговия ефект. Желая успех и незабравими емоции през тези три дни“, каза още областният управител.  \r\nТази година на изложението на 20 щанда се представят възможности за почивка и отдих в Средните Родопи, Пирин, Стара Планина, Витоша. Ще бъдат демонстрирани туристически продукти от  регионите на  София, Варна, Велинград, Девин, Велико Търново,  Стрелча, Поморие, Минерални бани, Банско,  Смолян и Чепеларе. През втория ден на форума ще бъдат презентирани новости за предстоящия зимния сезон 2018/19 в курортите Велинград, Банско и Пампорово. Участниците в проявата  ще могат да посетят приключенския парк в местността Амзово, край Смолян, както да се запознаят с туристическия продукт на Община Девин в организирания за тях опознавателен тур през третия ден на форума. В изложението ще участват близо 80 хотелиери, туроператори, представители на местните власти и на държавни институции с отношение към туризма, специалисти от неправителствени организации в туристическия бранш от България, Естония и Северна Македония. \r\nВ рамките на туристическото изложение се представя уникалната фотоизложба „Села: памет и живо наследство във фотообектива“, която е част от програмата на Пловдив 2019 – европейска столица на културата. Фотоизложбата се реализира по проект „Карай, снимай, покажи: села и живо наследство във фотообектива“, изпълняван от НЧ „Проф. д.р Асен Златаров“ – с. Смолян, в партньорство с Община Смолян, Регионален исторически музей „Стою Шишков“ – Смолян и Етнографски музей – Пловдив. \r\nЗа втора поредна година, като съпътстващо събитие на туристическото изложение, Областна дирекция „Държавен фонд Земеделие“ и Община Смолян организират и Фермерски пазар, който е разположен във фоайето на първия етаж на РДТ „Николай Хайтов“ и в него има над 20 местни производители. \r\nНели ГЕРГЬОВСКА", "date": "2019.10.10", "title": "С тежко родопско хоро в Смолян бе открито международното туристическо изложение „Планините на България – гостоприемство в четири сезона”"}
{"url": "http://www.focus-news.net/news/2019/10/10/2707064/doncho-barbalov-zam-kmet-na-sofiya-52-novi-elektrobusa-shte-badat-zakupeni-za-dovezhdasht-transport-do-metroto-v-rayonite-na-ovcha-kupel-i-lyulin.html", "text": "52 нови електробуса ще бъдат закупени за довеждащ транспорт до метрото в районите на „Овча купел“ и „Люлин“. Това каза в предаването  „Екологичен резонанс“  на  Радио „Фокус“  зам.-кметът на София по транспорт Дончо Барбалов. Закупуването става възможно с кандидатстването по три транспортни проекта по ОП „Околна среда“. „Това е изключително важна инвестиция за обновяване на градския транспорт. За новата услуга ще бъдат закупени нови електробуси и 25 нови трамвая. Последните години средната възраст на автобусите също беше свалена на малко над 6 години. С новото финансиране ще приключи обновяването на тролейбусния парк на София със закупуването на 30 нови съчленени тролейбуса“, каза още Барбалов. По думите му старите тролеи ще отидат в историята и по този начин тролейбусният парк ще бъде изцяло обновен. „С тези проекти ще имаме нова услуга - довеждащ транспорт до станция от третия лъч на метрото, където разстоянията са по-големи. Така ще бъде спестено на хората ползването на личен транспорт, което ще помогне и за по-чист въздух. Новите електробуси ще бъдат съобразени с цялостната визия на возилата на градския транспорт в жълто-синьо“, каза още заместник-кметът на София. Дончо Барбалов уточни, че се следи транспортната схема на София, като се анализира ползването на наземния транспорт и където е нужно се правят промени. „Липсващо звено беше довеждащият транспорт, което занапред няма да е проблем“, добави още Барбалов, а по думите му от 2020 година започва и внедряването на нова система за таксуване.  \r\nЙоланда ПЕЛОВА", "date": "2019.10.10", "title": "Дончо Барбалов, зам.-кмет на София: 52 нови електробуса ще бъдат закупени за довеждащ транспорт до метрото в районите на „Овча купел“ и „Люлин“"}
{"url": "http://www.focus-news.net/news/2019/10/10/2707049/tv-21-makedoniya-rama-vuchich-i-zaev-si-stisnaha-ratse-sporazumenie-za-chetiri-klyuchovi-svobodi-v-interes-na-grazhdanite-i-ikonomikata.html", "text": "Премиерите на Албания и Северна Македония Еди Рама и Зоран Заев, както и сръбският президент Александър Вучич обсъдиха сключването на споразумение между трите държави за свободен приток на капитали, стоки, услуги и хора, предава скопската телевизия  „ТВ 21“ . \r\n„Документът, който ще видите, се основава на свободата на движение на капитали, стоки, услуги и хора, защото смятам, че хората в нашите страни заслужават по-добър живот и по-малко безработица\", подчерта държавният глава на Сърбия Александър Вучич. \r\nИ Рама, и Заев изразиха удовлетворение от споразумението, което се очаква да влезе в сила през 2021 година. \r\n \r\n Тереза Герова", "date": "2019.10.10", "title": "„ТВ 21“ (Македония): Рама, Вучич и Заев си стиснаха ръце: Споразумение за четири ключови свободи в интерес на гражданите и икономиката"}
{"url": "http://www.focus-news.net/news/2019/10/10/2707066/mestni-izbori-2019-zhalba-za-nepravilno-razprostranenie-na-agitatsionni-materiali-e-priznata-za-osnovatelna-ot-obshtinskata-izbiratelna-komisiya-vav-veliko-tarnovo.html", "text": "Жалба за неправилно разпространение на агитационни материали е призната за основателна от Общинската избирателна комисия във Велико Търново. Тя е внесена вчера от представител на една от партиите, които ще участват в изборите за кмет и общински съветници на 27 октомври, предаде репортер на  Радио „Фокус“ – Велико Търново . Става въпрос за неправомерно залепени предизборни плакати на фасадата на стадион „Ивайло“. След извършена проверка на място е установено, че нарушение има, тъй като спортното съоръжение е  публична общинска собственост, но няма конкретно разрешение от местната администрация за поставянето на агитационни материали. \r\n„С оглед на горното жалбата се явява основателна, но поради невъзможност да се установи лицето поставило агитационни материали, в нарушение на изборните правила,  следва да се укаже на кмета на община Велико Търново да предприеме действия по премахване на поставените агитационни материали“, гласи решението на Общинската избирателна комисия във Велико Търново. То подлежи на оспорване пред Централната избирателна комисия по реда на чл. 88 от Изборния кодекс. \r\nТова е втората подобна жалба в рамките на настоящата седмица. И предходното искане бе счетено за основателно и Общината носи отговорност за премахването на плакатите на бул. „България“. \r\nЛуиза ТРАНЧЕВА", "date": "2019.10.10", "title": "Местни избори 2019: Жалба за неправилно разпространение на агитационни материали е призната за основателна от Общинската избирателна комисия във Велико Търново"}
{"url": "http://www.focus-news.net/news/2019/10/10/2707067/zam-ministar-lyuben-kanchev-tuk-v-rodopite-osaznavame-kakvo-oznachava-patriotizam.html", "text": "Заместник-министърът на туризма Любен Кънчев участва в откриването на 16-то Международно туристическо изложение „Планините на България – гостоприемство в четири сезона”, предаде репортер на  Радио „Фокус“ – Смолян . Пред участниците и гостите на изложението той заяви, че всички българи е изключително приятно да идват в Родопите. „Тук, в Родопите, намираме възможност да се регенерираме не само духовно и физически, но и да създадем сили за творческа работа и ентусиазъм в отношенията. Тук осъзнаваме какво означава патриотизъм. Това е така, защото в Родопите и Смолян всичко е естествено, природата е автентична, взаимоотношенията между хората също, гостоприемството е нормално поведение. Тук естествено се редуват четирите сезона в годината и привличат почитателите на природата. Така съвсем естествено за 16-ти пореден път в Смолян се провежда това международно туристическо изложение, с участие на гостите, които оценяват качествата на българската природа“, посочи зам.-министър Кънчев.  \r\nТой отбеляза, че когато приятелите се събират е празник, но като се събират редовно като тук, това и синергия, която създава нови качества, видими резултати и качества за живот. „Щастлив съм, че Министерството на туризма е част от тази обща синергия, която се създава тук в Смолян по един напълно естествен и лесновъзприемчив начин. Бих искал да гарантирам за това, че с участието на Министерството във всичко позитивно и качествено, ще подпомагаме то да се случва, защото то е от полза за хората обществото, туризма и за България въобще“, каза още зам.-министър и пожела успах на туристическото изложение и всички участници в него. \r\nНели ГЕРГЬОВСКА", "date": "2019.10.10", "title": "Зам.-министър Любен Кънчев: Тук, в Родопите, осъзнаваме какво означава патриотизъм"}
{"url": "http://www.focus-news.net/news/2019/10/10/2707070/kontrolirani-vzrivni-raboti-shte-se-izvarshvat-na-kariera-banevo-v-burgas-na-12-oktomvri.html", "text": "Контролирани взривни работи ще се извършват на кариера „Банево“ в Бургас на 12 октомври, събота. Това съобщават от пресцентъра на  Община Бургас  и напомнят на гражданите в близост до обекта, че в посочения ден е опасно и забранено приближаването на хора и животни до границите на кариерата. Призовават се всички граждани да проявят разбиране към указанията за безопасност по време на взривяването.", "date": "2019.10.10", "title": "Контролирани взривни работи ще се извършват на кариера „Банево“ в Бургас на 12 октомври"}
{"url": "http://www.focus-news.net/news/2019/10/10/2707069/mestni-izbori-2019-mustafa-karadaya-ot-dalgopol-votat-e-otgovornost-pred-badeshteto-na-nashite-detsa-zatova-izberete-partiyata-na-zaednostta-dps.html", "text": "Екипът на Централния лъч на ДПС бе във варненска област. След проведени срещи с жители на община Вълчи дол и Провадия, в дългополското село Партизани се проведе предизборна среща, съобщиха от пресцентъра на  ДПС . На нея бяха представени кандидатите за кметове на кметства, общински съветници и кандидатите на ДПС за кмет на община Дългопол Емурла Емурла, за община Вълчи дол Мерткан Ибрямов и за община Провадия Хюсни Адем. \r\nДПС е еталон за управление на малките общини в България. Ние сме част от модела на успешното управление на България, заяви Карадайъ. \r\nХората в Дългопол казват, че идват някои хора, подвеждат и лъжат, изтъкна още той. Казват, че са дали гласа си за ГЕРБ, но ГЕРБ разделят общината и то на етнически принцип. ДПС е партията на заедността и ние знаем най-добре значението на заедността, бе категоричен лидерът. Той заяви, че заедността означава, че всички,  със своите  различия, с гордост и достойнство да застанем един до друг и да отстояваме своята идентичност, но да бъдем заедно в тези времена и заедно да изграждаме бъдеще за нашите деца в нашата Родина. В Дългопол не искат да бъдат разделяни по етнически и религиозен принцип. Затова ние ще изберем партията на заедността, заяви Карадайъ. \r\nПредседателят на ДПС подчерта, че властта идва от хората. Другите партии не знаят, че тази власт е на хората. Те мислят, че властта е тяхна и я ползват за лична употреба. Всички политици, кметове и министри са временно явление и те служат само за реализацията на властта, която е на хората, бе категоричен той. \r\nСамо в ДПС знаем, че властта служи за решаването на проблемите на хората, каза още Карадайъ. „Властта идва от хората, тя е на хората и е за хората.“ Мустафа Карадайъ каза, че някои хора понякога убеждават с еднодневни убеждения нашите братя и сестри и след това 4 години нямат нужда от тях. \r\nАпелът ми е да бъдем отговорни, когато отиваме да гласуваме и отговорни най-вече пред себе си, призова лидерът. Отговорни пред бъдещето на нашите деца и за бъдещето на нашата Родина, заяви още той. Карадайъ каза, че разделението и противопоставянето не води до нищо добро. Писна ни да даваме гласа си за някоя друга партия, която да получава сила от тази власт и да обръща тази сила против нас, заключи председателят на ДПС.", "date": "2019.10.10", "title": "Местни избори 2019: Мустафа Карадайъ от Дългопол: Вотът е отговорност пред бъдещето на нашите деца, затова изберете партията на заедността - ДПС"}
{"url": "http://www.focus-news.net/news/2019/10/10/2707068/mestni-izbori-2019-aleksandar-andreev-tsik-kam-momenta-tirazhat-na-byuletinite-e-17-257-800.html", "text": "Към момента тиражът на бюлетините, който е одобрен във връзка с подадените заявки на Общинските избирателни комисии за бюлетините, това е 17 257 800. Това каза говорителят на ЦИК Александър Андреев по време на редовния брифинг на комисията във връзка с местните избори, предаде репортер на  Агенция „Фокус“ . „По отношение на общински съветници тиражът на бюлетините е 6 900 600. Същият е тиражът по отношение на бюлетините за кмет за община, тъй като съвпадат като данни. По отношение на кметове на райони това включва кметове на райони в трите града София, Пловдив и Варна е 1 858 100 броя, за кметове на кметства – 1 598 500 бюлетини.  \r\nТеодора ПАТРОНОВА", "date": "2019.10.10", "title": "Местни избори 2019: Александър Андреев, ЦИК: Към момента тиражът на бюлетините е 17 257 800"}
{"url": "http://www.focus-news.net/news/2019/10/10/2707072/ministar-ekaterina-zaharieva-otkri-novoto-generalno-konsulstvo-v-barselona.html", "text": "Вицепремиерът и министър на външните работи Екатерина Захариева откри новото Генерално консулство на Република България в Барселона, Кралство Испания. Това съобщиха от  Министерството на външните работи . Генерален консул ще бъде Цветелин Цолов, който досега ръководеше Генералното консулство във Валенсия. “Радвам се, че за две години като външен министър успях да открия две нови посолства и две нови консулства. Свърши времето, когато България закриваше мисиите си. Благодаря на българската общност тук и специално на г-жа Иванка Иванова, без вашата подкрепа трудно щяхме да се справим. Благодаря, че пазите връзките с родината и чрез двете български училища. Бог да е с нас”, каза Екатерина Захариева. “В консулския окръг живеят близо 16 000 българи, а по неофициални данни може би дори два пъти повече. Това ни кара да мислим, че разкриването на консулската мисия тук ще има само положителен ефект. На първо място - ще бъдат спестени редица неудобства за нашите сънародници, както финансови, така и времеви. Вече няма да ви се налага да пътувате до Мадрид или Валенсия, за да получите административна услуга или да ви бъдат преиздадени лични документи, например. Увеличават се и възможностите ни да оказваме помощ на изпаднали в беда български туристи, студенти или временно пребиваващи в Испания”, добави външният министър. Тя констатира, че се увеличава и туристическият поток от България към тази част на Испания - с почти 80 на сто за четири години до 2018 г., както и че една четвърт от стокообмена ни с Испания е с фирми, чието седалище е в Каталуния. “Благодаря на премиера Борисов, когото лично притесних, за да го убедим, че е нужно да бъде открито консулството. Сърдечни благодарности на българското правителство и на испанските власти. Благодаря и на консулите ни в Испания, които сме будили през нощта, за да помагат на българите”, каза Иванка Иванова от името на българската общност. На церемонията по откриването на консулството присъстваха посланикът ни в Кралство Испания Иван Кондов, генералният директор на Протокола на испанското външно министерство Каридад Баталя, ген. Хосе Андреу - началник на главния щаб на Гвардия сивил (жандармерията) в Каталуния, Едуардо Кото, зам.-началник на националната полиция в Каталуния, бизнесмени от български произход и представители на асоциациите на нашите сънародници в региона, в това число от фондация “Св. Георги”, която създаде първото българско училище в Каталуния. Отец Александър Великов от Валенсия отслужи водосвет. Министър Захариева връчи и първия готов документ - лична карта, документи за който бяха подадени в новото Генерално консулство. Новото Генерално консулство на Република България в Барселона отвори врати на 10 септември 2019 г. Откриването му е в резултат на вътрешен анализ на МВнР и на усилията на правителството за подобряване обслужването на българските граждани зад граница. Консулството ще предостави по-лесен и бърз достъп до консулски услуги като подаване на заявление за издаване на български документи за самоличност, извършване на нотариални заверки на пълномощни и декларации, както и получаване на актове за гражданско състояние. От началото на мандата на министър Екатерина Захариева до момента МВнР е разкрило четири нови мисии в чужбина - посолства в Обединените арабски емирства и в Саудитска Арабия, и консулства в Тараклия, Молдова, и Барселона, Испания.", "date": "2019.10.10", "title": "Министър Eкатерина Захариева откри новото генерално консулство в Барселона"}
{"url": "http://www.focus-news.net/news/2019/10/10/2707071/mestni-izbori-2019-aleksandar-andreev-tsik-registrirani-sa-7-nepravitelstveni-organizatsii-kato-nablyudateli.html", "text": "По отношение на регистрацията на наблюдатели, която тече  в момента, са регистрирани 7 неправителствени организации  с общо 74 броя упълномощени наблюдатели. Това каза говорителят на ЦИК Александър Андреев по време на редовния брифинг на комисията във връзка с местните избори, предаде репортер на  Агенция „Фокус“ . „Международните наблюдатели са 21 като са от две международни организации – парламентарната асамблея за черноморско икономическо сътрудничество – 3 броя, и от Естония – 18 наблюдатели“, уточни той. „По отношение на жалбите и сигналите, към момента в ЦИК са постъпили общо 31 сигнала и 147 жалби, от които по отношение на общинските избирателни комисии са 28, а по отношение на регистрация на кандидати, общински избирателни комисии, секционни избирателни комисии са 119“, допълни той. „Всички, които са пристигнали в ЦИК, ние сме се произнесли в срок за нашите решения, а съответно нашите решения подлежат на обжалване по съответния ред. Там, където е направено това, има и дела, които или са приключили или се водят“, уточни той. „Жалби срещу решения на ЦИК са 14 като в момента все още има висящи две жалби. Едната е по отношение на партия БАСТА срещу решение за разделяне на изборните книжа и материали от общинска избирателна комисия в Столична община“, каза още Андреев. „Другата е жалба от страна на един кандидат, който обжалва недопускането до участие във форма на отразяване на предизборната кампания в една от обществените медии“, уточни той.  \r\nТеодора ПАТРОНОВА", "date": "2019.10.10", "title": "Местни избори 2019: Александър Андреев, ЦИК: Регистрирани са 7 неправителствени организации като наблюдатели"}
{"url": "http://www.focus-news.net/news/2019/10/10/2707076/az-i-moreto-shte-bade-temata-v-sledvashtoto-izdanie-na-tvorcheskite-rabotilnitsi-art-i-fakti-v-turisticheski-kompleks-akve-kalide-v-burgas.html", "text": "„Аз и морето“ ще бъде темата в следващото издание на творческите работилници „Арт-И-Факти“ в Туристически комплекс „Акве Калиде“ в Бургас. С децата ще бъдат изработвани интериорни украшения от глина, миди, мъниста и тефтерче за спомени от картон, пясък, камъчета, бои и други. Това съобщиха от пресцентъра на  Община Бургас . Водещият на арт ателиетата ще разкаже за своето изкуство и ще сподели творческия си опит. Работилничките се организират на 13 октомври, в неделя, от 11.00 до 13.00 ч.  \r\nТаксата за участие е 3 лв. за 1 изделие и 4 лв. за двете изделия. Освен изработеното за спомен, от Акве Калиде децата ще получат безплатно посещение на музея с 3D мапинг филм. \r\nЗа повече информация: +359 882 004 126, akvekalide@gotoburgas.com.", "date": "2019.10.10", "title": "Аз и морето“ ще бъде темата в следващото издание на творческите работилници „Арт-И-Факти“ в Туристически комплекс „Акве Калиде“ в Бургас"}
{"url": "http://www.focus-news.net/news/2019/10/10/2707074/tass-rumanskiyat-parlament-glasuva-uspeshno-vot-na-nedoverie-sreshtu-pravitelstvoto-na-viorika-danchila.html", "text": "Румънският парламент успешно гласува вот на недоверие срещу социалдемократическото правителство на страната, водено от министър-председателя Виорика Данчила, предава  TACC . \r\nОбщо 238 депутати и сенатори се изказаха в подкрепа за оставката на кабинета на съвместно заседание на двете камари на парламента в Букурещ, като заседанието беше излъчено на живо от основните румънски телевизионни канали. За да се освободи правителството, бяха необходими минимум 233 гласа. \r\nПо този начин опозиционните партии ще трябва да сформират нов кабинет, начело с премиер, който ще бъде назначен от президента Клаус Йоханис.  \r\n \r\n : Теодор Пенев", "date": "2019.10.10", "title": "ТАСС: Румънският парламент гласува успешно вот на недоверие срещу правителството на Виорика Дънчила"}
{"url": "http://www.focus-news.net/news/2019/10/10/2707073/prezentatsiya-za-evropeyskata-arhitektura-na-kyustendil-beshe-predstavena-v-grada.html", "text": "Презентация за европейската архитектура на Кюстендил беше представена в града, предаде репортер на  Радио „Фокус – Кюстендил . Презентацията е изготвена от Рилка Петрова, експерт към „Държавен архив” – Кюстендил и е посветена на 10 октомври – Празник на българския архивист. В презентацията може да се види сградата на общинската администрация в Кюстендил, която назад във времето е изпълнявала различни функции. Построяването е било през 1889 – 1894 година по проект на архитект Фридрих Гюнгер. Тя е била педагогическо училище, Главна квартира на Българската армия, както и първата съдебна палата в България.  \r\nПоказани са фотоси на сградата на читалище „Братство”, разрушена през 1981 година. Може да се види Военният клуб в града. Включена е и сградата на железопътната гара в Кюстендил, запазена и до днес. Включен е и Железният мост в града, изграден през 1909 година по проект на градския архитект Рудолф Фишер. В рамките на презентацията се представят и редица други сгради, чиито статут към момента е на архитектурни паметници на културата. Показани са и сгради в Европа, чиято визия е пренесена в миналото и на територията на град Кюстендил. \r\nВенцеслав ИЛЧЕВ", "date": "2019.10.10", "title": "Презентация за европейската архитектура на Кюстендил беше представена в града"}
{"url": "http://www.focus-news.net/news/2019/10/10/2707075/zapochva-saniraneto-na-blok-12-v-kv-sini-kamani-v-sliven.html", "text": "Още един блок в Сливен ще радва своите жители с изцяло обновена визия. Това съобщиха от пресцентъра на  Община Сливен . Официално бе даден старт на санирането на блок 12 в кв. „Сини камъни“. Временно изпълняващият длъжността кмет на Общината Румен Иванов поздрави живеещите в него за добрата организация и ги призова да проявят търпение и разбиране до завършване на обекта. Той ги увери, че освен по-комфортната среда, която ще обитават, ще усетят и значителна промяна в сметките за потребление на ток. Пред него съседите от блока споделиха радостта си, че домовете им ще придобият нов, съвременен облик и изразиха готовност за съдействие в строителния процес. \r\nТова е 41-та поред сграда от общо 51, които се обновяват по програмата. На 6-етажната сграда ще бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. Изпълнител на проекта е ДЗЗД „ПиП 2016“,-Варна, а надзорът е поверен на „Геодет“ ЕООД-Стара Загора. Срокът за приключване на дейностите е 120 календарни дни. \r\nОбщина Сливен продължава изпълнението на Националната програма за енергийна ефективност на многофамилни жилищни сгради.", "date": "2019.10.10", "title": "Започва санирането на блок 12 в кв. „Сини камъни“ в Сливен"}
{"url": "http://www.focus-news.net/news/2019/10/10/2707078/mestni-izbori-2019.html", "text": "Кандидатът за кмет на Пазарджик от ГЕРБ инж. Иван Панайотов се срещна със служители на шивашка фирма. Това съобщиха от  ГЕРБ-Пазарджик . Работещите в предприятието споделиха с Панайотов, че доскоро там са се трудили над 150 души, които обаче с влошаването на икономическите условия в община Пазарджик са намалели едва до 30. От ръководството на фирмата запознаха кандидата на ГЕРБ с най-големия си проблем - липсата на подготвени кадри за шивашката промишленост. В отговор на поставените проблеми Панайотов обясни, че в управленската си програма е заложено създаването на обществен съвет с участието на бизнес организации и предствители на МОН, които да подпомогнат профилирането на гимназиите и подготовката на кадри, отговарящи на нуждите на пазара. В момента само една професионална гимназия в Пазарджик работи по модела на дуалното обичение със специалности, свързани с металообработката.", "date": "2019.10.10", "title": "Местни избори 2019: Кандидат-кметът на Пазарджик от ГЕРБ Инж. Иван Панайотов се срещна със служители на шивашка фирма"}
{"url": "http://www.focus-news.net/news/2019/10/10/2707083/?%20?????%20??????%20????????%20??????%20??????????%20?%20??????????.html", "text": "На 15 октомври, от 11.00 часа на площада пред административната сграда на Община Стара Загора ще се проведе тържествен ритуал по изпращане на 39-ти контингент от Българската армия за участие в операцията на НАТО „Решителна подкрепа” в Афганистан, съобщиха от пресцентъра на  Община Стара Загора . Очаква се за ритуала да пристигнат министърът на отбраната Красимир Каракачанов, началникът на отбраната генерал Андрей Боцев, командващият на СКС генерал- лейтенант Любчо Тодоров, командирът на Сухопътните войски генерал-майор Михаил Попов, командири на военни формирования от състава на Сухопътните войски, представители на местната власт. Национален командир на 39-ти контингент е полковник Красимир Ценков Горанов от Дирекция „Стратегическо планиране” на Министерство на отбраната на Република България. Помощник национален командир на контингента за Кандахар е подполковник Вичо Иванчев Вичев от военно формирование 24150 - Стара Загора, а командир на ротата за охрана е капитан Росен Руменов Начев от военно формирование 48430 – Стара Загора. Контингентът е подготвен във военно формирование 48430 - Стара Загора и е с обща численост 130 военнослужещи (116 мъже и 14 жени). Състои се от национален елемент, рота за охрана (116 военнослужещи, от които 105 мъже и 11 жени), щабни офицери, екип от съветници за обучение на афганистанските сили за сигурност, група за охрана и групи от специалните и специализирани служби. В мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.", "date": "2019.10.10", "title": "В Стара Загора изпращат военен контингент в Афганистан"}
{"url": "http://www.focus-news.net/news/2019/10/10/2707080/darzhaven-arhiv-kardzhali-otbelyazva-svoya-praznik-s-izlozhba-na-fotosi-ot-stariya-grad-i-predstavyane-na-kniga-za-arhivite.html", "text": "Държавен архив-Кърджали отбелязва своя празник с изложба на фотоси от стария град и представяне на книга за архивите, съобщи за   Радио „Фокус“   Гергана Димитрова началник на архива. В 15:00 часа в читалнята на първия етаж в сградата на Архива се открива изложба от стари фотографии на града под наименование „Емблематичните  сгради на Кърджали – скок във времето“, а в 15.30 ч. Вълчо Златилов, предишен директор на архива, ще представи специализираната си книга на архивна тематика „Вътрешно-фондова класицификация в документалните архивни фондове в България 1951-1990 година“. Кърджалийският архив е отдел към дирекция „Регионален държавен архив“ – Пловдив. Фондовата наличност заема над 1103 линейни метра в архивохранилището и съдържа над 3274 архивни фонда, 70 частни  и 112 822 архивни единици до 2019 година. В отделни масиви са групирани от преди и след 1944 година документи на областните и общински държавни институции, партийни структури, предприятия, МВР. Има и архивни фондове на три религиозни общности – на църкви, мюфтийства и на еврейската общност. Около 70 са лични фонда. Огромна информация съдържа архивът на един от най-значимите краеведи на Източните Родопи журналистката Мара Михайлова. Най-старият документ в архива е от 1884 година за продажба на земя в село Пчеларово, той се нарича „владало“ и е на стар български език. Държавен архив-Кърджали е създаден  през 1960 г. в резултат от административно-териториалната реформа от 1959 г. като отдел на Окръжно управление на МВР. \r\nДарина ДЕЕНИЧИНА", "date": "2019.10.10", "title": "Държавен архив-Кърджали отбелязва своя празник с изложба на фотоси от стария град и представяне на книга за архивите"}
{"url": "http://www.focus-news.net/news/2019/10/10/2707077/anadolu-agency-generalniyat-sekretar-na-nato-shte-se-sreshtne-s-erdogan-i-chavushoglu.html", "text": "Генералният секретар на НАТО Йенс Столтенберг ще посети Турция на 11 октомври и ще проведе срещи с президента на страната Реджеп Тайип Ердоган и външния министър Мевлют Чавушоглу, предава  Anadolu Agency . \r\nПо време на визитата си Столтенберг ще обсъди с Ердоган и Чавушоглу мненията на страните по различни въпроси, засягащи НАТО и неговите приоритети и цели, според информация на турското външно министерство.  \r\nВизитата на Столтенберг е била насрочена преди започването на военната операция на Турция в Северна Сирия, насочена срещу кюрдските формирования, обявени от Анкара за терористични организации „Кюрдска работническа партия“ (ПКК) и „Отряди за народна самоотбрана“ (ОНС).  \r\nОперацията започна по-рано и според правителството на Турция се провежда, за да запази териториалната цялост на Сирия, да унищожи „терористичния коридор“ в страната и да позволи на сирийските бежанци, подслонени от Анкара да се завърнат по родните си места.  \r\n \r\n : Теодор Пенев", "date": "2019.10.10", "title": "Anadolu Agency: Генералният секретар на НАТО ще се срещне с Ердоган и Чавушоглу"}
{"url": "http://www.focus-news.net/news/2019/10/10/2707081/mestni-izbori-2019-rumen-petkov-abv-remontat-na-novite-uchebni-boyni-samoleti-predstavlyava-zaplaha-za-zhivota-na-balgarskite-boyni-lettsi.html", "text": "Ремонтът на новите учебни бойни самолети представлява заплаха за живота на българските бойни летци. Това каза председателят на ПП АБВ Румен Петков пред журналисти във Велико Търново, предаде репортер на  Радио „Фокус“-Велико Търново . Той отбеляза, че ще сезира Прокуратурата по въпроса със самолетите L-39ZA. „Искам да питам всички членове и симпатизанти на ВМРО дали споделят разбирането на министър Каракачанов за поддръжката на учебните бойни самолети, защото техният производител твърди, че начинът, по който се предвижда техния ремонт, е животозастрашаващ“, поясни Петков. \r\nТой засегна темата и за местните избори и отбеляза, че Велико Търново се нуждае от промяна на атмосферата, на начина на взимане на решения и на технологията на провеждането на управленските действия. „Аз съм работил с кметове на Търново, но от 6-7 години Търново няма кмет, а има изпълнителен директор. За съжаление на изпълнителния директор му уволниха Управителния съвет (УС), имам предвид г-н Цветанов, и в момента Търново е съвсем безпризорен и това не бива да продължава. Търново не е просто стара столица, не е просто голяма съдържателна част от нашата история, а е бъдещето на България, а бъдещето на България се нуждае от лице, от авторитет, от гръбнак. Тази технология, която налага сегашния кмет, е пагубна за Търново. Промяната на атмосферата в града е жизнено необходима“, каза Румен Петков. Той уточни, че за щастие си отива най-безличният УС на Националното сдружение на общините в Република България.  \r\n„Основната вина за това безличие е на председателя на сдружението – кмета на Търново. Участвал съм в създаването на националното сдружение и затова мога да го кажа ясно и категорично. Всички председатели до момента са работили с българското правителство и това е повече от нормално, но такъв слугинаж, такова обезличаване на местното самоуправление, такова просташко подчинение на точно определени политически интереси никога не е имало. Работил съм с всички председатели на сдружението, но до сега такова напрежение не е имало и затова се стигна за първи път от създаването му до неговия колапс – част от кметовете напуснаха УС и сдружението не работи. Няма друг такъв случай, нито в Източна Европа, нито в историята на сдружението в България. Тук не става дума за отговорност, а за политически слугинаж и безпрецедентно безгръбначие“, категоричен бе Петков. Той поясни, че АБВ няма свой кандидат за кмет на Велико Търново, но подкрепя кандидата на БСП. \r\nРени АТАНАСОВА", "date": "2019.10.10", "title": "Местни избори 2019: Румен Петков, АБВ: Ремонтът на новите учебни бойни самолети представлява заплаха за живота на българските бойни летци"}
{"url": "http://www.focus-news.net/news/2019/10/10/2707079/ria-novosti-kyurdskiyat-predstavitel-v-es-prizova-stranite-ot-sayuza-da-otzovat-poslanitsite-si-ot-turtsiya.html", "text": "Страните на ЕС трябва да отзоват посланиците си от Турция, заяви представителят на „Сирийските демократични сили“ Илхам Ахмед пред Европейския парламент, предава  РИА Новости . \r\n„Молим държавите от ЕС и световната общност да изтеглят своите посланици от Анкара\", заяви Ахмед пред репортери, докато беше в Европейския парламент. \r\nНа 9 октомври турският президент Реджеп Тауйип Ердоган обяви началото на операция „Източник на мира“ в Северна Сирия, която според Анкара е насочена срещу „Работническата партия на Кюрдистан“ (ПКК) и терористичната групировка „ Ислямска държава“. \r\nСъщата ден турската авиация удари град Рас ал Айн в сирийската провинция Хашек. \r\nДруг сирийски град на границата с Турция, Тел Абияд също беше подложен на въздушни удари. По-късно беше обявено началото на наземната операция. Според последната информация от турското министерство на отбраната, след началото на операцията „Източник на мира“ са били атакувани общо 181 цели на кюрдските сили в Северна Сирия. Според сирийската държавна телевизия в резултат на турския обстрел по граничните градове са убити осем цивилни, а 20 други са ранени. \r\n \r\n \r\n : Теодор Пенев", "date": "2019.10.10", "title": "РИА Новости: Кюрдският представител в ЕС призова страните от съюза да отзоват посланиците си от Турция"}
{"url": "http://www.focus-news.net/news/2019/10/10/2707082/vanya-shalapatova-fondatsiya-za-nashite-detsa-sazdadohme-detskata-kashta-kato-potrebnost-za-detsata-dalgiyat-prestoy-na-novorodenoto-v-bolnitsa-mozhe-da-dovede-do-zabavyane-v-razvitieto-mu.html", "text": "Детската къща възникна като потребност, защото броят на приемните семейства, които могат да поемат грижата за едно изоставено новородено, тогава, когато родното семейство не може да се справи, е рисково за самото дете. Това каза в интервю за  Агенция „Фокус“  изпълнителният директор на Фондация „За нашите деца“ Вана Шалапатова. Тя посочи, че точно в тези моменти новороденото дете трябва да иде някъде. „Всички научни изследвания по света категорично сочат, че дългият престой на едно дете в болнична атмосфера без грижата на родителите или ключов възрастен: майка, баща, баба, дядо или много близък до детето човек, наистина води до забавяне в развитието на децата. Именно поради това всички професионалисти и добре развитите социални системи в страните по света винаги правят така, че да има алтернатива. Ако родното семейство не може да се грижи за детето си, не желае или е абдикирало, защото за жалост има и такива случаи, детето не може да остане в небитието и да няма алтернатива. В България още с приемането на Закона за закрила на детето от 2000 година ясно се казва, че ако всички ресурси на родното семейство, близки и роднини са изчерпани, то се търси ресурсът на приемната грижа“, добави още Шалапатова. Тя добави, че за жалост в София има пет пъти повече деца, които имат нужда от приемна грижа от броя на реалните приемни семейства. „Обяснения за това има много. Тогава преди години се запитахме какво можем да направим ние, защото за това дете вариантът е или да остане в болница, или да отиде в последния останал в София дом за отглеждане на новородени и малки деца без родителска грижа – това е Домът „Иван Рилски“ в „Лозенец“. Затова си казахме, че може би трябва да направим така, че да предоставим място като преходна форма на грижа за тези деца, на което място детето временно да остане, докато не намерим трайното решение“, посочи още Шалапатова.  \r\nТеодора ПАВЛОВА  \r\n \r\n Пълния текст на интервюто четете по-късно в раздел „Мнение“", "date": "2019.10.10", "title": "Ваня Шалапатова, Фондация „За нашите деца“: Създадохме Детската къща като потребност за децата, дългият престой на новороденото в болница може да доведе до забавяне в развитието му"}
{"url": "http://www.focus-news.net/news/2019/10/10/2707086/", "text": "Във връзка с ремонтните дейности по изграждане на главен канализационен колектор ІХ в Ямбол, от днес временно се затваря за движение част от ул. „Константин Иречек“ край реката, съобщиха от пресцентъра на  Община Ямбол . Зоната, в която се спира преминаването на моторни превозни средства, е в отсечката между ул. „Волга“ и входа към парка до централния пешеходен мост. Ограничението е въведено по повод извършвана работа по водопровода, минаващ по трасето на канализационната тръба. От 14 октомври, понеделник, започва работа и по ул. „Арда“. Движението ще бъде спряно в участъка от пресечката с ул. „Тунджа“ до района на Областно пътно управление до бул. „Д. Благоев“.Ремонтните дейности са за реконструкция на главен колектор ІХ и водопровод по трасето, в рамките на проект „Интегриран проект за водния цикъл на Ямбол - изграждане на ГПСОВ и довеждащ колектор, разширение и реконструкция на канализационната и водопроводна мрежа на гр. Ямбол - втора фаза”. Проектът се реализира по Оперативна програма „Околна среда 2014-2020 г.\"", "date": "2019.10.10", "title": "Временно се затваря за движение участък от ул. „К. Иречек“ в Ямбол"}
{"url": "http://www.focus-news.net/news/2019/10/10/2707088/dobrich-shte-otbelezhi-denya-na-balgarskata-obshtina-sas-zelena-initsiativa.html", "text": "Зелената инициатива на Община Добрич, която е посветена на Деня на българската община, включва компенсаторно засаждане на 78 дръвчета от общинска администрация в 4 района на града. Това съобщиха от пресцентъра на  Общината . Младите дръвчета ще бъдат засадени в зелените площи пред Драматичен театър „Йордан Йовков“, на територията на Мировете, в района на Пощата и в междублоковото пространство на улица „Цар Петър“.  \r\nТе се осигуряват от общинския разсадник и са от видовете: обикновена бреза, китайски мехурник и червен американски дъб. Дърветата са съобразени с екологичните изисквания на дървесните видове и с инфраструктурата в районите, които ще бъдат залесени. Община Добрич предвижда тези инициативи за залесяване да продължат и в други райони на града. С тази зелена инициатива ще се подобри зелената система в Добрич и ще се окаже положително въздействие върху околната среда.", "date": "2019.10.10", "title": "Добрич ще отбележи Деня на българската община със зелена инициатива"}
{"url": "http://www.focus-news.net/news/2019/10/10/2707087/mestni-izbori-2019-aleksandar-andreev-tsik-s-izklyuchenie-na-kmetstvata-patalenitsa-pazardzhik-i-stefan-karadzhovo-bolyarino-navsyakade-v-stranata-sa-odobreni-byuletinite.html", "text": "Навсякъде в страната са одобрени образците на бюлетините, с изключение само по отношение на две кметства – Паталеница, Пазарджик, и Стефан Караджово, Болярино, където очакваме в днешният ден да бъдат потвърдени образците на бюлетините за гласуване на кмет на кметство. Това каза говорителят на ЦИК Александър Андреев по време на редовния брифинг на комисията във връзка с местните избори, предаде репортер на  Агенция „Фокус“ . Александър Андреев обясни, че навсякъде в страната те да могат да бъдат приети като графично изображение. „Бяха приети две принципни решения – по отношение на методическите указания за секционните избирателни комисии, тъй като в следващата и в началото на по-следващата ще започнат обученията на членовете на секционните избирателни комисии от страна на общинските избирателни комисии“, каза още Андреев. „Второто решение, което беше избрано на днешният ден в сутрешната част на заседанието по отношение на отпечатването на избирателните списъци за гласуването във втория тур. Това, което е специфично и заради което е прието решението е, че в тези избирателни списъци трябва да бъдат включени да фигурират избирателите, които към датата  на втория тур ще са навършили 18 години“, обясни още той.  \r\n„На страницата на общинските избирателни комисии могат да намерени от избирателите образците за гласуване в трите вида избори в страната – за общински съветници, кмет на община, кметове на кметства и съответно в градовете с районни разделения – кметове на райони“, подчерта Андреев. „На страницата на общинските избирателни комисии отделно от това може да бъде извършена проверка от страна на избирателите дали фигурират в списъка за подкрепа на независим кандидат, който е издигнат от инициативен комитет. Проверката се извършва при спазването на всички условия за защита на данните на лицето“, каза още той.  \r\n„На страницата на ЦИК това може да бъде направено по отношение на избирателите, които подкрепят регистрацията на партии и коалиции, които са регистрирани в ЦИК. В случай, че някой от избирателите установи, че той не е давал своята подкрепа за дадена партия и коалиция, би могъл да подаде жалба до комисията за защита на личните данни с оглед извършването на проверка и ако е налице нарушение на правилата за защитата на личните данни да могат да бъдат предприети от комисията действия и мерки в тази насока“, уточни още Андреев.  \r\nТеодора ПАТРОНОВА", "date": "2019.10.10", "title": "Местни избори 2019: Александър Андреев, ЦИК: С изключение на кметствата – Паталеница, Пазарджик, и Стефан Караджово, Болярино, навсякъде в страната са одобрени бюлетините"}
{"url": "http://www.focus-news.net/news/2019/10/10/2707090/apelativen-sad-plovdiv-ostavi-v-aresta-trima-obvinyaemi-za-otvlichane-na-zhena-v-selo-voyvodinovo.html", "text": "Апелативен съд – Пловдив потвърди определението на Окръжен съд- Пловдив, с което е наложена най-тежката мярка за неотклонение „задържане под стража“ спрямо И. В., И. К. и Р. Р. Това съобщиха от  Съдебна палата – Пловдив . На тримата са повдигнати обвинения за отвличане на жена и за противозаконното й лишаване от свобода, като деянията са извършени на 9 септември 2019 г. в село Войводиново, в съучастие със С. Т., Ц. С., Д. К. и А. К., спрямо които, във вторник, Апелативният съд потвърди   мерките за неотклонение „задържане под стража“. \r\nАпелативните магистрати прецениха, че правилно първоинстанционния  съд е приел, че по делото има достатъчно данни за обосновано предположение за съпричастност на тримата към деянията, в които са обвинени. Няма данни за опасност И.В., И. К. и Р. Р. да се укрият, но има реална опасност тримата да извършат престъпления, която се извежда от естеството и механизма на деянията, в които са обвинени. \r\nОпределението на Апелативния съд е окончателно.", "date": "2019.10.10", "title": "Апелативен съд – Пловдив остави в ареста трима обвиняеми за отвличане на жена в село Войводиново"}
{"url": "http://www.focus-news.net/news/2019/10/10/2707091/", "text": "Джаз с панфлейта и много емоции ще поднесе румънския Дамян Драгичи бенд на бургаското издание на фестивала \"Жълтите павета\", съобщиха от пресцентъра на  Община Бургас . Атрактивното трио ще се представи в първия фестивален ден на 13 октомври. Музикантът Дамян Драгич  има издаден албуми с Еди Даниелс, един от най-големите джаз кларинетисти на Щатите. В първия фестивален ден публиката ще има възможност да се наслади и на изпълненията на Тихомир Хойсок- контрабас и Филип Новосел - тамбура, от Република Хърватска. На 14 октомври, програмата включва изпълнения на Теодосий Спасов, Влатко Стефановски от Северна Македония, Хайг Язджиян трио от Гърция. Концертите са от 19:00 часа. Билети на касата на ДТ \"Адриана Будевска\" и каса \"Часовника\".", "date": "2019.10.10", "title": "Дамян Драгичи внася пъстри балкански емоции в джаз фестивала \"Жълтите павета\" в Бургас"}
{"url": "http://www.focus-news.net/news/2019/10/10/2707084/izgoryalata-ferma-v-momchilgrad-e-edinstvenoto-lokalizirano-ognishte-na-afrikanska-chuma-po-svinete-v-kardzhaliysko.html", "text": "Изгорялата ферма в Момчилград е единственото локализирано огнище на африканска чума по свинете в Кърджалийско, други установени случаи на зараза няма, това съобщиха от пресцентъра на  Областна Администрация-Кърджали  . Пробите, взети от двете стопанства в Кърджали, са отрицателни, а прасетата в петте ферми във „Върбалака“ са заклани доброволно, стана ясно на проведеното 13-то поред заседание на Областната епизоотична комисия, ръководено от заместник областния управител Севда Камбурова. Отрицателни са и всички изследвани проби от диви свине. От Областно пътно управление докладваха, че от началото на месец октомври се почистват и дезинфекцират с препарати основно кошовете и местата за отдих по пътя Хасково-Кърджали-Маказа, отсечката Кърджали-Мост-Манастир и пътя Кърджали-Ардино-Смолян. Извършва се и обход на мостовите съоръжения за изхвърлени умрели животни. От РДГ информираха, че е стартирал груповият лов и вече има отстреляни 100 диви прасета, от които са взети проби за изследване. Според горските власти, ако ловът върви със същото темпо, популацията ще бъде ограничена до 3 животни на 10 000 дка. Със заповед на министъра на земеделието и храните е разпоредено да се оформят 3 подзони около потенциално инфектираните територии, като за всяка от тях ще има различен режим на извършвани дейности като контрол, претърсване, ловуване и др. Актуализирана бе информацията за броя на свинете, отглеждани в обекти тип заден двор и за терените, определени за загробване на умрели животни.", "date": "2019.10.10", "title": "Изгорялата ферма в Момчилград е единственото локализирано огнище на африканска чума по свинете в Кърджалийско"}
{"url": "http://www.focus-news.net/news/2019/10/10/2707093/rtk-kosovo-kosovo-savsem-skoro-shte-ima-novo-pravitelstvo-smyatat-politicheskite-analizatori.html", "text": "За разлика от предишните избори, когато имаше известно забавяне преди формирането на правителство в Косово, политическите коментатори в Прищина предвиждат, че този път това ще стане далеч по-бързо, предава  “Радио и телевизия на Косово“ . \r\nСпоред излезлите окончателни резултати след предсрочните парламентарни избори, движение „Самоопределение“ и „Демократичната лига на Косово“ (ДЛК), които спечелиха най-много гласове след вота, ще се опитат да формират ново коалиционно правителство заедно.  \r\nИ двете партии заявиха, че ще се срещнат възможно най-скоро, за да започнат преговорите за формирането на коалиция. В предишните избори лидерът на „Самоопределение“ Албин Курти и кандидатът за премиер на ДЛК Вьоса Османи бяха определяни за ключови кандидати за поста министър-председател.  \r\nСега, след като резултатите от изборите са в полза на Курти, Османи заяви, че ще си сътрудничи с него за формирането на коалиционно правителство.  \r\n„Коалицията между ДЛК и („Самоопределние“) има много предизвикателства пред себе си, но трябва да имаме само един интерес на ум – интересът на гражданите на Косово“, заяви Османи в съобщение във „Фейсбук“.  \r\nПолитическият коментатор Илир Ибрахими заяви пред „Радио свободна Европа“, че и двете партии са показали позитивни знаци за формирането на коалиция дори преди началото на изборите и затова не би трябвало да има никакво забавяне в преговорите.  \r\n„Има го също така трудният процес на диалога със Сърбия. Този процес се очаква да започне скоро и да има бързо заключение, защото видяхме това (прогрес в преговорите) дори от международните представители и позициите на „Квинтата“ (САЩ и четирите най-големи страни в НАТО). Затова не вярвам, че политическата класа на Косово има лукса да бави повече“, заяви той.  \r\nДруг политически анализатор, Рамуш Тахири заяви, че не очаква забавяне във формирането на ново правителство и че до ноември то трябва вече да функционира.  \r\nТой смята, че и двете партии са се съгласили, че постът на министър-председателя принаделжи на партията, която е спечелила най-висок брой гласове. \r\n \r\n : Теодор Пенев", "date": "2019.10.10", "title": "RTK (Косово): Косово съвсем скоро ще има ново правителство, смятат политическите анализатори"}
{"url": "http://www.focus-news.net/news/2019/10/10/2707094/apelativniyat-sad-ostavi-v-aresta-trimata-sluzhiteli-na-avtomobilna-administratsiya-plovdiv-obvineni-za-vzimane-na-podkupi.html", "text": "Апелативният съд в Пловдив остави в ареста тримата служители на „Автомобилна администрация“ – Пловдив, обвинени за взимане на подкупи, предаде репортер на  Радио „Фокус“ – Пловдив . Срещу инспекторите от отдел „Административнонаказателна дейност“ към „Автомобилна администрация“-Пловдив бе повдигнато обвинение за корупция, а данните за организираната от тях схема за изнудване на транспортни фирми са събрани след 8-месечна операция. Днес в съдебната зала тримата обжалваха задържането си с мотива, че здравето им се е влошило, както и това на техни близки след създалата се ситуация. Защитата на обвиняемите оспори обвиненията като изготвени само от свидетелски показания. Обвинението настоя, че има достатъчно доказателства, събрани със СРС. \r\nПловдивският апелативен съд прецени, че при определянето на по-лека мярка има опасност обвиняемите да извършат ново престъпление. Решението на съда е окончателно. \r\nТони МИХАЙЛОВ", "date": "2019.10.10", "title": "Апелативният съд остави в ареста тримата служители на „Автомобилна администрация“ – Пловдив, обвинени за взимане на подкупи"}
{"url": "http://www.focus-news.net/news/2019/10/10/2707089/gl-prokuror-sotir-tsatsarov-v-prokuraturata-sa-se-razvili-pet-syuzhetni-linii-za-bnr-tya-ne-mozhe-da-reshava-problemite-na-radioto.html", "text": "В Прокуратурата са се развили пет сюжетни линии за БНР, тя не може да решава проблемите на радиото. Това каза главният прокурор Сотир Цацаров по време на изслушването си във Временната анектна комисия за БНР във връзка с проблемите на националното радио, предаде репортер на  Агенция „Фокус“ . \"В прокуратурата са се развили пет сюжетни линии и материали\", обясни Цацаров. \"Правя предварителна уговорка, с която трябва да кажа, че с това, което се занимава Прокуратурата по всяка от тези сюжетни линии, са развити в медиите, се проверява дали е извършено престъпление и налице ли са основания за привличане към наказателна отговорност на определени лица\", допълни още Цацаров. Той посочи, че Прокуратарата не може да решава проблемите на радиото. \"Това е от компетентността от ръководтвата на медиите, на СЕМ и на много други органи, включително и на вас. Това, с което ние се занимаваме е това дали е налице извършено престъпление. Предварително ще направя уговорката, че всички факти и обстоятелства ще бъдат съобщени след съответно разрешение от наблюдаващия прокурор\", заяви Цацаров и посочи, че разполага с такива писмени разрешения.  \r\n\"Първата сюжетна линия касае така нареченото спиране на радиото и по-специално на програма \"Хоризонт\", обясни още Цацаров. Той припомни, че за това е била разпоредена от негова страна проверка. \"Проверката бе заложена от ДАНС, извършена е също така чрез изискване на документи от КРС и от СЕМ. След приключването на проверката бяха оповестени резултатите от нея. Те показаха, че за дата 13 септември, когато радиото е спряло своето излъчване, действително е съществувал план за профилактика, само че той е обхващал само три предавателя. Тези предаватели са в Белоградчик, Ивайловград и Тръщеник\", обясни още Цацаров. По думите му това не е следвало да се отрази на излъчването на \"Хоризонт\" в цялата страна. \"Необходимост от профилактика не е имало\", допълни още той. \"Реално предметът на доказване тук е както тези факти, те се потвърждават от събраните доказателства, така и търсенето на причини. Т.е. защо се е наложило това спиране, кое е предизвикало спирането, въпреки пълната техническа възможност предаване да има\", обясни Цацаров. Той уточни, че са разпитани множество лица в качеството на свидетели, включително и длъжностни лица. Главният прокурор уточни, че са две основните версии за спирането на излъчване на БНР - едната на Пламен Костов, а другата на генералния директор на БНР. Той обобщи, че първата версия спирането на радиото е извършено със знанието на генералния директор на БНР, при наличието на отправени служебни нареждания от него към директора на дирекция \"Техника\". Цацаров заяви, че показанията на генералният директор гласят, че той не е казвал, че е нареждал спирането на програмата. Главният прокурор уточни, че предстои да се използват възможностите на Закона за електронните съобщения с оглед проверката за налични обаждания, тъй директорът на  дирекция \"Техника\"  съвсем ясно посочва часовете на разговор. Цацаров поясни, че предстои очна ставка между двамата с оглед на разминаванията между показанията им. \"Втората сюжетна линия касае проверка на Софийска районна прокуратура. На 19 септември СЕМ провежда заседание. Това заседание беше широко отразявано. Стана ясно от медиите, че СЕМ ще сигнализира прокуратурата. На 25 септември получихме сигнал от СЕМ. На практика сигналът представлява едно кратко писмо, с което ни изпращат протокол от проведенето обсъждане и  ни сигнализират за две евентуални насоки\",  каза Цацаров. По думите му тези насоки съдържат данни за принуда от генералния директор върху определени журналисти, а втората спрямо генералния директор от неизвестни лица. \"Тук се очертават две групи свидетели. Първата група те твръдят, че случилото се в периода 9 септември до 13 септември на практика са действия, които са били насочени към сваляне на журналиста Силвия Великова от ефир, за да не може тя да отразява и коментира протестите по повод процедурата за избор на главен прокурор, да не води предаването \"Преди всички\" на 13 септември\", обясни Цацаров. \"Втората група лица, от които са снети обяснения, най-общо, ако мога да представя тяхната позиция, тя е тази, която се съдържа в обясненията на генералния директор\", допълни още Цацаров.  \r\nВъв връзка с останалите сюжетни линии, главният прокурор коментира: \"На 26 септември постъпва сигнал в ДАНС от генералния директор на радиото, в който той излага данни за нарушения, свързани с бюджет, обществени поръчки и договори, които са констатирани от него. Най-общо казано става дума за просрочени финансови задължения, за необезепечени договори\", допълни Цацаров. По думите му на базата на този сигнал ДАНС оформя справка, в която изрично се посочва, че сигналът и всичко твърдяно в него не е подложено на проверка. \"Тази справка е изпратена на прокуратурата и сигналът сега е изпратен на Софийска градска прокуратура. По това не мога да кажа абсолютно никакви факти, тъй като има сигнал, който съдържа твърдения, заедно с приложения към него\", допълни Цацаров и уточни, че това е пристигнало в СГС вчера.  \r\n\"Четвъртата сюжетна линия в радиото не е свързана с принуда или длъжностни престъпления. На 23 септември 2019 г. в 4-то РУ на СДВР се е явил журналист от радиото, който е дал свидетелски показания, че на 20 септември в сградата на радиото му е причинена лека телесна повреда, която се изразява в травма на шията, като деянието е извършено по хулигански подбуди\", допълни още Цацаров. \"До момента са разпитани трима свидетели. Единият от тях е пострадалият, който потвърждава своята версия. Другите двама са въпросните редактори, които потвърждават наличието на спор и според тях нищо повече от нормално избутване в резултат на този спор. Най-сетне разпитана е и г-жа Даниела Късовска, която по това време е била заместник на ръководетеля на програма \"Хоризонт\", която описва наличието на конфликт и опит хората да бъдат разтървани. Назначена е съдебно-медицинска експертиза\", допълни главният прокурор и  обясни, че предстоят разпити и на други свидетели. Цацаров се спря и на петата сюжетна линия. \"Ако правилно съм схванал думите на генералния директор на радиото той обясни, че е предотвратен втори опит за спиране на радиото. Последователността на събитията тук е следната. Ръководството на радиото е получило писмо, че на 4 октомври ще бъде извършена профилактика на \"Копитото\" от 9 до 17.00 ч.\", обясни Цацаров. Той уточни, че профилактиката е абсолютно планова и Прокуратурата е изискала от НУРТС и той е изпратил графика на тази профилактика. \"Тя по накакъв начин не е могла да засегне излъчването на програма \"Хоризонт\", посочи още главният прокурор.  \r\nДеница КИТАНОВА", "date": "2019.10.10", "title": "Гл. прокурор Сотир Цацаров: В Прокуратурата са се развили пет сюжетни линии за БНР, тя не може да решава проблемите на радиото"}
{"url": "http://www.focus-news.net/news/2019/10/10/2707043/afp-bryuksel-predade-polsha-pred-sada-na-es-zaradi-sporen-zakon-na-varshava.html", "text": "Европейският съюз предаде правителството на Полша на най-висшия съдебен орган на Общността, заради нов дисциплинарен режим за съдиите, който според Брюксел заплашва тяхната независимост, предава  AFP . \r\nВ третото дело на ЕС срещу Варшава по въпроса за правосъдната система на страната Европейската комисия подчерта в изявление, че новият закон „не гарантира необходимите гаранции за защита на съдиите от политически контрол“. \r\n \r\n Тереза Герова", "date": "2019.10.10", "title": "AFP: Брюксел предаде Полша пред Съда на ЕС заради спорен закон на Варшава"}
{"url": "http://www.focus-news.net/news/2019/10/10/2707085/kathimerini-prezidentat-na-republika-kipar-osadi-turskata-ofanziva-v-siriya.html", "text": "Кипърският президент Никос Анастасиадес описа турската военна офанзива в Сирия като „незаконна и своеволна“, пише електронното издание на гръцкия вестник  Kathimerini . \r\nСпоред кипърски медии, Анастасиадес е заявил, че кампанията, наречена от турската страна операция „Извор на мира“ е \"просто още един незаконен акт, своеволна стъпка, обслужваща турските интереси“.  \r\n„Това е просто още един неприемлив и своеволен акт на Турция, който е осъден поне от нас (…), от Европейския съюз и не вярвам да е оправдан по какъвто и да е начин“, заяви Анастасиадес пред кипърските медии.  \r\nТурският  президент Реджеп Тайип Ердоган заяви по-рано, че операцията е насочена срещу заплахите от страна на сирийските кюрди, членове на „Отрядите за народна самоотбрана“ (ОНС) и „Ислямска държава“ и ще спомогне за бързото завръщане на сирийските бежанци по родните им места, след като бъде формирана „зона за сигурност“ в Сирия.  \r\nВ отговор външното министерство на Република Кипър заяви в свое изявление, че турската офанзива е грубо нарушение на международното право. Той добави, че военната операция ще попречи на политическия процес по решаването на сирийския конфликт.  \r\n„Турската военна операция ще предизвика широка хуманитарна трагедия и ще увеличи потока на бежанци“, се казва в изявлението на кипърското министерство.  \r\n \r\n Кюрдите протестират в Никозия . \r\n \r\nПо-рано пред външното министерство в Никозия се събраха стотици кюрди, жители на Република Кипър, в демонстрация срещу турските действия в Сирия.  \r\nТълпата скандираше срещу Турция и нейната военна интервенция в Сирия, докато организаторите на протеста бяха готови да представят и писма с изявленията на демонстрантите на руските и американските представители в столицата.  \r\n \r\n \r\n : Теодор Пенев", "date": "2019.10.10", "title": "Kathimerini: Президентът на Република Кипър осъди турската офанзива в Сирия"}
{"url": "http://www.focus-news.net/news/2019/10/10/2707092/stoyan-stoilov-e-noviya-predsedatel-na-stroitelnata-kamara-v-kyustendil.html", "text": "Стоян Стоилов е новия председател  на Строителната камара в Кюстендил. Това съобщиха от Областното представителство на строителната камара пред журбалисти, предаде репортер на  Радио „Фокус” – Кюстендил . На заседание на Общото събрание на Областното представителство на строителната камара  в Кюстендил, след предложението на областния съвет за председател на местната организация без конкуренция  е избран Стоян Стоилов. Веднага след избора той е встъпил в длъжност с тригодишен мандат, с право на два поредни мандата. В Областното представителство  на строителната камара  в Кюстендил има вписани 53 фирми, най-много от общините  Кюстендил и Дупница. Стоян  Стоилов наследява поста от Светослав Борисов оглавявал  Областното представителство  на строителната камара  в Кюстендил шест години. \r\nВенцеслав ИЛЧЕВ", "date": "2019.10.10", "title": "Стоян Стоилов е новия председател  на строителната камара в Кюстендил"}
{"url": "http://www.focus-news.net/news/2019/10/10/2707095/inzh-milka-matusheva-darzhaven-arhiv-smolyan-obshtata-fondova-nalichnost-na-arhiva-vazliza-na-2711-arhivni-fonda.html", "text": "Общата фондова наличност на Държавен архив – Смолян към 1 януари 2019 г. възлиза на 1757,01 линейни метра с 2711 архивни фонда (2429 учрежденски и 282 лични) и общ брой 187 947 архивни единици, 1398 частични постъпления и 928 спомена. Това каза в интервю за  Радио „Фокус“ – Смолян  по повод професионалния празник на архивиста инж. Милка Матушева – директор на Държавен архив – Смолян. Тя поясни, че институцията в Смолян притежава богат документален фонд, който обхваща периода от 17 век (1615 г.) до наши дни. \r\n„От няколко години в административната интернет страница на Държавна агенция „Архиви“ е разкрита и рубрика „Уникалните и особено ценни документи“, където всеки държавен архив публикува дигитализирани своите най-ценни и уникални документи. Това са документи с непреходно културно-историческо значение и научна стойност за обществото и държавата, и документи, които няма подобни на себе си по съдържащата се в тях информация или външни признаци и са невъзстановими при загуба от гледна точка на тяхното значение и автентичност, обясни инж. Матушева.  \r\nТя допълни, че засега в сайта те са публикували султански фермани за построяване, ремонт или възстановяване на църкви в Смолянско – „Св. Йоан Предтеча“ в с. Петково и „Св. Никола“ в с. Полковник Серафимово (1836 г.), „Св. Георги“ в Смолян (1858 г.), „Св. Параскева“ във с. Фатово (1859 г.), „Св. Архангели“ в с. Чокманово (1888 г.) и „Св. Пророк Илия“ в с. Славейно (1908 г.). Публикували сме и съхраняваните при нас особено ценни и уникални оригинални снимки на Любен Каравелов, Васил Левски (1872 г.), Станьо Хитров (1874 г.), Стою Бобутанов (1877 г.), Петко Каравелов (1895 г.), Пенчо Славейков (1887 г), Филип Тотю (1900 г), на полк. Серафимов с бойни другари от Сръбско-българската война (1885 г.) и други документи, които всеки желаещ може да види в сайта на Държавна агенция „Архиви“, каза още инж. Матушева. \r\nНели ГЕРГЬОВСКА", "date": "2019.10.10", "title": "Инж. Милка Матушева, Държавен архив – Смолян: Общата фондова наличност на архива възлиза на 2711 архивни фонда"}
{"url": "http://www.focus-news.net/news/2019/10/10/2707096/trima-dushi-sa-postradali-pri-vzriv-na-gazova-butilka-v-postroyka-kray-pokrovnishko-shose-v-blagoevgrad.html", "text": "Трима души са пострадали при взрив на газова бутилка в постройка край ул „Покровнишко шосе“ в Благоевград. Това каза за  Радио „Фокус“ – Пирин  Йорданка Шаркова, говорител на Областна дирекция на МВР – Благоевград. По думите ѝ ранените са транспортирани до МБАЛ – Благоевград, където ще бъде уточнено състоянието им. \r\nЛивия НИНОВА", "date": "2019.10.10", "title": "Трима души са пострадали при взрив на газова бутилка в постройка край „Покровнишко шосе“ в Благоевград"}
{"url": "http://www.focus-news.net/news/2019/10/10/2707098/plovdivskiyat-apelativen-sad-smeni-na-domashen-arest-myarkata-za-neotklonenie-ukrainski-grazhdanin-obvinen-za-prichinyavane-na-smart-na-chetirima-dushi-pri-katastrofa.html", "text": "Пловдивският апелативен съд отмени определение на Окръжен съд – Стара Загора, с което е наложена мярка за неотклонение „задържане под стража“ спрямо украинския гражданин В. К.  и постанови нова мярка за неотклонение - „домашен арест“, като му наложи забрана да напуска страната. Това съобщиха от  Съдебна палата – Пловдив . \r\nСрещу В. К., който е със статут на постоянно пребиваващ в България, е повдигнато обвинение за причиняване на смърт по непредпазливост на четирима души при катастрофа, станала в Прохода на републиката „Хаинбоаз“ на 4 октомври 2019 г. За деянието Наказателният кодекс предвижда наказание лишаване от свобода от 3 до 15 години. \r\nАпелативните магистратите прецениха, че по делото има данни за обосновано предположение, че обвиняемият е съпричастен към извършването на деянието в което е обвинен, но няма данни за опасност да се укрие, както и да извърши престъпление, тъй като В. К. има чисто съдебно минало, постоянен адрес в България, трудово ангажиран е, има семейство и осеммесечно бебе.  \r\nОпределението на Апелативния съд е окончателно.", "date": "2019.10.10", "title": "Пловдивският апелативен съд смени на „домашен арест“ мярката за неотклонение украински гражданин, обвинен за причиняване на смърт на четирима души при катастрофа"}
{"url": "http://www.focus-news.net/news/2019/10/10/2707097/afp-deputatite-v-evropeyskiya-parlament-othvarliha-kandidata-na-makron-za-evrokomisar.html", "text": "Депутатите в Европейския парламент гласуваха безапелационно срещу назначаването на френския кандидат, предложен от президента Еманюел Макрон, Силви Гулар като еврокомисар, предава  AFP . \r\nГулар, която се изправи срещу трудно изслушване пред евродепутатите, при съмнения в компетентността й след серия от скандали, получи 82 гласа „против“ и 29 „за“ с един въздържал се при гласуването за нейното назначаване.  \r\n \r\n : Теодор Пенев", "date": "2019.10.10", "title": "АFP: Депутатите в Европейския парламент отхвърлиха кандидата на Макрон за еврокомисар"}
{"url": "http://www.focus-news.net/news/2019/10/10/2707103/prokuraturata-v-burgas-vnese-obvinitelen-akt-sreshtu-bencho-benchev.html", "text": "Районна прокуратура-Бургас внесе обвинителен акт срещу Бенчо Бенчев, съобщиха от пресцентъра на  прокуратурата . Той е обвинен за това, че в периода от 02 август 2018 г. до 04 август 2018 г. в Република Гърция и Република Турция, спомогнал Димитър Ж. да избегне и да бъде осуетено спрямо него наказателно преследване, като на 02 август 2018 г. е транспортирал с лек автомобил Димитър Ж. от град Солун, Република Гърция, през границата между Република Гърция и Република Турция, до град Истанбул и за периода 02 август 2018 г. до 04 август 2018 г. му предоставил за ползване стая в хотел „Рамада“, която била резервирана на името на Бенчо Бенчев. Бенчо Бенчев е обвинен и за това, че на 05 август 2018 г.в град Бургас, в дома си, в спално помещение е държал 57 броя фабрични патрони, представляващи боеприпаси по смисъла на Закона за оръжията, боеприпасите, взривните вещества и пиротехническите изделия (ЗОБВВПИ), без да има за това разрешително, изискуемо съгласно ЗОБВВПИ. Бенчо Бенчев е обвинен и за това, че на 05 аегуст 2018 г. в град Бургас, в дома си, в спалното си помещение е държал огнестрелни оръжия и боеприпаси за тях, както следва: В гардероб – огнестрелно оръжие – ловна карабина и 100 броя боеприпаси за същото огнестрелно оръжие, за чието съхранение е имал издадено разрешително за съхранение, но не е взел необходимите мерки за сигурност и особено мерките предвидени в надлежните правилници, наредби или инструкции, а именно чл.98, ал.1 от ЗОБВВПИ – „Огнестрелните оръжия и боеприпасите за тях се съхраняват в метални каси, неподвижно закрепени, снабдени със секретно заключващи се устройства – за физическите лица на постоянния им адрес\". В метална каса – огнестрелни оръжия - три пистолета „Байкал – 442“ и 90 броя боеприпаси за посочените пистолети, за което е имал разрешително за съхранение, издадено на търговското дружество „Бенмар“ ЕООД - град Бургас, но не е взел необходимите мерки за сигурност и особено мерките предвидени в надлежните правилници, наредби или инструкции, а именно чл.98, ал.1 от ЗОБВВПИ - „Огнестрелните оръжия и боеприпасите за тях се съхраняват в метални каси, неподвижно закрепени, снабдени със секретно заключващи се устройства – за физическите лица на постоянния им адрес\". Очаква се Районен съд – Бургас да насрочи дата за провеждане на разпоредително заседание по делото.", "date": "2019.10.10", "title": "Прокуратурата в Бургас внесе обвинителен акт срещу Бенчо Бенчев"}
{"url": "http://www.focus-news.net/news/2019/10/10/2707102/kino-literaturniyat-festival-cinelibri-v-burgas-prodalzhava-s-prozhektsiyata-na-filma-smartta-na-edin-avtor.html", "text": "Кино-литературният фестивал CineLibri в Бургас продължава с прожекцията на филма \"Смъртта на един автор\". Режисьор на лентата е Даниел Алфредсон. Това съобщиха от пресцентъра на  Община Бургас . Прожекцията е от 18.30 часа тази вечер в Експоцентър \"Флора\". В ролите ще видим Бен Кингсли, Тува Новотни, Майкъл Бърн, Вероника Ферес, Даниела Лавендер и други. \r\nЗа филма: Малка отворена лодка пори бурните вълни край холандското крайбрежие. Няколко дни по-късно, когато вятърът утихва, разбитите останки от лодката са намерени на няколко километра на юг. Междувременно в Стокхолм Давид получава известие от своя издател, че е пристигнал ръкопис от прочутия писател Гермунд Райн. Давид е превел по-ранните произведения на Райн и пръв получава възможност да работи по новата творба на писателя. \r\nФилмите от фестивала CineLibri се излъчват всяка вечер от 18:30 часа в експоцентър \"Флора\". Билетите са с редовна цена 6 лева, 5 лева за учащи и пенсионери, като могат да бъдат закупени на касата на Часовника, както и след 17:00 часа на място в експоцентър \"Флора\". \r\nЗа повече информация и дати на прожекциите посетете официалните фейсбук страници на събитието: \r\n-  ; \r\n-  .", "date": "2019.10.10", "title": "Кино-литературният фестивал CineLibri в Бургас продължава с прожекцията на филма \"Смъртта на един автор\""}
{"url": "http://www.focus-news.net/news/2019/10/10/2707105/nimh-utre-oblachnostta-barzo-shte-namalee-nad-pochti-tsyalata-stranata-do-slanchevo-vreme-maksimalni-temperaturi-mezhdu-20-i-25.html", "text": "През нощта над страната ще има временни увеличения на облачността, по-значителни, главно над северните райони и на места там ще превали краткотраен дъжд. Ще духа умерен, в Дунавската равнина до силен северозападен вятър. Минимални температури между 10° и 15°, в София около 10°. Това съобщи за  Агенция \"Фокус\"  Христо Христов, дежурен синоптик в  Националния институт по метеорология и хидрология  (НИМХ). Утре облачността бързо ще намалее над почти цялата страната до слънчево време. По-значителна облачност ще има след обяд само над Рило-Родопската област. Ще продължи да духа умерен до силен северозападен, в Източна България северен вятър. Максимални температури - между 20° и 25°, в София около 20°. \r\nНад Черноморието още преди обяд облачността ще намалее и след обяд вече ще е слънчево. Ще духа умерен до силен север-североизточен вятър. Максимални температури на въздуха 19°-22°. Температурата на морската вода е 19°-20°. Вълнението на морето ще бъде 2-3 бала. \r\nНад планините по-значителна облачност ще има над Рило-Родопската масив и там на места ще превали дъжд, докато над останалите планини ще преобладава слънчево време. Ще духа до умерен, по най-високите върхове временно силен запад-северозападен вятър. Максималната температура на височина 1200 метра ще е около 15°, на 2000 метра – около 9°. \r\nАтмосферното налягане ще бъде по-високо от средното за месеца и през деня още малко ще се повиши.        \r\nПрез почивните дни и в понеделник ще бъде предимно слънчево, но сутрин на места в котловините и в Източна България ще има ниска облачност или мъгла. Вятърът ще отслабне, в много райони в нощните часове ще стихва, през деня в събота в източните райони ще бъде от юг-югоизток, а през следващите дни, предимно от изток, слаб. Отново ще се затопли и преобладаващите максимални температури ще са между 20° и 25°. Предимно слънчево и топло за средата на октомври ще бъде в планините.", "date": "2019.10.10", "title": "НИМХ: Утре облачността бързо ще намалее над почти цялата страната до слънчево време, максимални температури - между 20° и 25°"}
{"url": "http://www.focus-news.net/news/2019/10/10/2707106/ria-novosti-formulata-shtaynmayer-nyama-da-dovede-do-vatreshen-konflikt-smyata-vladimir-zelenski.html", "text": "Президентът на Украйна Владимир Зеленски заяви по време на пресконференция, че въвеждането на формулата  „Щайнмайер“ няма да доведе до граждански конфликти в страната, предава  РИА Новости . \r\n\"Вярвам, че това не е вярно, защото в обществото го има въпроса за прекратяване на войната. Има точно това искане. Ако въпросите продължават да се разгорещяват, всичко може да се случи\", каза Зеленски пред журналисти, отговаряйки на въпроса дали смята, че въвеждането на формулата „Щайнмайер“ може да доведе до вътрешен конфликт в Украйна.  \r\nПо-рано беше постигнато съгласие за споразумение по формулата  „Щайнмайер“ за конфликта в Донбас.  \r\nСпоред нея ще бъде започната специалната процедура за предоставяне на местно самоуправление в определени райони на Донецката и Луганската области. Тази перспектива предизвика протести в Украйна. \r\n \r\n : Теодор Пенев", "date": "2019.10.10", "title": "РИА Новости: Формулата „Щайнмайер“  няма да доведе до вътрешен конфликт, смята Владимир Зеленски"}
{"url": "http://www.focus-news.net/news/2019/10/10/2707099/gl-prokuror-sotir-tsatsarov-stava-yasno-che-tvardeniyat-ot-silviya-velikova-natisk-varhu-bnr-ne-idva-ot-ministar-predsedatelya.html", "text": "Става ясно, че твърденият от Силвия Великова натиск върху БНР не идва от министър-председателя. Това каза главният прокурор Сотир Цацаров по време на изслушването си във Временнната анектна комисия за БНР, предаде репортер на  Агенция \"Фокус\" . \"Що се отнася до това, дали има яснота кой е политикът, за момента няма такава яснота. Значи няма яснота по простата причина, че генералният директор на радиото категорично отрича такъв разговор, имам предвид разговор въобще на такава тема да се е провеждал. Обяснение, че разговор на такава тема е провеждан дава Силвия Великова. Цацаров цитира показанията на Силвия Великова: \"Костов отговори: \"Дразнят се като те слушат\". Попитах го кой се дразни, той отговори, че няма да ми каже, но се дразнят от начина, по който коментирам порцедурата по избор на главен прокурор. Попитах го дали натискът идва от номинираният или от главният прокурор\", т.е. от мен - \"На което той каза: \"Обадиха ми се читирима души, - ти ги познаваш, не мога да ти кажа\", цитира Цацаров отново обясненията на Великова за разговор между нея и Костов. \"Малко по-долу в обясненията става ясно, че и лицето, от което идва този натиск не е и министър-председателят\", каза още Цацаров.  \r\nДеница КИТАНОВА", "date": "2019.10.10", "title": "Гл. прокурор Сотир Цацаров: Става ясно, че твърденият от Силвия Великова натиск върху БНР не идва от министър-председателя"}
{"url": "http://www.focus-news.net/news/2019/10/10/2707100/erdogan-islyamska-darzhava-nyama-da-prisastva-v-severna-siriya.html", "text": "Турският президент Реджеп Тайип Ердоган гарантира, че терористичната групировка „Ислямска Държава“ няма да присъства в Северна Сирия, след като приключи военната операция в региона, насочена срещу кюрдските формирувания, предава  Reuters . \r\nВ реч пред депутати от собствената си „Партия на справедливостта и развитието“, турският лидер заяви, че затворниците, членове на „Ислямска държава“, които се намират в самоделни затвори, поддържани от кюрдите, ще бъдат държани под надзор. \r\nТой добави, че тези от тях, които бъдат приети от страните, чиито граждани са, ще бъдат върнати по родните им места.  \r\n \r\n : Теодор Пенев", "date": "2019.10.10", "title": "Ердоган: „Ислямска държава“ няма да присъства в Северна Сирия"}
{"url": "http://www.focus-news.net/news/2019/10/10/2707101/afp-izrael-osadi-turskata-invaziya-v-severna-siriya.html", "text": "Израел остро осъди турската военна операция в Северна Сирия, насочена срещу контролираните от кюрдите територии в страната и предупреди Анкара да не извършва „етническо прочистване“ срещу кюрдския народ, заяви премиерът Бенямин Нетаняху, предава  AFP . \r\n„Израел остро осъжда турската инвазия срещу кюрдските региони в Сирия и предупреждава срещу етническото прочистване на кюрдите от Турция и нейните (съюзници)“, се казва в изявлението на премиера.  \r\n„Израел е подготвен да предложи хуманитарна помощ на галантният кюрдски народ“, добави още Нетаняху.  \r\n \r\n : Теодор Пенев", "date": "2019.10.10", "title": "AFP: Израел осъди турската „инвазия“ в Северна Сирия"}
{"url": "http://www.focus-news.net/news/2019/10/10/2707107/mestni-izbori-2019-kandidatat-za-kmet-d-r-atanas-kambitov-i-sobstvenik-na-italianska-firma-obsadiha-razvitieto-na-biznesa-v-blagoevgrad.html", "text": "Кандидат-кметът за трети мандат д-р Атанас Камбитов на Благоевград и кандидатите за общински съветници Кирил Илиев, Красимир Роячки и Евгени Бибов посетиха фабрика „Гомсил“, по покана на собственика на фирмата Стефано Маркиотто. Това съобщиха от  предизборния щаб на д-р Камбитов .  \r\nСред акцентите по време на срещата бе изграждането на Индустриална зона в Благоевград и подобряване на бизнес климата. \r\n„Започваме изграждането й още следващата година. Общината ще даде земята, а Национална компания „Индустриални зони“ ЕАД ще изгради абсолютно цялата  инфраструктура – пътища, осигуряване на достъп до електричество, ток, вода, газ. Индустриалната зона в Благоевград ще е като тези в Пловдив, София, Варна“, коментира д-р Камбитов. \r\nСтефано Маркиотто подчерта, че с изграждането на Индустриална зона, ще бъдат решени основни проблеми, стоящи години наред пред Благоевград.  Той сподели, наблюденията си  по отношение на липсата на работна ръка. \r\n„Работа има, предлага се много работа. Например, ние нямаме нужда от специализирана работна ръка, защото повечето неща са автоматизирани. Като се разхождам по центъра, виждам добре облечени хора, кафенетата са пълни, а всички са безработни. Ще модернизираме още повече производството. Надявам се манталитета на младия български човек ще се промени, защото сега не е както трябва. Обявили сме свободни позиции в бюрото по труда, обучаваме млади хора на които дори в обучителния период им плащаме. Искаме да автоматизираме производството максимално, както и да го разширим“, коментира Стефано Маркиотто. \r\nЦелта на бъдещата Индустриалната зона е да привлича инвеститори от страната и чужбина. Ще бъдат създадени необходи за развитието на своите бизнес намерения. \r\nФабрика „Голмсил“ развива своята успешна дейност на територията на Благоевград от 10 години. Предвид подобряване на бизнес климата, собственикът на фирмата има намерение да разширява производството си в областния център.", "date": "2019.10.10", "title": "Местни избори 2019: Кандидатът за кмет д-р Атанас Камбитов и собственик на италианска фирма обсъдиха развитието на бизнеса в Благоевград"}
{"url": "http://www.focus-news.net/news/2019/10/10/2707104/vitsepremierat-mariyana-nikolova-se-sreshtna-s-poslanika-na-darzhavata-izrael-v-balgariya.html", "text": "Заместник министър-председателят по икономическата и демографската политика Марияна Николова проведе среща с посланика на Държавата Израел у нас Н. Пр. Йорам Елрон. Това съобщиха от  правителствената информационна служба . В началото на разговора вицепремиерът осъди нападенията от последното денонощие срещу синагога в германския град Хале и срещу еврейски център в Бруклин, Ню Йорк. „Осъждаме всякакви нападения над храмове, независимо от това към кое вероизповедание са и изразяваме своите искрени съболезнования на близките на жертвите“, заяви българският заместник министър-председател.  \r\nДвамата обсъдиха широк кръг от теми, свързани със сътрудничеството между България и Израел, включително обмяната на опит в сферата на киберсигурността. Посланик Елрон даде висока оценка на двустранните отношения, които определи като изключително важни за Израел и отбеляза, че ще работи за тяхното засилване.  \r\nАкцент в разговорите беше и предстоящия в Тел Авив в края на януари 2020г. международен форум за кибер технологии.", "date": "2019.10.10", "title": "Вицепремиерът Марияна Николова се срещна с посланика на Държавата Израел в България"}
{"url": "http://www.focus-news.net/news/2019/10/10/2707108/mestni-izbori-2019-georgi-ikonomov-kandidat-za-kmet-na-obshtina-bansko-ot-8-godini-sazdavame-obnovyavame-rabotim-neumorno-za-da-gradim-edno-prosperirashto-i-krasivo-bansko.html", "text": "Истината не принадлежи на никого. Особено в период на избори. Но има действия, които говорят сами за себе си. Това написа в профила си във  „Фейсбук“  кандидатът за кмет на Община Банско от ПП ГЕРБ Георги Икономов. Той публикува и видео, в което се виждат две лица, които нарушават обществения ред. В публикацията се казва още: „Аз и екипът ми от 8 години създаваме, обновяваме, работим неуморно, за да градим едно проспериращо и красиво Банско. Упрекват ни, че сме безкомпромисни, че действаме със сила. Но силата и смелостта са задължителни, когато се гонят високи цели. И аз няма да се отрека от тях, защото искам общината ни да продължи да се развива. От нищо сторено не се срамувам, нищо не крия и всеки ден се изправям на светло пред вас. От другата страна стоят тези хора! Срещу нашият стремеж да създаваме излизат с тяхното предложение за генерална промяна – да рушат, късат, мачкат и тъпчат. Но понеже им липсва смелост и явно не са им чисти мотивите, го правят на тъмно, с качулки и бежешком. Делата винаги говорят по-силно от думите“.", "date": "2019.10.10", "title": "Местни избори 2019: Георги Икономов, кандидат за кмет на Община Банско: От 8 години създаваме, обновяваме, работим неуморно, за да градим едно проспериращо и красиво Банско"}
{"url": "http://www.focus-news.net/news/2019/10/10/2707109/nov-ekokat-e-izgraden-v-dvora-na-15-ta-detska-gradina-rayna-knyaginya-v-pernik.html", "text": "Нов екокът е изграден в двора на 15-та детска градина „Райна Княгиня” в Перник. Това съобщиха от  Община Перник . Засадена е зеленчукова градина, в която възпитаниците на детското заведение ще отглеждат билки, подправки и зеленчуци, оформена е и градинка с цветя. Новите придобивки са по реализиран проект „С природата в тандем- екокът ще създадем” по програма ПУДООС, чиято цел е да се постави началото на екосъобразно поведение у децата, каза директорът на детската градина Кремена Михайлова. В рамките на проекта е обособен и кът с нови съоръжения за игра,  с масичка и пейки, поставена е кофа, където да се събират отпадъци и е направена къщичка за птици. \r\nДнес Временно изпълняващият длъжността кмет Севделина Ковачева откри новосъздаденият екокът и разгледа подредената по повод откриването изложба с творби на децата. Ковачева поздрави колектива на детската градина с успешната реализация на проекта. Тя подчерта, че направеното от тях е пример за това как чрез екологично възпитание у децата ще се създаде позитивно отношение към природата. \r\nВ детска градина \"Райна Княгиня\" и двата й филиала- в квартал \"Калкас\" и село Мещица се обучават 183 деца на възраст от 3 до 7 години.", "date": "2019.10.10", "title": "Нов екокът е изграден в двора на 15-та детска градина „Райна Княгиня” в Перник"}
{"url": "http://www.focus-news.net/news/2019/10/10/2707110/politsai-ot-sofiya-i-botevgrad-razkriha-parnikovi-oranzherii-s-kanabis.html", "text": "Полицаи от София и Ботевград разкриха парникови оранжерии с канабис, съобщиха от пресцентъра на  МВР . Полицейската операция срещу престъпленията с наркотични вещества е проведена на 8 октомври на територията на Софийска област. Действията са осъществени от криминалисти на ОДМВР-София, колегите им от Ботевград, под наблюдението на Софийска окръжна прокуратура. В хода на операцията, в района на бетонов възел в село Скравена, са установени четири парникови оранжерии с канабисови насаждения. В момент на полагане на грижи за растенията на място са задържани 33-годишен варненец, 24-годишен мъж от ловешкото село Умаревци и 22-годишно момиче от Гоце Делчев. От оранжериите, разположени на площ от около 2 декара, и оборудвани с вентилационна система и  капково напояване, са иззети над 3500 стръка канабисови растения, различни видове торове и суха растителна маса, реагираща на канабис. По случая е образувано досъдебно производство. На 9 октомври, тримата задържани са привлечени в качеството на обвиняеми. С прокурорско постановление им е наложена мярка за неотклонение „задържане под стража“ за срок до 72 часа. Действията по разследването продължават.", "date": "2019.10.10", "title": "Полицаи от София и Ботевград разкриха парникови оранжерии с канабис"}
{"url": "http://www.focus-news.net/news/2019/10/10/2707113/mitropolit-nikolay-tova-che-sme-malka-i-bedna-tsarkva-ne-ni-prechi-da-imame-dostoynstvo-i-da-iskame-da-se-otnasyat-kam-nas-s-uvazhenie.html", "text": "Пловдивският митрополит Николай обясни на българския патриарх Неофит и на православните християни защо се отказа от участие в прием на делегация на Руската православна църква. Обяснението бе изпратено до медиите  Пловдивската митрополия . В него се посочва, че на 2 октомври т.г. е било получено известие, че по благословението на Негово Светейшество патриарх Неофит, митрополитите от цялата страна се приканват да се явят в Синодалната палата в София на 9 октомври, за да посрещнат делегация на Руската православна църква – Московска патриаршия, възглавявана от Негово Високопреосвещенство Волоколамския митрополит Иларион, която пристигала в България, за да участва в конференция във Велико Търново. „Още тогава изпитах известно смущение, поради това, че не е типично гости от братски поместни православни църкви, каквито често идват и посещават нашите епархии, да бъдат посрещани от Светия Синод в пълен състав, освен ако извънредно важни обстоятелства не налагат това. Не съм чул някой от нас да е бил на посещение в епархия на свой събрат-митрополит в друга страна и пътьом да е бил приет от Светия Синод на съответната поместна православна църква, в пълен състав, воглаве с патриарха! Ако такова нещо се случи, то това би било не просто проява на уважение към гостите, а специален знак, който приемащата църква отправя към изпратилата ги църква, но и към целия останал православен свят. Именно това разбиране за църковния протокол ме накара да уведомя Негово Светейшество патриарх Неофит, че ще се въздържа да участвам в такава среща. Разбирам, че междувременно срещата в Светия Синод е била отменена и делегацията е била приета в друг формат. Ще кажа – слава Богу, защото иначе нямаше да сме в състояние да убедим никого, че БПЦ не е изпаднала в зависимост и не се поддава на натиск“, пише в обяснението си пловдивският митрополит Николай. „Моля да бъда разбран правилно, в случая изобщо не става дума за неуважение към Негово Високопреосвещенство Волоколамския митрополит Иларион и придружаващите го клирици на Руската православна църква. С митрополит Иларион всеки от нас се е срещал нееднократно и смятам, че той няма причини да се съмнява в братските ни чувства лично към него. Известни са и чувствата ни към Негово Светейшество Кирил, патриарх Московски и на цяла Русия, който е посещавал и Софийска и други епархии, включително Пловдивската, и не вярвам да има причина да е останал разочарован или недоволен от посрещането, което е получавал конкретно от страна на Българската православна църква (БПЦ). В случая става дума за друго. Става дума за това, че междувременно, заради казуса с православната църква в Украйна, ситуацията в православния свят се промени по такъв начин, че опасенията за разкол никак не са неоснователни. Най-страшното би било ако напреженията между Московския и Вселенския патриаршески престоли се трансформират в напрежения вътре в отделните поместни православни църкви“, казва още пловдивският митрополит \r\n. Според него, въпросът за статута на Православната църква в Украйна се поставя пред Светия Синод нееднократно, като за произнасянето ни по тази тема се настоява от различни страни с внушението, че нашето произнасяне е особено важно, а поради това то трябва да стане спешно. „Тази трескавост в настояванията и напрегнатост в очакванията създават сред нашите миряни усещане, че Българската Православна Църква би могла да вземе решение в полза на едната или на другата от две „спорещи страни“, решение не продиктувано от Светия Дух и съгласно с буквата и духа на Свещените канони, а под външен натиск, в резултат на лобирания и чрез създаване на динамични мнозинства в съборния ръководен орган на Църквата – Светия Синод“, твърди митрополит Николай. „Лично аз съм убеден, че Светият Синод на БПЦ ще вземе решение по украинския въпрос, когато му дойде времето и тогава то ще е продиктувано от Светия Дух и ще е правилно и достойно за църквата ни. В настоящия момент, обаче, най-важно ми се струва да отхвърлим всякакви съмнения и подозрения, които се разпространяват от недоброжелатели на Църквата, че е възможно Светият Синод да вземе решение под натиск от вън, под влиянието на външни за БПЦ фактори. За тази цел ще са необходими системни, последователни и принципни действия, чрез които да бъде убеден православният народ на България, че патриархът и митрополитите на БПЦ бранят здраво православните догмати и канони, а външните фактори да почувстват, че за БПЦ догматите и каноните не са и никога няма да бъдат предмет на сделка“, казва още пловдивският митрополит. \r\nСпоред него, като за начало по подходящи начини, но много ясно, трябва да се съобщина нашите братя от Руската православна църква, но защо не и на църквата-майка – Вселенската патриаршия, а и на всички останали поместни православни църкви, че времето, в което позицията на Българската патриаршия ще бъде огласена публично и съобщена на останалите поместни църкви зависи от мястото, което ни е отредено в диптиха. „Понеже диптисите на Вселенската патриаршия и на Московската патриаршия се колебаят в решението си кое място да ни отредят, а именно осмо или девето, нека приемем, че след като църквата на Русия, приела християнството благодарение на мисионерите от Българската автокефална църква, ни е отредила в диптиха си деветото място, далеч след себе си, то тя ще чуе нашата позиция едва след като се изкажат всички други патриаршии, които тя е поставила в своя диптих преди Българската патриаршия. Разбира се, всички поместни църкви са равни помежду си и никоя не е по-важна или по-голяма и значима от останалите, като всяка църква може да съобщи позицията си по всяко време, когато прецени. Смятам, обаче, че за нас в този момент спазването на реда в диптиха е от принципно значение. Ако някой смята, че нашето мнение е важно и трябва да бъде чуто спешно, трябва да бъде поканен да си спомни, че Българската православна църква е автокефална от 927-ма година. Ако не си го спомня, то значи, че нашата позиция не му е чак толкова важна и ще чака, както и ние смирено ще изчакаме реда си, така, както ни е определен. Сигурен съм, че всички останали поместни православни църкви ще се отнесат с пълно разбиране към тази – процедурна – позиция на БПЦ. Сигурен съм, че такова разбиране ще проявят и Вселенската патриаршия и Руската православна църква, на чиито предстоятели ние всякога сме засвидетелствали почит, уважение и братска любов и които от своя страна не пропуснаха нито една възможност да ни покажат къде според тях ни е мястото“, казва още митрополит Николай. В обяснението пише още ,че за да се разреши „украинския въпрос” на най-първо място трябва да се постави в действие християнската любов. Така нареченият „украински въпрос” е въпрос за това дали ние обичаме нашите украински братя в Христа именно като християни, или сме готови да превърнем един църковно-административен въпрос в богословски и каноничен проблем, поради някакви политически съображения от светски, временен характер. Точно Българската Православна Църква трябва да е особено чувствителна и деликатна по тази тема и поради това би било по-добре не да припира да заема позиция по „украинския въпрос“, а да даде на по-старшите поместни църкви необходимото им време, за да поразсъждават върху значението на любовта в църковния живот. „Разбира се, че не само е редно, но е и желателно и Негово Светейшество патриарх Неофит и всеки един от нас да се среща с представители на всяка от братските поместни православни църкви, с които сме в канонично общение. Аз също съм имал такива срещи, за които надлежно съм информирал Негово Светейшество. Струва ми се, че би било добре, обаче, на този етап, да се обединим около една обща позиция и то именно основана на процедурата. Така, че, всякога, когато стане дума за „украинския въпрос” всеки един от нас да информира събеседниците си за процедурната пречка на диптиха, която не ни позволява да имаме изпреварващо становище. По същата тази причина не можем да взимаме в момента страна, дори и само на нивото на знаците, защото и знакът може да се интерпретира като позиция. Смятам, че подобно послание е достойно и би било чуто и разбрано от всички, не на последно място и от нашия православен народ, който също бива изкушаван от враговете на църквата да смята, че митрополитите му са  разделени по тази тема“, пише още митрополит Николай. \r\n„През последните години Светият Синод на Българската православна църква взе някои решения по определени въпроси, с които, вярвам, показахме, че стоим здраво на скалата на православната вяра, на която сам Бог е поставил българския народ. Така беше в случая с т. нар. „Критски събор”, при посещението на държавния глава на Ватикана в Република България и в някои други случаи, останали по-встрани от медийното внимание. Сигурен съм, че и по настоящия казус нашият Свети Синод ще вземе решение, което както по своето съдържание, така и по времето и по начина на неговото огласяване ще покаже, че в Светата вселенска и апостолска православна църква единственото, което има значение, е не кой колко е голям, а колко здраво се придържа към истината. Може да ни смятат за малки и бедни, но това, че сме малка и бедна църква не ни пречи да имаме достойнство, да отстояваме достойнството на Българската православна църква – Българска патриаршия и да изискваме към нея да се отнасят със същото уважение, с което ние всякога сме се отнасяли към всички останали“, добавя митрополит Николай. Той призовава да се даде време на Светия Дух да нареди по „украинския въпрос” това, което е най-добро за Светата вселенска и апостолска православна църква и душеспасително за православните народи, а ние да използваме същото това време, за да работим за укрепване на авторитета и достойнството на Българската православна църква – Българска патриаршия.", "date": "2019.10.10", "title": "Митрополит Николай: Това, че сме малка и бедна църква не ни пречи да имаме достойнство и да искаме да се отнасят към нас с уважение"}
{"url": "http://www.focus-news.net/news/2019/10/10/2707112/mestni-izbori-2019-evgeniya-trencheva-gerb-bansko-se-prevarna-v-tselogodishna-destinatsiya-za-turisti.html", "text": "Банско се превърна в целогодишна дестинация за туристи. Това каза в дневния блок  „Добър ден“  на  Радио „Фокус“  Евгения Тренчева, кандидат за общинските съветник  от  листата на ГЕРБ - Банско. Тя уточни, че това е постигнато с развитието на различни инициативи. Тренчева е била общинските съветник и през последните осем години и като такъв отчете част от свършеното в града през това време. „В първият мандат на кмета Георги Икономов основен акцент беше проектът за воден цикъл. Голям и труден проект, но сега се вижда резултатът. През втория мандат бяха реновирани  емблематичните улици „Гоце Делчев“ и „Пирин“, които се превърнаха в цветен оазис. Акцент бе и  образованието в Банско. Училището, в което аз съм директор е превърнато в музей на образованието. Направи се нова фасада и ремонт на покрива. 275 деца учат в учебното заведение. Всички училища са обновени с интерактивни класни стаи, реновирани дворове, нови физкултурни салони“, обясни още Тренчева. Тя коментира и проблемът с местата в детските градини в Банско. „Тук живеят хора, които се настаняват трайно от други места. На последен етап е строежът на нова детска градина. Междувременно е решен и проблемът с коритото на реката. Направена е корекция и е реновирана стената, има и нов мост“, посочи още Тренчева. По думите й се работи активно и в населените места на общината. „Селата бяха поставени на равна позиция с общинския център. Населените места са облагородени с цветни градини. Работи се и в град Добринище, който се превръща в предпочитан курорт за туристите през цялата година“, допълни още Евгения Тренчева.", "date": "2019.10.10", "title": "Местни избори 2019: Евгения Тренчева, ГЕРБ: Банско се превърна в целогодишна дестинация за туристи"}
{"url": "http://www.focus-news.net/news/2019/10/10/2707116/41-godishen-mazh-obyaven-za-obshtodarzhavno-izdirvane-e-zadarzhan-ot-sluzhiteli-na-glavna-direktsiya-natsionalna-politsiya.html", "text": "41-годишен, обявен за общодържавно издирване, е установен и задържан при операция на сектор „Издирване“ - ГДНП. Това съобщиха от пресцентъра на  МВР . На 10 октомври, мъжът – с постоянен адрес в гр. Мелник, бил спрян за проверка близо до туристически обект в с. Железница, Софийско. Криминалистите установили, че за него има заповед за издирване от средата на  миналата година във връзка с изпълнение на влязла в сила присъда  от две години и половина лишаване от свобода, за извършено престъпление по чл. 209 от НК.  \r\nПо случая е уведомена Районна прокуратура - Петрич. Мъжът ще бъде приведен в Софийския централен затвор.", "date": "2019.10.10", "title": "41-годишен мъж, обявен за общодържавно издирване, е задържан от служители на Главна дирекция \"Национална полиция\""}
{"url": "http://www.focus-news.net/news/2019/10/10/2707114/vremenno-izpalnyavashtiyat-dlazhnostta-kmet-na-pernik-sevdelina-kovacheva-provede-sreshta-s-osnovatelya-i-predsedatel-na-asotsiatsiyata-na-kitayskite-turisticheski-medii-bay-yen.html", "text": "Временно изпълняващият длъжността кмет на Перник Севделина Ковачева проведе среща с основателя и председател на Асоциацията на китайските туристически медии Бай Йен, съобщиха от  Общината . Асоциацията е със седалище в Шанхай, Китай и включва 600 медии, които отразяват различни туристически събития по света. По думите на Бай Йен, все повече китайски туристи обръщат поглед към Балканите, а фестивалният туризъм добива все по- големи мащаби. С всяка изминала година се засилва и интересът от китайска страна към фестивала „Сурва” и се очаква в близко време китайски туристически агенции да предлагат пакети за екскурзии в България с основна атракция фестивалът „Сурва” в Перник, заяви Бай Йен. Председателят на Асоциацията на китайските туристически медии каза още, че ще бъдат публикувани информационни статии, в които да се разказва за колорита и емоцията, с които зарежда Сурва и за възможностите, които дава  Перник като европейска столица на маскарадните игри. \r\nСевделина Ковачева разказа за историята и традицията на Международния фестивал на маскарадните игри „Сурва”. \r\n„Маскарадната обредност е част от българската фолклорна традиция, оцеляла през вековете, ревностно пазена и предавана от баща на син. Каквото и да се каже за Сурва няма да бъде достатъчно. Тя трябва са се съпреживее”, каза Ковачева и подчерта, че не случайно народният обичай, който е в основата на фестивала, е включен в представителния списък на ЮНЕСКО на нематериалното културно наследство на човечеството.", "date": "2019.10.10", "title": "Временно изпълняващият длъжността кмет на Перник Севделина Ковачева проведе среща с основателя и председател на Асоциацията на китайските туристически медии Бай Йен"}
{"url": "http://www.focus-news.net/news/2019/10/10/2707111/gl-prokuror-sotir-tsatsarov-silviya-velikova-ima-pravo-da-me-otrazyava-kakto-nameri-za-dobre-a-az-imam-pravo-da-ne-ya-slusham-v-efir.html", "text": "Силвия Великова има право да ме отразява, както намери за добре, а аз имам право да не я слушам в ефир. Това каза главният прокурор Сотир Цацаров пред журналисти, предаде репортер на  Агенция \"Фокус\" . \r\nНа въпрос дали очаква, че някога ще разберем защо спря Националното радио за пет часа на 13 септември, Цацаров посочи, че очаква две неща. \"Едното не го очаквам като юрист, а като гражданин. Очаквам да бъдат взети съответни мерки от органите, които отговарят за това, затова щото институция като национално радио или национална телевизия да не се окаже, че може да спре излъчване на базата на един мейл. Това като факт, като случило се бе необяснимо и необяснимо за мен и моите колеги. Ние сме свикнали да търсим документ, заповед, разпореждане, искане или нещо такова. Що се отнася до това дали очаквам да има лице, което да бъде привлечено като наказателна отговорност, според мен това трябва да се случи\", допълни още Цацаров. На въпрос дали той или Иван Гешев се страхуват как ги отразява Силвия Великова, Цацаров отговори: \"Въпросът го разбирам много добре. Силвия Великова не е журналист, който мисли по начина, по който в много случаи мисля аз. Със Силвия Великова сме имали противоречия за начина, по който се задават въпроси, за начина, по който се изразяват тези. В това няма нищо лошо, сме имали и противоречия по въпроси, които са чисто правни. Винаги съм казвал, че всеки общо взето трябва да има увереността, че разбира нещо, от което е учил. Силвия Великова е журналист, тя работи в БНР. Вие какво ме попитахте дали се страхувам от начина, по който ме отразява. С риск да обидя някого, ще кажа, че не съм от най-убедените слушатели на Националното радио, но Силвия Великова има право да ме отразява, както намери за добре. Аз имам право да не я слушам в ефир\", допълни още Цацаров. На въпрос дали боят в БНР е извършен от роднина на Силвия Великова, придобива ли нещо общо с цялата верига, Цацаров заяви, че на този етап няма право да споменава имена на пострадали и заподозряни. \"Конфликтът е бил на професионална основа\", уточни още Цацаров. Попитан за разкрития опит за убийство срещу Делян Пеевски, Цацаров отговори: \"По същия начин, по който се реагира на всички опити, заплахи, включително предадени по официален път по отношение на Делян Пеевски и по отношение на Ахмед Доган, по същия начин се реагира по отношение на заплахи, които са дошли по надлежния ред от лице, което е бизнесмен, собственик на медийна група и е публично известен с критичните си позиции спрямо прокуратурата. Разлика между него и Делян Пеевски няма. По същия начин се действа и спрямо него в негова защита\", допълни Цацаров.  \r\nДеница КИТАНОВА", "date": "2019.10.10", "title": "Гл. прокурор Сотир Цацаров:  Силвия Великова има право да ме отразява, както намери за добре, а аз имам право да не я слушам в ефир"}
{"url": "http://www.focus-news.net/news/2019/10/10/2707118/8-godishno-dete-e-blasnato-ot-lek-avtomobil-na-peshehodna-pateka-na-bul-vasil-aprilov-v-plovdiv.html", "text": "8-годишно дете е блъснато на пешеходна пътека на бул. „Васил Априлов“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е поличен след 14.10 часа. По първоначални данни детето е било блъснато от лек автомобил с 40-годишен шофьор. То е откарано в болница за прегледи. Водачът е тестван с дрегер за алкохол, резултатът е отрицателен.  \r\nМестопроизшествието е запазено от служители на сектор „Пътна полиция“. Предстои да бъде извършен оглед и да се изяснят причините за произшествието. \r\nТони МИХАЙЛОВ", "date": "2019.10.10", "title": "8-годишно дете е блъснато от лек автомобил на пешеходна пътека на бул. „Васил Априлов“ в Пловдив"}
{"url": "http://www.focus-news.net/news/2019/10/10/2707117/gl-prokuror-sotir-tsatsarov-kam-tozi-moment-v-dosadebnoto-proizvodstvo-za-reshetnikov-nyama-danni-korneliya-ninova-i-rumen-radev-da-sa-imali-kontakti-s-nego.html", "text": "Към този момент в досъдебното производство няма данни Корнелия Нинова и Румен Радев да са имали контакти с ген. Решетников. Това каза главният прокурор Сотир Цацаров пред журналисти, предаде репортер на  Агенция „Фокус“ . По повод шпионския скандал с русофилите и дали има данни прокуратурата за нерегламентирани контакти на Корнелия Нинова с ген. Решетников по повод издигането на кандидатурата на Румен Радев за президент, Цацаров отговори: „Има данни за намесата на ген. Решетников в много неща, които са свързани с ориентацията на политическия и не само политическия живот в България. Нито личността на г-жа Нинова, нито личността на президента Радев, нито техни твърдяни контакти с ген. Решетников, са послужили като повод за образуване на това досъдебно производство, нито до момента страниците на досъдебното производство има, каквито и да е доказателства в тази насока“, допълни още Цацаров. Във връзка с основанието, на което австралиецът Джок Полфрийман стои в център за мигранти, Цацаров отговори: „Законовото основание не е свързано с правомощията на Прокуратурата. Центърът за мигранти се управлява от Дирекция „Миграция“ към МВР“, посочи главният прокурор. Той обясни, че основанието той да се намира в центъра за настаняване е липсата на валидни документи за самоличност, които са издадени от австралийската страна. „Има изявления, че такива документи са издадени. Физически той не разполага с тях. Това знам аз, ако тези документи му бъдат предадени, той няма основание да стои в центъра в Бусманци“, допълни още главният прокурор.  \r\nВъв връзка с истерията в Сливен, че ще се отнемат деца, Цацаров заяви, че има едно досъдебно производство на територията на Сливен, по което производство са  интезивни разпити с няколко заподозрени лица.  „Данни за участие на човек от пресцентър на Министерство на отбраната бяха казани в национален ефир. Те бяха казани от медия. Сигнал при нас било от граждани, било от институция в тази насока не е постъпвал. Ако някой, или този, който твърди, че това е така, е свободен да подаде такъв сигнал. В рамките на това, което правим на територията на Сливен няма данни за такова участие“, допълни още Цацаров. Той посочи, че има данни за участие на местни общности, лидери на местни общности и лидери на местни религиозни общности.  \r\nДеница КИТАНОВА", "date": "2019.10.10", "title": "Гл. прокурор Сотир Цацаров: Към този момент в досъдебното производство за Решетников няма данни Корнелия Нинова и Румен Радев да са имали контакти с него"}
{"url": "http://www.focus-news.net/news/2019/10/10/2707121/v-kazanlashkoto-selo-gorno-cherkovishte-be-otkrita-zanimalnya-za-detsa-ot-0-do-6-godini-po-proekt-shans-za-vsyako-dete.html", "text": "В село Горно Черковище бе открита специализирана стая за деца от 0 до 6 години и родителите им по проект „ Шанс за всяко дете” на Сдружение „ Бъдеще за децата”, предаде кореспондент на  Радио „ Фокус” . \r\nПомещението е предоставено специално за целите на проекта. То се намира в бившата детска ясла на селото.  \r\nВ Горно Черковище Сдружението предлага интегрирани услуги – социални грижи, здравеопазване, образование за възрастни, общностно развитие.  \r\nС реализацията на проект „Шанс за всяко дете“ в община Казанлък се въвежда и програмата „Сигурен старт“. Директорът на Сдружението, което предлага услугата Мария Гинева поясни, че целта е подкрепа и овластяване на родители, семейства и общности за намаляване случаите на неглижиране, недобра грижа и осигуряване на възможност за пълноценно ранно развитие на деца от малките населени места и от рискови общности.  \r\nПроектът се финансира по програма „Силата на семейството и общността“ на фондация „Лале“и фондация „Оук“. За целите на проекта са осигурени 67 хил. лв. за срок от три години. \r\n„ Това за едно малко населено място е голям плюс. Занималнята, която открихме е нещо различно, то трябва да се надгражда. Всичко това е за децата”, каза Мария Гинева. \r\nСлавяна ГАЙДАРОВА", "date": "2019.10.10", "title": "В казанлъшкото село Горно Черковище бе открита занималня за деца от 0 до 6 години по проект ” Шанс за всяко дете”"}
{"url": "http://www.focus-news.net/news/2019/10/10/2707120/nikola-kibritev-obshtina-ruse-90-prevozni-sredstva-sa-neobhodimi-za-novata-ni-transportna-shema-opos-osiguryava-35.html", "text": "90 превозни средства са необходими за новата транспортна схема на Община Русе, Оперативна програма „Околна среда“ осигурява 35 електрически превозни средства. Това съобщи за предаването  „Екологичен резонанс“  на  Радио „Фокус“  Никола Кибритев, директор дирекция „Европейско развитие” в Община Русе. Той обясни, че ефектът от ОПОС е огромен и уточни, че ще се търсят варианти за закупуването на останалите превозни средства. „Инвестициите в обществения транспорт и този проект са изключително важни за Русе, тъй като от много години подвижният състав не е обновяван. За да се поднови изцяло автопаркът работихме по изграждането на нова транспортна схема. В момента транспортната схема на Общината е от 1984 година. По Оперативна програма „Околна среда“ се предвижда да бъдат доставени 20 електрически автобуса и 15 тролейбуса за обществен транспорт. Предвижда се доставка и монтаж на 20 станции за зареждане в тролейбусно депо и 4 станции за бързо зареждане чрез пантографи, които осигуряват връзка между електрически превозни средства с контактната мрежа“, коментира Кибритев. Той каза още, че общият размер на инвестицията е 46,8 млн. лв., а ОПОС осигурява 39 млн. лв. \r\n \r\nЙоланда ПЕЛОВА", "date": "2019.10.10", "title": "Никола Кибритев, Община Русе: 90 превозни средства са необходими за новата ни транспортна схема, ОПОС осигурява 35"}
{"url": "http://www.focus-news.net/news/2019/10/10/2707125/v-pleven-gostuva-izlozhbata-istorichesko-velichie.html", "text": "В Плевен гостува изложбата \"Историческо величие“. Това каза за  Радио \"Фокус\"  Антония Караиванова, директор на Художествена галерия \"Илия Бешков\", където ще гостува изложбата. Интерактивната изложба на картини, предмети и съкровища разказва славната българска история по време на своето национално турне. То бе официално открито на 7 октомври в НДК, а следващият град, в който ще се проведе събитието, е Плевен“, каза Антония Караиванова. Тя допълни, че от 15 до 19 октомври всички жители и гости на град Плевен ще могат да се насладят на величието на предците ни. \"Турнето се провежда за първи път в България и ни показва възхода и развитието на цивилизациите по нашите земи. Във всяка изложба са включени исторически картини, съкровища, предмети и литература, които ще бъдат показани на гражданите в цяла страна. Антония Караиванова добави, че между 15-ти и 19-ти октомври всички желаещи могат да посетят изложбата в Художествена галерия „Илия Бешков“ от 17:00 до 21:00 часа. Експонатите напомнят как епохите от славното минало на България оживяват пред очите ни. Посетителите могат да участват в различни интерактивни занимания, независимо от възрастта си. Ще могат да видят и пипнат дрехите, които са носели предците ни, съдовете, с които са боравили и оръжията, с които са се сражавали преди години. Целта е бъдещите поколения на България да бъдат запознати с величието на страната ни през вековете. Нека знаем кои са българите и да почувстваме гордостта им, давайки живота си за земята, която ги е приютила\", подчерта Антония Караиванова. \r\nВиолета КРЪСТЕВА", "date": "2019.10.10", "title": "В Плевен гостува изложбата \"Историческо величие\""}
{"url": "http://www.focus-news.net/news/2019/10/10/2707127/normalno-prohodimi-sa-patishtata-v-oblast-smolyan.html", "text": "Нормално проходими са пътищата в област Смолян, съобщи за   Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта.  \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Утре - 11 октомври, от 10 ч. до 18 ч. ще бъде ограничено движението в участък от път II-86 Средногорци – Рудозем, от 125- ти км, край село Средногорци, до 129-ти км, при кв. Койнарци в град Рудозем. Всички моторни превозни средства ще преминават по направлението: Средногорци – Смолян – кв. Устово – кв. Райково – Рудозем и обратно. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.10", "title": "Нормално проходими са пътищата в област Смолян"}
{"url": "http://www.focus-news.net/news/2019/10/10/2707115/tacc-frantsiya-se-protivopostavi-na-zapochvaneto-na-pregovori-za-prisaedinyavane-kam-es-sas-severna-makedoniya-i-albaniya.html", "text": "Франция информира страните от ЕС, че е против започването на преговори със Северна Македония и Албания за присъединяване към Европейския съюз, предава  TACC . \r\n\"Преговорите не могат да започнат през октомври 2019 г. Ще трябва да преразгледаме ситуацията през 2020 г.\", заяви френски висш държавен служител.  \r\nРешението за започване на преговори трябва да бъде взето от министрите на всички 28 държави от ЕС на заседанието на Европейския съвет в Люксембург на 15 октомври, като е необходимо то да бъде одобрено от всички тях. \r\nВ момента страните от Западните Балкани и Турция са кандидати за присъединяване към ЕС, като процесът по присъединяването на Анкара е замразен на този етап, заради нерешения конфликт в Кипър и общото несъгласие на европейските страни за присъединяването й към Общността. \r\n \r\n : Теодор Пенев", "date": "2019.10.10", "title": "TACC: Франция се противопостави на започването на преговори за присъединяване към ЕС със Северна Македония и Албания"}
{"url": "http://www.focus-news.net/news/2019/10/10/2707119/reuters-kyurdski-predstaviteli-preduprediha-za-vazmozhni-byagstva-ot-zatvorite-v-siriya-na-chlenove-na-islyamska-darzhava.html", "text": "Представител на сирийските кюрди предупреди, че е възможно членове на „Ислямска държава“, които се намират в затвори в Северна Сирия, надзиравани от „Сирийските демократични сили“ (СДС) да избягат от тях, след като боевете между турските сили и СДС стават по интензивни, предава  Reuters . \r\nБадран Джиа Кюрд заяви пред Reuters, че броят на надзирателите, които пазят тези затвори ще трябва да бъде намален, с оглед на турската офанзива, която започна по-рано.  \r\n„Тази атака със сигурност ще намали и отслаби надзирателната ни система за тези членове на „Ислямска държава“ в затворите“, заяви той.  \r\n„Това може да доведе до бягства или действия, които пазачите не могат да контролират“, добави Джиа Кюрд.  \r\n„Броят на силите, които пазят затворите бива намаляван докато битката става по-интензивна. Това представлява голяма опасност“, каза още той.  \r\nТурция започна военна операция срещу кюрдските формирувания в Северна Сирия, след като стана ясно, че силите на САЩ ще се оттеглят от граничните региони там, което отвори възможност да започне нова фаза в осемгодишният сирийски конфликт. \r\nСДС държи затворени хиляди членове на „Ислямска държава“ и осигурява подслон на десетки хиляди от техните роднини, много от които чужденци, в лагери и затвори.  \r\nС помощта на членовете на „Отрядите за народна самообрана“ (ОНС), СДС победи терористичната групировка и я изтласка от Северна и Източна Сирия с подкрепата на САЩ, която включваше наземна и въздушна подкрепа.  \r\nКюрдските власти обвиниха Турция в това, че е бомбардирала затвор с членове на „Ислямска държава“, който се е намирал в град Камишли. Турция все още не е отговорила на това обвинение.  \r\n \r\n : Теодор Пенев", "date": "2019.10.10", "title": "Reuters: Кюрдски представители предупредиха за възможни бягства от затворите в Сирия на членове на „Ислямска държава“"}
{"url": "http://www.focus-news.net/news/2019/10/10/2707124/albin-kurti-shte-upravlyavame-savmestno-s-demokratichnata-liga-na-kosovo.html", "text": "Ръководителят на косовското двожение „Самоопределение“ Албин Курти, който спечели изборите в страната, заяви след срещата си с председателя на „Демократичната лига на Косово“ (ДЛК) Иса Мустафа и кандидата им за премиер Вьоса Османи, че са се съгласили да намалят броя на министрите и техните заместници, когато формират ново правителство, предава  “Радио и телевизия на Косово“ . \r\nКурти заяви след срещата, че също са се споразумели за квота, която ще изисква поне 30% участие на жени в новия кабинет.  \r\nТой добави, че не се е дискутирало разпределението на държавните постове в новото правителство и подчерта, че то ще бъде прозрачно и няма да се опитва да прави политически договорки.  \r\nОсвен това според Курти новият кабинет ще има максимум 12 министри и той няма да има нужда от услугите на „Сръбска листа“, за да формира правителство.  \r\n„Косово, разбира се, изгуби много време и гражданските очаквания са много високи. Затова започнахме дискусии без да губим време, базирани на общата идея от ефективно правителство и възможно най-силна държава. Искаме да посрещнем нуждите на хората и да ориентираме страната към развитие и демокрация“, заяви още Курти.  \r\n„Нашите екипи ще се срещнат, за да хармонизират нашите програми и проекти. Ще дискутираме как да намалим и споделим отговорностите в управляващия кабинет. В първият момент, в който имаме конкретен резултат, ще ви информираме за имената на лицата от новото правителство“, добави още лидерът на „Самоопределение“.  \r\n \r\n : Теодор Пенев", "date": "2019.10.10", "title": "Албин Курти: Ще управляваме съвместно с „Демократичната лига на Косово“"}
{"url": "http://www.focus-news.net/news/2019/10/10/2707122/za-perioda-yanuari-avgust-46-rast-na-prihodite-ot-noshtuvki-s-54-poveche-sa-prenoshtuvalite-postapleniyata-ot-balgari-narastvat-s-154-na-sto.html", "text": "Над 1,208 млрд. лв. са приходите от нощувки в местата за настаняване с 10 и повече легла в цялата страна за периода януари–август 2019 г., съобщиха от пресцентъра на  Министерство на туризма . Отчита се ръст от 4,6 на сто в сравнение със същите месеци година по-рано, показват обобщените резултати за годината по данни на Националния статистически институт (НСИ). Постъпленията от нощувки, реализирани от българи през 8-те месеца на 2019 г., са над 304 млн. лв., отчитайки значително нарастване от 15,4% спрямо същия период на предходната година. Приходите от нощувки на чуждестранни граждани са близо 904 млн. лв. с увеличение от 1,4 на сто. Осъществените нощувки в цялата страна са повече от 21,489 млн. с увеличение от 1,1%. От тях малко над 7,038 са реализирани от българи, нараствайки с 6,3 на сто, докато повече от 14,44 млн. са осъществени от чужденци. Общо пренощувалите лица в местата за настаняване с 10 и повече легла в цялата страна са над 6,023 млн. в периода януари-август 2019 г. с ръст от 5,4 на сто в сравнение със съответния период на 2018 година. Броят на пренощувалите българи е повече от 2,824 млн., а на чужденците - 3,198 млн., като нарастват съответно с 6,6% и 4,3 на сто. В летните месеци от юни до август пренощувалите лица в местата за настаняване с 10 и повече легла в цялата страна са близо 3,8 млн. с ръст 7,2 на сто в сравнение със същия период година по-рано. От тях българите са повече от 1,459 млн., а чужденците надвишават 2,334 млн., нараствайки съответно с 9% и 6,1 на сто. Броят на реализираните нощувки е над 16,339 млн. с увеличение 1,9%. Българите са осъществили близо 4,4 млн. нощувки, а чужденци 12 млн. Приходите от всички реализирани нощувки са повече от 929 млн. лв., отчитайки ръст от 5%, спрямо периода юни-август на 2018 г. Постъпленията от отседналите български граждани са над 183,37 млн. лв., като достигат нарастване от 19 на сто в сравнение с година по-рано. Приходите от нощувки на чужденци надвишават 745,708 млн. лв. с ръст от 2,1%. Данните са показател, че туризмът запазва устойчивото си развитие и през 2019 г. въпреки предизвикателствата. Удовлетворена съм, че мобилизацията в сектора и предприетите действия за насърчаване на пътуванията на българските и чуждестранните туристи дават резултат, коментира министър Николина Ангелкова. Добрите постижения са стимул за всички заети в туризма, но и отговорност за бъдещата съвместна работа, за да запазим постигнатото и занапред.", "date": "2019.10.10", "title": "За периода януари-август: 4,6% ръст на приходите от нощувки, с 5,4% повече са пренощувалите, постъпленията от българи нарастват с 15,4 на сто"}
{"url": "http://www.focus-news.net/news/2019/10/10/2707126/", "text": "За нас правата на децата са над всичко и всяко дете е личност, която трябва да бъде уважавана, а това минава пред уважаването на идентичността на детето. Това каза в интервю за  Агенция „Фокус“  изпълнителният директор на Фондация „За нашите деца“ Ваня Шалапатова. Тя посочи, че в първите три години се оформят 90 % от архитектурата на човешкия мозък. „Тогава той се изгражда най-бурно. И нашата философия във фондацията е, че ако ние не направим така, че децата да бъдат обичани в сигурна семейна среда и силно стимулирани с позитивна енергия, за да се развие тази мозъчна функция, чисто физиологично след години, когато си казваме какво става с тийнейджърите в България, или защо при младите хора има такъв висок процент на безработица и не чувстват мотивация да останат в България, започват противообществени прояви, развиват зависимости към алкохолни и наркотични вещества, отговорът на Фондация „За нашите деца“ е в първите 7 години“, коментира още Шалапатова.  \r\nТеодора ПАВЛОВА  \r\n \r\n Пълния текст на интервюто четете по-късно в раздел „Мнение“", "date": "2019.10.10", "title": "Ваня Шалапатова, Фондация „За нашите деца“: За нас правата на децата са над всичко и всяко дете е личност, която трябва да бъде уважавана"}
{"url": "http://www.focus-news.net/news/2019/10/10/2707130/tsentar-za-obshtestvena-podkrepa-i-balgarska-asotsiatsiya-osinoviteli-i-osinoveni-organizirat-savmestno-sabitie-v-pleven.html", "text": "Център за обществена подкрепа в Плевен и Българска асоциация \"Осиновители и осиновени\" организират съвместно събитие. Това каза за  Радио „Фокус“  Албена Димитрова, директор на Център за обществена подкрепа Плевен. \"В периода от 24 септември до 12 октомври за шеста поредна година се провеждат Национални информационни седмици за осиновяването. Кампанията се осъществява по инициатива и със съдействието на Българска Асоциация \"Осиновители и Осиновени\". Тази година ще бъде проведено съвместно мероприятие с БАОО на 11 октомври от 17:30ч. до 19:00 часа в Заседателна зала на сграда „Гена Димитрова” (РБ „Христо Смирненски”)“, каза Албена Димитрова. \"Програмата ще се състои от прожектирането на филма за осиновяването „Триъгълник от любов“, представяне на книгата на Карин Първис „Надежда и подкрепа на осиновени и осиновители“ и отворена дискусия за въпроси, свързани с осиновяването. Желаещите ще могат да закупят или поръчат книгата“, каза Албена Димитрова. Тя допълни, че в периода 7 – 11 октомври ще се проведе Седмица на отворените врати, по въпроси, свързани с осиновяването, в Център за обществена подкрепа. \"Ще се представи дейността на ЦОП в подкрепа на осиновяването. Граждани, родители – осиновили деца, кандидати за осиновители и осиновени млади хора, ще могат да получат консултация за вълнуващите ги въпроси във връзка с осиновяването на дете в България, както и при желание да сформират групи за споделяне и подкрепа“, добави още Албена Димитрова. „По време на кампанията ще се обърне внимание на случаите на прекратяване на осиновяването, извеждането на осиновени деца от семейството и настаняването им в социални услуги и ще обсъдим причините, довели до това. Ще говорим отново за необходимостта от промяна на Семейния кодекс в частта, касаеща достъпа до информация за биологичния произход на осиновените хора, подкрепата за тях и осиновяващите родители”, допълни още Албена Димитрова.  \r\n \r\nВиолета КРЪСТЕВА", "date": "2019.10.10", "title": "Център за обществена подкрепа и Българска асоциация \"Осиновители и осиновени“ организират съвместно събитие в Плевен"}
{"url": "http://www.focus-news.net/news/2019/10/10/2707129/vazhat-ne-samo-za-grazhdanite-no-i-za-politicheskite-partii-i-tehnite-predstaviteli.html", "text": "Правилата в гласуваните от Общински съвет-Бургас наредби за преместваеми обекти важат не само за гражданите, но и за всички представители на политически партии, съобщиха от пресцентъра на  Община Бургас . Общината е задължена не само да издава разрешителни за поставянето им, но и да осъществява последващ контрол. Това се отнася както за търговски обекти, така и за предизборни шатри и маси. Контролът включва проверка дали съответният обект е с надлежно разрешително и дали квадратурата и местоположението му отговарят на предварително декларираните. Всеки териториален директор е задължен да следи за спазване на правилата на територията на центъра за административни услуги, за който отговаря. Община Бургас отново призовава за спазване на наредбите и правилата, описани в тях. Те са приети от представителите на партиите и касаят тях самите, а не само бургаските граждани. Напомняме, че е забранено лепенето на агитационни материали извън утвърдените за целта места, както и поставянето на шатри и маси, без издадено разрешително.", "date": "2019.10.10", "title": "Правилата в гласуваните от Общински съвет-Бургас наредби важат не само за гражданите, но и за политическите партии и техните представители"}
{"url": "http://www.focus-news.net/news/2019/10/10/2707131/afp-frantsiya-osadi-othvarlyaneto-na-kandidaturata-na-silvi-gular-za-evrokomisar.html", "text": "Френското президентство осъди отхвърлянето на кандидата на Париж за еврокомисар Силви Гулар от членовете на Европейския парламент, като нарече този ход „политическа игра“, предава  AFP . \r\nОт президентството на Еманюел Макрон заявиха, че вотът срещу Гулар „оказва влияние на цялата Европейска Комисия (ЕК)“ и че държавният глава ще обсъди проблема със следващия ръководител на ЕК Урсула фон дер Лайен.  \r\n \r\n : Теодор Пенев", "date": "2019.10.10", "title": "AFP: Франция осъди отхвърлянето на кандидатурата на Силви Гулар за еврокомисар"}
{"url": "http://www.focus-news.net/news/2019/10/10/2707123/sadat-v-yambol-ostavi-v-aresta-mazha-obvinen-v-ubiystvoto-na-meditsinski-spetsialist-v-s-oreshnik-v-obshtina-topolovgrad.html", "text": "По искане на Окръжна прокуратура – Ямбол, съдът задържа под стража  Иван П., обвинен в убийство на медицински специалист. Това съобщиха от пресцентъра на  прокуратурата . \r\nПо искане на Окръжна прокуратура – Ямбол, съдът задържа под стража Иван П. Той е обвинен за това, че на 08.10.2019 г. в с. Орешник, община Тополовград, в здравната служба на селото, умишлено умъртвил (чрез нанасяне на удари с нож по тялото) 72-годишен мъж – медицински специалист и убийството е извършено при изпълнение на функцията му – престъпление по чл.116, ал.2, вр. чл.115 от НК. \r\nСпоред прокурора, налице е обосновано предположение, че Иван П. е извършил престъплението, в което е обвинен. Представителят на държавното обвинение е категоричен, че Иван П. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2019.10.10", "title": "Съдът в Ямбол остави в ареста мъжа, обвинен в убийството на медицински специалист в с. Орешник в община Тополовград"}
{"url": "http://www.focus-news.net/news/2019/10/10/2707135/prodalzhavat-aktivnite-politseyski-deystviya-za-predotvratyavane-na-prestapleniya-i-narusheniya-v-targovskite-obekti-v-plovdiv.html", "text": "родължават активните полицейски действия за предотвратяване и пресичане на престъпления от общ характер и административни нарушения в търговските обекти и заведения на територията на Пловдив. Това съобщиха за  Радио „Фокус“ – Пловдив  от Областната дирекция на МВР. За времето от 9.00 вчера до 03.00 часа тази нощ съвместни екипи от служители на Второ Районно управление на МВР, представители на Областна дирекция по безопасност на храните (ОДБХ) и териториалната дирекция на НАП са извършили инспекции на 11 търговски обекти, питейни и увеселителни заведения и центрове за услуги.  Общо са проверени 97 лица и 45 МПС. Констатирани са 18 нарушения на Закона за движение по пътищата, за които са съставени 4 акта и 14 глоби с фиш. Административно отношение е взето и по Закона за българските лични документи и общинската наредба за спазване на обществения ред. По 4 са издадените констативни протоколи от инспекторите на ОДБХ и НАП.", "date": "2019.10.10", "title": "Продължават активните полицейски действия за предотвратяване на престъпления и нарушения в търговските обекти в Пловдив"}
{"url": "http://www.focus-news.net/news/2019/10/10/2707128/miro-rahnev-homeopat-i-psihoterapevt-kogato-zapochnem-da-izlizame-ot-letniya-sezon-golyam-protsent-ot-horata-zapochvat-da-se-chuvstvat-po-apatichni.html", "text": "Когато започнем да излизаме от летния сезон след месец август и когато денят започне да става по-къс, липсата на слънце кара голям процент от хората да се чувстват по-апатични. Това каза за  Радио „Фокус“ – Бургас  психотерапевтът Миро Рахнев. „Това важи особено за тези, които са по-чувствителни, защото те усещат доста по-осезаемо тази промяна. Промените в климата биха повлияли и на хора, които са с разклатено психично здраве, както и на хора с психични и емоционални проблеми и преходът от топло към студено време много често активира тези състояния“, добави Рахнев.  \r\nПо думите му това оказва влияние на нашето настроение, апетит и сън, но според него най-интересното е, че мозъкът ни е богат на много компенсаторни механизми и един от тези механизми е да засилва апетита. Тоест хората компенсират липсата на слънце с приема на повече храна. По отношение на това как да оправим настроението си в по-студените дни и най-вече, когато от лято преминаваме към есен и зима, Миро Рахнев твърди, че организмът има и задейства своите адаптационни ресурси, които се включват в такива критични моменти. „Любопитното при тези адаптационни запаси е, че дават на човек допълнително количество енергия, когато ни трябва, но те трябва да се допълват“, отбеляза психотерапевтът. \r\nМария КУРТЕВА", "date": "2019.10.10", "title": "Миро Рахнев, хомеопат и психотерапевт: Kогато започнем да излизаме от летния сезон, голям процент от хората започват да се чувстват по-апатични"}
{"url": "http://www.focus-news.net/news/2019/10/10/2707133/valentin-valkanov-vik-varna-povishavane-tsenata-na-vodata-vav-varna-e-vazmozhno-ako-bade-povishena-tsenata-na-toka.html", "text": "Повишаване цената на водата във Варна е възможно, ако бъде повишена цената на тока. Това каза управителят на водоснабдителното дружество в града инж. Валентин Вълканов, предаде репортер на  Радио „Фокус“ – Варна . Той разясни, че не се очаква увеличение на цената на водата предвид  стартиращия мащабен ремонт, който предвижда изграждане на 22,5 км. магистрални и довеждащи водопроводи. Освен това до края на регулаторния 5-годишен период също не се предвижда да вдигане цената, допълни инж. Вълканов. Притеснително обаче си остава това, че се вдига цената на тока. По думите му, това е проблем, тъй като цялата вода, която идва по водопровода Китка-Варна от Бургас, и постъпва в двора на ВиК- Варна, трябва  се притласкат към петте зони във Варна, от които се пълнят  резервоарите с вода. За тези процедури се дават много средства, тъй като са свързани с енергодоставка. \r\nЩо се касае до длъжниците на водоснабдителното дружество, стана ясно, че в различните периоди от време броят им се мени. След въвеждане на дистанционни водомери е станало значително по-лесно засичането на консумираната вода в по-проблемните райони на града. \r\nЗабавени плащания имат и някои юридически лица. Инж. Валентин Вълканов уточни, че сред длъжниците на водоснабдителното дружество са някои варненски болници, а така също и завод „Черно море“. \r\nДесислава ВАСИЛЕВА", "date": "2019.10.10", "title": "Валентин Вълканов, ВиК – Варна: Повишаване цената на водата във Варна е възможно, ако бъде повишена цената на тока"}
{"url": "http://www.focus-news.net/news/2019/10/10/2707134/darzhaven-arhiv-blagoevgrad-razpolaga-s-2999-arhivni-fonda.html", "text": "Държавен архив – Благоевград разполага с 2999 архивни фонда, от които 2899 учрежденски и 100 лични. Това съобщиха за  Радио „Фокус“ – Пирин  от архива. Към 1 януари 2019 година общата фондова наличност на архива е възлизала на 1859.81 линейни метра. Общия брой архивни единици е 202 940, частични постъпления са 1948 и 2391 спомена. Застрахователният фонд се състои от 513 007 кадъра с негативи на микрофилмирани документи и 475 628 кадъра позитив. \r\nЛивия НИНОВА", "date": "2019.10.10", "title": "Държавен архив – Благоевград разполага с 2999 архивни фонда"}
{"url": "http://www.focus-news.net/news/2019/10/10/2707139/evrodeputatat-petar-vitanov-da-varnem-fokusa-ot-sigurnost-kam-integratsiya-na-zapadnite-balkani.html", "text": "„Ние като ЕП следва да бъдем последователни по отношение на подкрепата за европейската перспектива за Западните Балкани. Най-вече защото процесът на присъединяване е двигател за реформи и за постигане на стабилност в региона. Ето защо, приветствам препоръката на ЕК за започване на преговори с Република Северна Македония и с Република Албания“, заяви ръководителят на Делегацията на българските социалисти в ЕП Петър Витанов в Брюксел. Това съобщиха от  пресофиса на евродепутата .Той подчерта, че в последните няколко години фокусът на ЕС е изместен от интеграция в посока сигурност, което в голяма степен превърна Югоизточна Европа в арена на противоборства. „Така рискуваме да превърнем усилията ни в борба за Западните Балкани вместо в интеграция на Западните Балкани. Да се върнем на полето на интеграцията“, акцентира Витанов.Ръководителят на българските социалисти наблегна, че започването на преговорите не трябва да се разглежда като гаранция за членство, а като движеща сила за засилване върховенството на закона и поддържане на толерантни добросъседски отношения. „Напредъкът зависи както от индивидуалните усилия, така и от изпълнение на критериите за членство“, допълни Витанов.", "date": "2019.10.10", "title": "Евродепутатът Петър Витанов: Да върнем фокуса от сигурност към интеграция на Западните Балкани"}
{"url": "http://www.focus-news.net/news/2019/10/10/2707137/do-20-oktomvri-se-podavat-kandidaturite-za-chetvartite-godishni-nagradi-v-turizma-2019-godina.html", "text": "До 20 октомври се подават кандидатурите за четвъртите Годишни награди в туризма - 2019 година. Това съобщиха от пресцентъра на  Министерство на туризма . \r\nНадпреварата е в 16 категории - професионални, художествени и четири, предназначени за българските общини \r\nДо 20 октомври 2019 г. е срокът за кандидатстване за Годишните награди в туризма, за които през 2019 г. ще е четвърто издание. Документите за участие се подават онлайн на платформата www.tourismawards.bg. Там са описани подробно и всички условия, на които е необходимо да отговарят участниците.  \r\nИ тази година надпреварата се провежда в 16 категории, от които 6 професионални, 5 художествени и 4 специално предназначени за българските общини. Голямата награда в категория „Изборът на българите“ традиционно ще бъде определена сред всички туристически обекти, включени  в „100-те национални“ и „50-те малко познати места“.  \r\n„Обръщам се към всички, за които туризмът е кауза – представители на бранша, на малки и големи общини и населени места, които показаха сериозна мобилизация през трудната за сектора 2019 г. и с всекидневната си работа доказват, че можем да преодоляваме успешно предизвикателствата. Нека заедно и с участието на българските медии да откроим най-добрите практики в туризма през годината и да засвидетелстваме признанието, което заслужават“, коментира министър Николина Ангелкова.  \r\nВ художествените категории - за публикации на тема туризъм, всяка медия може да участва само с един материал или свой представител в една категория. При получаване на повече от едно предложение от дадена медия в една категория  ще бъде излъчен един участник спрямо критериите и методологията на конкурса.  \r\nМедиите - печатни, телевизии или радиа, които имат и онлайн сайтове, могат да участват и в категорията „Журналистически материал на тема туризъм в България в онлайн медия“ с материал, който е бил поместен на сайта, но той трябва да е различен от материала, с който кандидатстват за основната си категория.   \r\nПретендентите, които отговарят на критериите, ще бъдат обявени на сайта на наградите и за тях ще започне онлайн гласуването. Електронният вот ще определи носителите на награди във всяка категория. Всеки може да гласува онлайн за един участник в рамките на една категория (отчита се едно гласуване от всеки IP адрес), като може да се подкрепи кандидат от всяка категория.  \r\nЕкспертите ще следят внимателно да не се допуска манипулиране и нерегламентирано генериране на гласове. Тази година контролът ще бъде завишен, за да се минимизират възможности за промяна на електронния вот. Опити за намеса ще бъдат своевременно отчитани и ще повлияят негативно за класирането на съответния кандидат.  \r\nНаградите ще бъдат връчени на официална церемония в София на 16 декември 2019 г.", "date": "2019.10.10", "title": "До 20 октомври се подават кандидатурите за четвъртите Годишни награди в туризма - 2019 година"}
{"url": "http://www.focus-news.net/news/2019/10/10/2707138/mestni-izbori-2019-katya-valcheva-sekretar-na-obshtina-boynitsa-nay-malkata-sektsiya-e-v-selo-gradskovski-kolibi-kadeto-ima-samo-20-izbirateli.html", "text": "Секция с 20 избиратели е открита в село Градсковски колиби, община Бойница, съобщи за  Радио „Фокус“ – Видин  Катя Вълчева, секретар на Общината. Тя посочи, че това е най-малката секция в общината. „Жителите на съставните села в Бойнишка община няма да избират местен кмет, а ще гласуват само за кмет на общината“, обясни Катя Вълчева. Тя посочи, че избирателите в село Каниц са 4-5 души и ще гласуват в секцията в село Раброво, като за целта ще им бъде осигурен общински транспорт. „Шепикова махала административно се води към село Бориловец. От кметството ще осигурят кола за да докара двамата души, които са останали да живеят в махалата“, каза Вълчева. \r\nБойница е единствената община във Видинска област, в която само ПП ГЕРБ регистрира кандидат за кмет за местните избори. Три партии регистрираха кандидати за общински съветници за местния вот – ГЕРБ, БСП и ДПС. \r\nАнна ЛОЗАНОВА", "date": "2019.10.10", "title": "Местни избори 2019: Катя Вълчева, секретар на Община Бойница: Най-малката секция е в село Градсковски колиби, където има само 20 избиратели"}
{"url": "http://www.focus-news.net/news/2019/10/10/2707140/18-sastava-ot-tsyalata-strana-shte-meryat-sili-v-natsionalniya-festival-na-amatyorski-teatri-kamaka-v-gorna-oryahovitsa.html", "text": "Община Горна Оряховица, Народно читалище „Напредък 1869” и Младежки театър „Алтернатива” организират Национален фестивал на аматьорски театри „Камъка“. Събитието ще продължи от 10 до 13 октомври, а официалното му откриване е тази вечер в 19.00 ч. Това каза в интервю за  Радио „Фокус“-Велико Търново  секретарят на читалището Ваня Недева. Тя уточни, че целта на организаторите е таланти от цялата страна, запленени от магията на театралното изкуство, да покажат в една благородна конкуренция своите дарби и артистични способности. „Днес в 11.00 ч. стартирахме със спектакъла „Предложение“ от Антон П. Чехов на Младежки театър „Приятели“ при Младежки дом Пазарджик, с режисьор Александър Братоев. Те са участници от I възрастова група. В нашия театрален фестивал подадоха заявки много самодейни аматьорски театри от цялата страна. След селекция бяха одобрени 18 от тях и много се радваме, че в рамките на 4 дни, от днес до неделя, на сцената на читалището ще имаме възможност да гледаме много представления и спектакли на самодейни актьори“, каза Ваня Цветкова. \r\nСекретарят на читалището уточни, че почти всички състави са от различни градове-Пазарджик, Свищов, Белене, Сопот, Габрово, Велико Търново, Кортен, Килифарево, Лясковец, Дебелец и Шемшево, а районът на община Горна Оряховица е представен от състави от Правда, Драганово, Долна Оряховица, Козаревец и Първомайци. „От Велико Търново и от Килифарево имаме групи, които участват и в двете възрастови групи – I група под 18 г. и II-ра група над 18 г. Предвидили сме след всеки спектакъл да има 15-минутна среща с журито, където актьорите да чуят силните и слабите страни на спектакъла и играта. Вечерите в петък и събота ще има обмен на добри практики, където ще могат да се запознаят театралните колективи. Много се надяваме това първо издание да не е последно и да успяваме да реализираме и второ, и трето издание на този национален фестивал в нашето читалище“, отбеляза Ваня Недева. \r\nЖурито, което ще оценява участниците, включва хора, чиито творчески път е започнал на сцената на Горна Оряховица. Председател е Илия Георгиев, който е завършил актьорско майсторство в НАТФИЗ, участвал е в редица български филми, статист е в Пернишкия драматичен театър, в момента е актьор в театър „Искри и сезони“ и е председател на фондация „Достойни българи“. Останалите членове са Михаил Василев, завършил „Режисура“ в НАТФИЗ и 34 години работи като режисьор в Мексико и Валентин Минковски, завършил Музикалната академия в София в класа на проф. Йосифов, бил е 25 години солист в операта на МДТ „Константин Кисимов“ във Велико Търново и има 44-годишен стаж в областта на музикалното изкуство. \r\n„Нашият театрален фестивал е с първо издание и е посветен отново на многобройните прояви по повод 150 години Народно читалище „Напредък 1869”-Горна Оряховица. Награждаването на победителите ще се състои на 13 октомври от 19.00 ч. като сме подготвили много награди. Най-голямата награда - Grand prix, е за най-добър спектакъл, следва Първа, Втора и Трета награда за най-добра театрална трупа и в двете възрастови групи. Ще има и отличия за главна женска и мъжка роля, поддържаща женска и мъжка роля. Ще дадем и една Специална награда на организатора и инициатор на фестивала – Младежки театър „Алтернатива“ с неговия ръководител Симеон Христов. Всички наши участници ще получат грамота за участие и известния и традиционен за Горна Оряховица Горнооряховски суджук“, каза Ваня Недева. \r\nРени АТАНАСОВА", "date": "2019.10.10", "title": "18 състава от цялата страна ще мерят сили в Националния фестивал на аматьорски театри „Камъка“ в Горна Оряховица"}
{"url": "http://www.focus-news.net/news/2019/10/10/2707141/puskat-dvizhenieto-po-noviya-93-km-uchastak-ot-am-hemus-v-posoka-varna-mezhdu-yablanitsa-i-boaza.html", "text": "На 11 октомври, ще бъде пуснато движението по новия 9,3 км участък от АМ „Хемус“ между Ябланица и Боаза. Това съобщиха от пресцентъра на  Агенция \"Пътна Инфраструктура\" . Инспекция на трасето, непосредствено преди пускането на трафика, ще направят министърът на регионалното развитие и благоустройството Петя Аврамова, заместник-министър Николай Нанков и председателят на Управителния съвет на Агенция „Пътна инфраструктура“ Георги Терзийски. На нея е поканен да присъства и министър-председателят Бойко Борисов. В изграждането на отсечката са инвестирани 66 млн. лв. с ДДС и средствата са от държавния бюджет. Строителните работи стартираха в края на март 2018 г. и завършват близо 6 месеца предсрочно. Автомагистралният участък е с по две активни ленти и една аварийна лента във всяка посока на движение. Изградени са 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с първокласния път I-4 Коритна-Белокопитово се осъществява чрез етапна връзка при 87-ти километър, която е в близост до село Брестница. В отсечката между Ябланица и Боаза е най-големият армонасип, изграждан досега у нас - 45 метра общ насип, с височина от 25 м на армирания насип. Това е почти вертикална стена на откоса като в конструкцията й са вложени специални укрепителни мрежи и системи. Изпълнител на строително-монтажните работи е Консорциум „ХВП Ябланица“ ДЗЗД, с участници „Хидрострой“ АД, „Водстрой 98“ АД и „Пътстрой Бургас“ ЕООД. Договорът им е за 65 988 000 лв. с ДДС. Строителният надзор е осъществен от ДЗЗД „Консултанти Хемус 1 - 2016“, в което участват „ПИ ЕС Консулт” ЕООД, „Евроконсулт” АД и „Строл-1000” АД. Техният договор е за 715 078.92 лв. с ДДС.", "date": "2019.10.10", "title": "Пускат движението по новия 9,3 км участък от АМ „Хемус“ в посока Варна - между Ябланица и Боаза"}
{"url": "http://www.focus-news.net/news/2019/10/10/2707145/ministar-rosen-zhelyazkov.html", "text": "Анализът на въздействието на Пакета Мобилност I потвърди опасенията ни за негативен ефект върху транспортния сектор и екологията. Това заяви министърът на транспорта, информационните технологии и съобщенията Росен Желязков по време на представяне на пазарното изследване и оценката на въздействие на сегашния вариант на Пакета за Мобилност I върху българския международен товарен сухопътен транспорт, съобщиха от пресцентъра на  Министерство на транспорта, информационните технологии и съобщенията . \r\n„Разполагаме със сериозно пазарно проучване, възложено от транспортния бранш, което има по същество характер на оценка и по безспорен начин показва какви ще са последиците от прилагането на така разписаните текстове в Пакета за Мобилност I. Данните от анализа ще бъдат предоставени, както на нашите евродепутати, така и на различните формати в ЕК и по време на междуинституционалните разговори“, обяви министър Росен Желязков. По думите му данните показват сериозно разминаване между обявената и реално провежданата европейска политика, и какъв ще е крайният резултат от това. \r\n„От проучването е видно, че на годишна база само за гориво разходите ще нараснат с около 155 млн. евро, заради задължителното връщане на празни камиони до държавата на установяване. Това ще доведе до увеличаване на въглеродните емисии, а в същото време в ЕС се обсъжда намаляване на замърсяването. 50% празни курсове не са от полза нито за „социалните права на … камионите“, нито за екологията в Европа“, изтъкна още министър Желязков. Той бе категоричен, че единомислещите държави не бива да се разколебават в единността си като в момента се начертават допустимите и не допустимите подходи по Пакет за Мобилност I.  \r\n„И ние се изненадахме от обема на загубите, които ще претърпим от въвеждането на един не балансиран Пакет за Мобилност I. Ние не сме против Пакета, но не може да се предлагат подобни сериозни реформи без ЕС да направи оценка на въздействието, как тези нови предложения биха повлияли върху транспортния бизнес“, коментира Йордан Арабаджиев, от Съюза на международните превозвачи.  \r\nПроучването на въздействието на Пакета за Мобилност I е извършено от KPMG по поръчка на браншовите организации от международния автомобилен превоз на товари. От KPMG заявиха, че тяхното изследване показва, че компании, притежаващи 36% от камионите, или ще преустановят, или ще преместят бизнеса си, а близо 14 000 души, пряко ангажирани в товарните превози в ЕС, ще загубят работата си.", "date": "2019.10.10", "title": "Министър Росен Желязков: Пазарното проучване на въздействието на Пакета за Мобилност I потвърждава опасенията за негативен ефект върху бизнеса и екологията"}
{"url": "http://www.focus-news.net/news/2019/10/10/2707136/nezavisenmakedoniya-yohanes-han-e-uveren-che-balgariya-nyama-da-blokira-nachaloto-na-pregovorite-za-chlenstvo-na-severna-makedoniya-v-es.html", "text": "Европейският комисар по разширяването на Европейския съюз Йоханес Хан е \"уверен\", че България няма да блокира началото на преговорите за членството на Северна Македония в ЕС, но призова София да не използва процеса за присъединяването за решаване на двустранни проблеми, пише скопският вестник  ”Независен“ . \r\nКоментирайки позицията на България относно преговорите със Северна Македония и исканията, свързани с историята и езика, Хан отбеляза, че е \"много уверен, че това няма да доведе до вето\" и че има  „доверие\" на българския премиер Бойко Борисов, че това няма да се случи. \r\n„Това също е проблем, за който мога само да призова нашите страни членки да не използват процеса за двустранни въпроси. Ако това се случи, това няма да доведе до никъде“, заяви Хан. \r\nТой се възползва от възможността да призове държавите-членки на ЕС да опростят процеса по преговори за страните кандидатки.  \r\n \r\n : Теодор Пенев", "date": "2019.10.10", "title": "Независен“(Македония): Йоханес Хан е уверен, че България няма да блокира началото на преговорите за членство на Северна Македония в ЕС"}
{"url": "http://www.focus-news.net/news/2019/10/10/2707143/mestni-izbori-2019-petar-paunov-kandidat-za-kmet-na-obshtina-kyustendil-sred-prioritetite-sa-izgrazhdane-na-moderen-biznes-tsentar-i-nova-industrialna-zona-za-obshtinata.html", "text": "Сред приоритетите са изграждане на модерен бизнес център и нова индустриална зона за община Кюстендил. Това каза Петър Паунов, кандидат за кмет на Община Кюстендил от Местна коалиция „ГЕРБ, СДС, ВМРО-БНД, „Движение България на гражданите”, Земеделски народен съюз и „Обединени земеделци”, по време на пресконференция, предаде репортер на  Радио „Фокус” – Кюстендил . Според кандидатът за кмет Петър Паунов икономическото развитие на община Кюстендил преминава на по-висока скорост. „Като резултат от съвместната работа и взаимните усилия с нашите съграждани, вече посрещаме нови български и чуждестранни инвеститори от Германия, Швеция, Италия, Дания и други страни”, каза Петър Паунов. По думите му инвестиционната среда в Кюстендил към момента се възприема от бизнеса като изключително благоприятна. Оценени високо от инвеститорите са усилията, системно полагани по отношение на експедитивността в работата на администрацията, хомогенните действия и сътрудничество между бизнеса и образователните институции, равнопоставеността и прозрачността при кандидатстване и провеждане на процедурите. Висока оценка получава общината от инвеститорите и във връзка с категоричната липса на търпимост към всякакви престъпни деяния. Засиленият интерес на инвеститорите към Кюстендил и заявените от тях инвестиционни проекти предполагат и по-високата скорост на развитие на икономиката на общината.  \r\n„През последните години, благодарение на положителния микроклимат, осигурен от Община Кюстендил, бяха направени много инвестиции в развитието на различните сектори на съществуващия местен бизнес”, каза  Бойко Недялков, управител на „Торготерм“ АД и кандидат за общински съветник. Той подкрепи думите си с инвестиционния принос на неговото дружество в икономиката на община Кюстендил. През последните години Бойко Недялков е инвестирал 4,5 милиона евро в „Торготерм“ АД, в резултат на което са разкрити нови 50 работни места и е увеличен обемът на работа с 50-60 процента. Бойко Недялков посочи за пример и „АБ-Терм“ ООД, както и всичките си колеги от различните сектори на промишлеността, които са направили значителни инвестиции в модернизиране на производството си и съответно са разкрили нови работни места. Според Бойко Недялков, без сериозна финансова подкрепа в образованието, е невъзможно да съществува развита икономика. Като положителен пример той посочи стартиращото дуално обучение в ПГ „Джон Атанасов“, доказало се като изключително успешно в страни като Австрия, Германия и Швейцария. Допълнително трябва да се инвестира и в езиковото и математическо образование, като бизнесменът сподели, че дори за наетите служители в складовите помещения на предприятията, е необходима компютърна грамотност.  \r\n„За развитието на просперираща икономика на първо място е човешкият фактор. Затова изключително важни са инвестициите в човешкия капитал, както и създаването на благоприятни условия за привличането на нови кадри – образовани и обучени хора”, каза Иван Коларов, финансист и кандидат за общински съветник от листата на Местна коалиция ГЕРБ (ПП ГЕРБ, ПП СДС, ПП ВМРО-БНД, ДБГ, ЗНС, ПП „Обединени земеделци“). По думите му затова, с безрезервната подкрепа на държавата, Община Кюстендил планира да изгради по протежението на Коридор №8, нова индустриална зона – в землището на село Вратца, на имот от 189 декара - бившето военно стрелбище. Според Иван Коларов, държавата е поела ангажимента за изграждане на цялата съпътстваща инфраструктура – ток, вода, газификация и други, което категорично ще доведе до привличане на десетки нови инвеститори. Модерен Бизнес център със споделено офис пространство в областта на IT сектора, финансовите технологии, дигитални изкуства, компютърната анимация и други интерактивни дейности, планира да реализира Община Кюстендил върху предвиденото за цялостно обновяване „Колушко дере“ – в имота, който се намира между Храм „Св. вмчк. Мина“ и двора на ЕГ „Д-р Петър Берон“. Бизнес центърът е предвиден да бъде разгъната застроена площ 4 500 – 7 000 квадратни метра и създава възможност за разкриване на от 250 до 500 работни места. Проектното предложение предвижда подобряване, развиване и надграждане на съществуващата зелена система в района. Освен високотехнологичните офис пространства, в съоръжението се предвижда да има екологична зона за хранене, спорт и свободно време и необходимият брой паркоместа за велосипеди, мотопеди и автомобили.  \r\n„Висок технологичен облик на по-висока скорост за кюстендилската икономика е водещ приоритет за Местна коалиция ГЕРБ (ПП ГЕРБ, ПП СДС, ПП ВМРО-БНД, ДБГ, ЗНС, ПП „Обединени земеделци”)“, заяви в заключение кандидатът за кмет и водач на листата Петър Паунов. \r\nВенцеслав ИЛЧЕВ", "date": "2019.10.10", "title": "Местни избори 2019: Петър Паунов, кандидат за кмет на Община Кюстендил: Сред приоритетите са изграждане на модерен бизнес център и нова индустриална зона за общината"}
{"url": "http://www.focus-news.net/news/2019/10/10/2707150/aktsenti-v-sutreshniya-blok-dobro-utro-balgariya-po-radio-fokus-na-11-oktomvri.html", "text": "С препоръки за природолечение в сезона на грипа в сутрешния блок  „Добро утро, България“  на   Радио „Фокус“  очаквайте проф. Йонко Мермерски, специалист в областта на природната медицина и бивш преподавател в Джорджтаунския университет. Две седмици преди изборите, активна или пасивна е кампания, какви канали на комуникация използват кандидатите. По тези и други въпроси ще разговаряме с политолога Първан Симеонов. Заявява ли българските интереси Декларацията за Северна Македония и Албания? Ще бъдат ли гарантирани те или това е поредният документ, темата ще коментираме с Андрей Ковачев, евродепутат от Европейската народна партия. По повод 110 години от пускането в експлоатация на железопътната линия Радомир – Кюстендил по маршрута София-Кюстендил и обратно ще пътува атракционен влак с парен локомотив и вагон от царската композиция „Корона експрес”. Колегата от Радио „Фокус” – Кюстендил Венцеслав Илчев работи по темата. На 17 октомври в Благоевград, когато градът е обявен за посланик на българската музика, ще се състои концерт, част от първото самостоятелно турне на певицата Михаела Филева. Какви са нейните очаквания ще разберем от интервюто на Ливия Нинова от Радио „Фокус“ – Пирин. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.10.10", "title": "Акценти в сутрешния блок „Добро утро, България“ по Радио „Фокус“ на 11 октомври"}
{"url": "http://www.focus-news.net/news/2019/10/10/2707146/intenziven-e-trafikat-glavnite-patishta-v-oblast-pazardzhik.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град в посока Пловдив и на главния път Пазарджик-Белово в района на ханче Септември са разположени полицейски патрули. Много от автомобилите се отклоняват към дефилето Варвара-Велинград. На входа на дефилето е позиционирана друга полицейска кола. Следи се за спазване на ограниченията на скоростта. \r\nВаня НИКОЛОВА", "date": "2019.10.10", "title": "Интензивен е трафикът главните пътища в област Пазарджик"}
{"url": "http://www.focus-news.net/news/2019/10/10/2707148/intenziven-e-trafikat-po-osnovnite-patni-arterii-v-blagoevgradska-oblast.html", "text": "Интензивен е трафикът по основните пътни артерии в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. През деня не са регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа. В региона не се извършват ремонтни или друг вид дейности по пътищата, поради което няма ограничения за леките и товарни автомобили. Стационарни камери са разположени в района на Монца и в град Кресна. Движението по автомагистрала „Струма“, главен път Е-79 и второкласен път 19 Симитли – Гоце Делчев се извършва с обичайните темпове за делничен ден. \r\nНатоварен е трафикът в централна градска част в областния център, като на места се образуват колони от автомобили. До този момент няма регистрирани катастрофи в Благоевград. Задръствания се образуват по пътя в района на жп гарата и автогарата в посока първи корпус на Югозападен университет „Неофит Рилски“ и на кръговото кръстовище при „Зърнени храни“. Натоварен е трафикът и по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градският транспорт се движи без отклонения от редовния си маршрут и по график. Ремонтни дейности се извършват по улица „Славянска“. \r\nЛивия НИНОВА", "date": "2019.10.10", "title": "Интензивен е трафикът по основните пътни артерии в Благоевградска област"}
{"url": "http://www.focus-news.net/news/2019/10/10/2707142/afp-donald-tramp-zayavi-che-shte-se-sreshtne-s-kitayski-predstaviteli-za-targovskite-pregovori.html", "text": "Президентът на САЩ Доналд Тръмп обяви, че ще се срещне с китайския представител за преговоритe с Пекин в опит да бъде разрешен конфликтът между двете страни в ескалиращата „търговска война“, предава  AFP \r\n“Голям ден за преговори с Китай. Те искат да постигнат сделка, но дали аз искам?“, написа Тръмп в „Туитър“. \r\n„Срещам се с вицепремиера  утре (11 октомври) в Белият дом“, добави Тръмп, като имаше предвид вицепремиера на Китай Лиу Хе, който по-рано пристигна във Вашингтон, преди предстоящите търговски преговори.  \r\n \r\n : Теодор Пенев", "date": "2019.10.10", "title": "AFP: Доналд Тръмп заяви, че ще се срещне с китайски представители за търговските преговори"}
{"url": "http://www.focus-news.net/news/2019/10/10/2707149/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.10", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/10/2707151/doncho-barbalov-zam-kmet-na-sofiya-imame-vsichki-predpostavki-da-sme-na-edno-ot-parvite-mesta-po-proizvodstvo-na-novi-ekologichni-vozila.html", "text": "България е добре позиционирана за привличане на сериозен инвеститор – производител на високотехнологични превозни средства. Това каза за предаването  „Екологичен резонанс“  на  Радио „Фокус“  зам.-кметът на София по транспорт Дончо Барбалов в отговор на въпрос във връзка с привличане на производители на електровозила. „Мисля, че България, в частност София, има много добра перспектива и за привличане на такъв сериозен инвеститор. Беше разглеждана площадката на „Кремиковци“ – изключително голяма индустриална зона, която е на разположение, с добра транспортна и логистична връзка. София от своя страна предполага и предоставя обучени кадри, които могат да работят този вид производство. Имаме всички предпоставки да сме на едно от първите места, когато се търсят места за изработване, за производство на нови екологични возила“, коментира Барбалов. \r\n \r\nЙоланда ПЕЛОВА", "date": "2019.10.10", "title": "Дончо Барбалов, зам.-кмет на София: Имаме всички предпоставки да сме на едно от първите места по производство на нови екологични возила"}
{"url": "http://www.focus-news.net/news/2019/10/10/2707144/makron-brekzit-e-britanska-vatreshna-kriza-i-tyahna-otgovornost.html", "text": "Френският президент Еманюел Макрон предупреди, че Брекзит е „британска вътрешна криза“ и че Лондон трябва да поеме отговорност за това как ще напусне Европейския съюз, предава  AFP . \r\n„Брекзит е британска вътрешна криза, не европейска“, заяви държавният глава, като добави, че е важно как ще бъдат финализирани преговорите и да се види дали ще бъде постигнато приемливо споразумение, което да е взаимноизгодно.  \r\nТой добави, че „в края на краищата това е отговорност на Великобритания“, дали ще напусне ЕС със или без сделка или дори дали ще прекъсне изобщо процеса по Брекзит.  \r\n \r\n : Теодор Пенев", "date": "2019.10.10", "title": "Макрон: Брекзит е британска вътрешна криза и тяхна отговорност"}
{"url": "http://www.focus-news.net/news/2019/10/10/2707157/aktyor-i-kukla-predstavyat-obraza-na-bay-ganyo-v-spektakala-aleko-smyah-nad-mrachni-stranitsi-na-dkt-vasil-drumev-shumen.html", "text": "Актьор и кукла представят образа на Бай Ганьо в спектакъла „Алеко. Смях над мрачни страници” на Драматично-куклен театър (ДКТ) „Васил Друмев“ в Шумен, предаде репортер на  Радио „Фокус“-Шумен . Най-новото заглавие в афиша на шуменския театър беше представено на пресконференция с участието на актьорския екип и режисьорите Максима Боева и Любомир Колаксъзов. Представлението е  забавно, пъргаво, ярко и експресивно в голямата си част, посочи Максима Боева. „Постарахме се да направим един забавен спектакъл. Това все пак е Алеко Константинов, подхождаме с чувство за хумор, но не бива да забравяме, че „Бай Ганьо“ е смешна, но не весела книга.  И ние разглеждаме кога смехът секва, колко врeме бай Ганьо е забавен и къде нещата започват да стават особени“, обясни Максима Боева. Преди да си отиде, авторът на „Бай Ганьо” прави последна равносметка. Вглежда се в своето най-любимо творение, вглежда се и в своя отминал живот и се опитва сам на себе си да отговори на въпроса: “Защо това се е случило с мене?”.  \r\n„Документалното и художественото Все смесват в това разглеждане на живота – откъде тръгнах, защо го написах, какво ме направи известен, как си отидох. Човек се вглежда в един отминал живот, иска не само да разкаже, но  и някак си да открие тайната на живота“, заяви Максима Боева.  Куклата е озвучена от двама актьори, в ролята на Алеко също влизат двама души - Димитър Димитров на премиерата и Ростислав Дамянов в следващия спектакъл. Любомир Колаксъзов обясни защо са избрали кукла и актьор в ролята на Ганьо и защо образът му се променя в хода на пиесата. „Искахме да излезем от клишето и познатия образ на Бай Ганьо, защото той е не просто човек, над който сме свикнали да се смеем - как се храни, как ухажва жените или как се държи в политиката. Той е нещо много по-голямо и този образ не може да бъде направен само от актьор. Трябва да бъде преувеличен и образът расте в спектакъла, променя се визуално и като глас“, каза Колаксъзов. Той посочи, че пиесата използва средства на кукления, драматичния, пластическия, документалния театър, а сатиричният език и иронията в стилистиката на Алеко Константинов са провокирали и включването на елементи на клоунадата - актьорите да бъдат гримирани, стилизирани, създавайки групов образ.  Стефания Георгиева, която отговаря за пластиката в спектакъла посочи, че  той впечатлява с комбинацията между визуално, пластично, драматично и музикално изкуство.  \r\n„Това, което правим е да търсим пластически картини от телата на актьорите, които се свързват с куклата, със сценичното пространство, свързват се едни с други“, обясни тя. Работата по подбора на текстовете е запчнал преди година. „Това не е представление, направено за 10 дни. В съвременния български театър, във времето, в което живеем - бързо консумираме и правим спектакли набързо, е много рядко театър да си позволи да прави лаборатория и да има толкова много време за изследване на един текст и превръщането му в спектакъл“, посочи Любомир Колаксъзов. „Тук имахме условията да не направим един спектакъл набързо, леко естрадничко, за бърза употреба. Имахме време да направим нещо, което да бъде стойностно. За това е нужно време и подкрепа. Малко са театрите в България, които предоставят такива условия, особено на млади творци“, каза и Максима Боева. Актьорският екип е в състав Валентин Ченков, Веселин Бърборков, Джанер Якуб, Ивана Бобойчева, Светлин Иванов и гост-актьорите Димитър Димитров Живко Гущеров и Ростислав Дамянов. Сценографията, куклите и костюмите са на Борис Далчев. Композитор е Милен Апостолов. Консултант е Ина Божидарова. Проектът се финансира от Общински фонд „Култура” на Община Шумен. Премиерата е от 19.00 часа на 14 октомври. \r\nИвелина ИВАНОВА", "date": "2019.10.10", "title": "Актьор и кукла представят образа на Бай Ганьо в спектакъла „Алеко. Смях над мрачни страници” на ДКТ „Васил Друмев“-Шумен"}
{"url": "http://www.focus-news.net/news/2019/10/10/2707152/registrite-za-grazhdanskoto-sastoyanie-na-naselenieto-na-velikotarnovska-oblast-za-perioda-1893-1910-godina-sa-sred-nay-tarsenite-dokumenti-v-darzhavniya-arhiv.html", "text": "Регистрите за гражданското състояние на населението на областта за периода 1893-1910 година са сред най-търсените документи в Държавния архив във Велико Търново. Това съобщи за  Радио „Фокус“ – Велико Търново  началникът на архива Боряна Маринова. Тя припомни, че местната структура в продължение на 67 години издирва, обработва, съхранява и предоставя за използване документалното богатство на целия регион.  \r\n„В нашите хранилища се съхраняват стотици фондове на държавни административни органи, промишлени предприятия, банки, обществени и политически организации, културни институти и други. Архивът ни предоставя необходимите извори на изследователи, краеведи, студенти и на всички читатели, които проявяват интерес към миналото и своя род. При нас се съхраняват регистрите по гражданско състояние на голяма част от населените места във Великотърновска област за периода 1893-1910 г. и те са едни от най-често заявяваните и използвани от читателите. Потребителското търсене може да бъде задоволено с уникални и ценни документи от периода на Възраждането и до наши дни“, допълни Маринова. Тя поясни, че читалнята на Държавен архив – Велико Търново, научно-справочният апарат и архивните документи са достъпни за всички потребители на архивна информация.  \r\nДигитализирани са голяма част от обектите. Процесът продължава и към днешна дата като се набляга на темите „Особено ценни и уникални“, „Фотоархив“, „Артархив“, Градски общински управления и др., които са с публичен достъп и могат да се ползват от потребителите на архивна информация в Информационната система на държавните архиви. \r\nЛуиза ТРАНЧЕВА", "date": "2019.10.10", "title": "Регистрите за гражданското състояние на населението на Великотърновска област за периода 1893-1910 година са сред най-търсените документи в Държавния архив"}
{"url": "http://www.focus-news.net/news/2019/10/10/2707155/pregled-na-mezhdunarodnite-novini-do-1800-chasa-agentsiya-fokus.html", "text": "Франция информира страните от ЕС, че е против започването на преговори със Северна Македония и Албания за присъединяване към Европейския съюз, предава  TACC . \r\n\"Преговорите не могат да започнат през октомври 2019 г. Ще трябва да преразгледаме ситуацията през 2020 г.\", заяви френски висш държавен служител.  \r\nРешението за започване на преговори трябва да бъде взето от министрите на всички 28 държави от ЕС на заседанието на Европейския съвет в Люксембург на 15 октомври, като е необходимо то да бъде одобрено от всички тях. \r\nВ момента страните от Западните Балкани и Турция са кандидати за присъединяване към ЕС, като процесът по присъединяването на Анкара е замразен на този етап, заради нерешения конфликт в Кипър и общото несъгласие на европейските страни за присъединяването й към Общността. \r\n*** \r\n \r\n  Израел остро осъди турската военна операция в Северна Сирия, насочена срещу контролираните от кюрдите територии в страната и предупреди Анкара да не извършва „етническо прочистване“ срещу кюрдския народ, заяви премиерът Бенямин Нетаняху, предава  AFP . \r\n„Израел остро осъжда турската инвазия срещу кюрдските региони в Сирия и предупреждава срещу етническото прочистване на кюрдите от Турция и нейните (съюзници)“, се казва в изявлението на премиера.  \r\n„Израел е подготвен да предложи хуманитарна помощ на галантният кюрдски народ“, добави още Нетаняху.  \r\n*** \r\n \r\n  Турският президент Реджеп Тайип Ердоган гарантира, че терористичната групировка „Ислямска Държава“ няма да присъства в Северна Сирия, след като приключи военната операция в региона, насочена срещу кюрдските формирувания, предава  Reuters . \r\nВ реч пред депутати от собствената си „Партия на справедливостта и развитието“, турският лидер заяви, че затворниците, членове на „Ислямска държава“, които се намират в самоделни затвори, поддържани от кюрдите, ще бъдат държани под надзор. \r\nТой добави, че тези от тях, които бъдат приети от страните, чиито граждани са, ще бъдат върнати по родните им места.  \r\n*** \r\n \r\n  Кипърският президент Никос Анастасиадес описа турската военна офанзива в Сирия като „незаконна и своеволна“, пише електронното издание на гръцкия вестник  Kathimerini . \r\nСпоред кипърски медии, Анастасиадес е заявил, че кампанията, наречена от турската страна операция „Извор на мира“ е \"просто още един незаконен акт, своеволна стъпка, обслужваща турските интереси“.  \r\n„Това е просто още един неприемлив и своеволен акт на Турция, който е осъден поне от нас (…), от Европейския съюз и не вярвам да е оправдан по какъвто и да е начин“, заяви Анастасиадес пред кипърските медии.  \r\nТурският  президент Реджеп Тайип Ердоган заяви по-рано, че операцията е насочена срещу заплахите от страна на сирийските кюрди, членове на „Отрядите за народна самоотбрана“ (ОНС) и „Ислямска държава“ и ще спомогне за бързото завръщане на сирийските бежанци по родните им места, след като бъде формирана „зона за сигурност“ в Сирия.  \r\nВ отговор външното министерство на Република Кипър заяви в свое изявление, че турската офанзива е грубо нарушение на международното право. Той добави, че военната операция ще попречи на политическия процес по решаването на сирийския конфликт.  \r\n„Турската военна операция ще предизвика широка хуманитарна трагедия и ще увеличи потока на бежанци“, се казва в изявлението на кипърското министерство.  \r\n \r\n Кюрдите протестират в Никозия . \r\n \r\nПо-рано пред външното министерство в Никозия се събраха стотици кюрди, жители на Република Кипър, в демонстрация срещу турските действия в Сирия.  \r\nТълпата скандираше срещу Турция и нейната военна интервенция в Сирия, докато организаторите на протеста бяха готови да представят и писма с изявленията на демонстрантите на руските и американските представители в столицата.  \r\n*** \r\n \r\n  Страните на ЕС трябва да отзоват посланиците си от Турция, заяви представителят на „Сирийските демократични сили“ Илхам Ахмед пред Европейския парламент, предава  РИА Новости . \r\n„Молим държавите от ЕС и световната общност да изтеглят своите посланици от Анкара\", заяви Ахмед пред репортери, докато беше в Европейския парламент. \r\nНа 9 октомври турският президент Реджеп Тауйип Ердоган обяви началото на операция „Източник на мира“ в Северна Сирия, която според Анкара е насочена срещу „Работническата партия на Кюрдистан“ (ПКК) и терористичната групировка „ Ислямска държава“. \r\nСъщата ден турската авиация удари град Рас ал Айн в сирийската провинция Хашек. \r\nДруг сирийски град на границата с Турция, Тел Абияд също беше подложен на въздушни удари. По-късно беше обявено началото на наземната операция. Според последната информация от турското министерство на отбраната, след началото на операцията „Източник на мира“ са били атакувани общо 181 цели на кюрдските сили в Северна Сирия. Според сирийската държавна телевизия в резултат на турския обстрел по граничните градове са убити осем цивилни, а 20 други са ранени. \r\n*** \r\n \r\n  Генералният секретар на НАТО Йенс Столтенберг ще посети Турция на 11 октомври и ще проведе срещи с президента на страната Реджеп Тайип Ердоган и външния министър Мевлют Чавушоглу, предава  Anadolu Agency . \r\nПо време на визитата си Столтенберг ще обсъди с Ердоган и Чавушоглу мненията на страните по различни въпроси, засягащи НАТО и неговите приоритети и цели, според информация на турското външно министерство.  \r\nВизитата на Столтенберг е била насрочена преди започването на военната операция на Турция в Северна Сирия, насочена срещу кюрдските формирования, обявени от Анкара за терористични организации „Кюрдска работническа партия“ (ПКК) и „Отряди за народна самоотбрана“ (ОНС).  \r\nОперацията започна по-рано и според правителството на Турция се провежда, за да запази териториалната цялост на Сирия, да унищожи „терористичния коридор“ в страната и да позволи на сирийските бежанци, подслонени от Анкара да се завърнат по родните си места.  \r\n*** \r\n \r\n  Румънският парламент успешно гласува вот на недоверие срещу социалдемократическото правителство на страната, водено от министър-председателя Виорика Данчила, предава  TACC . \r\nОбщо 238 депутати и сенатори се изказаха в подкрепа за оставката на кабинета на съвместно заседание на двете камари на парламента в Букурещ, като заседанието беше излъчено на живо от основните румънски телевизионни канали. За да се освободи правителството, бяха необходими минимум 233 гласа. \r\nПо този начин опозиционните партии ще трябва да сформират нов кабинет, начело с премиер, който ще бъде назначен от президента Клаус Йоханис. \r\n*** \r\n \r\n  Държавният глава на Турция Реджеп Тайип Ердоган предупреди Европейския съюз, че ще позволи на милиони бежанци да се отправят към страните му, ако продължава да критикува военната офанзива на Анкара в Сирия, предава  AFP . \r\n„Здравейте, ЕС, събудете се. Казвам го отново: ако се опитате да представите нашата операция там като нашествие, задачата ни ще е проста: ще отворим вратите и ще изпратим 3,6 милиона мигранти към вас\", увери Ердоган в реч пред парламента в Анкара. \r\nСлед няколко дни на напрегнато очакване и различни спекулации, в сряда държавният глава на Турция обяви началото на нова, трета по ред операция на Анкара в Северна Сирия под името „Извор на мира“. \r\n„Турските въоръжени сили, заедно със „Сирийската национална армия\"(СНА), започнаха операция „Извор на мира“ срещу „Работническата партия на Кюрдистан“ (ПКК), „Отрядите за народна самоотбрана“ (ОНС) и „Ислямска държава\", обяви Ердоган. Съгласно думите му, целта на новата операция на турските въоръжени сили е „унищожаване на терористичния коридор, който те се опитаха да създадат по границата на републиката, както и постигане на мир и стабилност в региона\". Операцията започна с удари на турските военновъздушни сили по позициите на кюрдските формирования, след което бе даден старт на наземната операция.  \r\nТурция вече проведе две военни операции в Сирия: „Щита на Ефрат“ и „Маслинова клонка“. Правителството на Ердоган предупреди по-рано, че може да започне нова военна интервенция в Северна Сирия, след като американските войски по-рано обявиха изтеглянето си от региона. Международната общност посрещна новината критично. Европейският съюз призова Турция незабавно да преустанови действията си. Отвъд океана президентът на САЩ Доналд Тръмп определи операцията като „лоша идея“, а държавният секретар Майк Помпео увери, че с решението си за изтегляне на американските войници Вашингтон не е дал „зелена светлина“ за военна намеса на Турция. Иран и Саудитска Арабия също осъдиха операцията на Анкара. \r\n*** \r\n \r\n  Премиерите на Албания и Северна Македония Еди Рама и Зоран Заев, както и сръбският президент Александър Вучич обсъдиха сключването на споразумение между трите държави за свободен приток на капитали, стоки, услуги и хора, предава скопската телевизия  „ТВ 21“ . \r\n„Документът, който ще видите, се основава на свободата на движение на капитали, стоки, услуги и хора, защото смятам, че хората в нашите страни заслужават по-добър живот и по-малко безработица\", подчерта държавният глава на Сърбия Александър Вучич. \r\nИ Рама, и Заев изразиха удовлетворение от споразумението, което се очаква да влезе в сила през 2021 година. \r\n*** \r\n \r\n  Украинският президент Владимир Зеленски обяви, че не е бил изнудван по време на телефонния разговор между него и американския му колега Доналд Тръмп, пише вашингтонското издание  The Washington Examiner . \r\nДокато Демократичната партия в САЩ се опитва да предизвика импийчмънта на президента Тръмп,  заради разговора му с украинския му колега, Зеленски се опита да разчисти сметките. Той потвърди, че действително е разговарял с Тръмп на 25 юли и че стенограмата, която беше публикувана по-рано е била точна. Зеленски обаче отхвърли твърденията на опозицията, както и на техният свидетел от Белия дом, че е бил изнудван. Според свидетелството това се е случило, след като американският лидер се е опитал да накара Зеленски да разследва сина на бившия вицепрезидент Джо Байдън, в замяна на което Киев е щял да получи финансова помощ.  \r\n„Нямаше изнудване. Те ни отказаха тези пари и никой не ни е питал за нищо“, заяви Зеленски.  \r\nТой потвърди, че 400 млн. долара американска военна помощ е била спряна, заради притеснения за корупция, но отрече, че това е било част от изнудване или опит за влияние от страна на Тръмп. Тази парична помощ по-късно беше отпусната на Украйна.  \r\n„За да изпълни дълга си към американския народ, конституцията, изпълнителната власт и всички бъдещи служители в президентството, президентът Тръмп и неговата администрация, не могат да участват във вашето противоконституционно разследване при тези обстоятелства“, се казва в писмо от Белия дом, насочено към говорителя на парламента на САЩ Нанси Пелоси, във връзка със разследванията за импийчмънта на президента.  \r\n*** \r\n \r\n  Европейският комисар по разширяването на Европейския съюз Йоханес Хан е \"уверен\", че България няма да блокира началото на преговорите за членството на Северна Македония в ЕС, но призова София да не използва процеса за присъединяването за решаване на двустранни проблеми, пише скопският вестник  ”Независен“ . \r\nКоментирайки позицията на България относно преговорите със Северна Македония и исканията, свързани с историята и езика, Хан отбеляза, че е \"много уверен, че това няма да доведе до вето\" и че има  „доверие\" на българския премиер Бойко Борисов, че това няма да се случи. \r\n„Това също е проблем, за който мога само да призова нашите страни членки да не използват процеса за двустранни въпроси. Ако това се случи, това няма да доведе до никъде“, заяви Хан. \r\nТой се възползва от възможността да призове държавите-членки на ЕС да опростят процеса по преговори за страните кандидатки.  \r\n*** \r\n \r\n  Френското президентство осъди отхвърлянето на кандидата на Париж за еврокомисар Силви Гулар от членовете на Европейския парламент, като нарече този ход „политическа игра“, предава  AFP . \r\nОт президентството на Еманюел Макрон заявиха, че вотът срещу Гулар „оказва влияние на цялата Европейска Комисия (ЕК)“ и че държавният глава ще обсъди проблема със следващия ръководител на ЕК Урсула фон дер Лайен.  \r\n*** \r\n \r\n  Ръководителят на косовското двожение „Самоопределение“ Албин Курти, който спечели изборите в страната, заяви след срещата си с председателя на „Демократичната лига на Косово“ (ДЛК) Иса Мустафа и кандидата им за премиер Вьоса Османи, че са се съгласили да намалят броя на министрите и техните заместници, когато формират ново правителство, предава  “Радио и телевизия на Косово“ . \r\nКурти заяви след срещата, че също са се споразумели за квота, която ще изисква поне 30% участие на жени в новия кабинет.  \r\nТой добави, че не се е дискутирало разпределението на държавните постове в новото правителство и подчерта, че то ще бъде прозрачно и няма да се опитва да прави политически договорки.  \r\nОсвен това според Курти новият кабинет ще има максимум 12 министри и той няма да има нужда от услугите на „Сръбска листа“, за да формира правителство.  \r\n„Косово, разбира се, изгуби много време и гражданските очаквания са много високи. Затова започнахме дискусии без да губим време, базирани на общата идея от ефективно правителство и възможно най-силна държава. Искаме да посрещнем нуждите на хората и да ориентираме страната към развитие и демокрация“, заяви още Курти.  \r\n„Нашите екипи ще се срещнат, за да хармонизират нашите програми и проекти. Ще дискутираме как да намалим и споделим отговорностите в управляващия кабинет. В първият момент, в който имаме конкретен резултат, ще ви информираме за имената на лицата от новото правителство“, добави още лидерът на „Самоопределение“.", "date": "2019.10.10", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/10/2707154/vladimir-vladimirov-darzhaven-arhiv-varna-arhivat-izpitva-ogromna-nuzhda-ot-nova-sgrada-ili-pomeshteniya-za-arhivohranilishte.html", "text": "Държавният архив във Варна изпитва огромна нужда от нова сграда или помещения за архивохранилище. Това коментира в интервю за  Радио „Фокус“ – Варна  началникът на архива Владимир Владимиров. По думите му в момента половината документи не са в хранилище, което отговаря на условията. „Това го знаят и нашите ръководители от Държавна агенция „Архиви“. Много е трудно да се разреши проблем. Не става въпрос просто да се даде терен или някаква сграда. Тя трябва да отговаря на условия. Но е хубаво да се знае за това, че имаме нужда от такова нещо“, обясни началникът на Архива във Варна. Според него мястото, на което се намира сградата на институцията наистина е исторически свързано с историята на града и на страната, но когато става въпрос за архивохранилище, то трябва да отговаря на определени условия. „Ние в тази сграда нямаме физическата възможност да наредим тези огромни масиви документи, с които разполагаме“, обясни Владимир Владимиров. \r\nТой съобщи също, че над 130 души са посетили читалнята на Държавния архив във Варна през първите шест медеца на тази година, като те са реализирали общо над 400 посещения. По думи на Владимиров сред тях има както краеведи, така и историци, археолози, лекари, музиканти, които се интересуват по техните специалности. Той отбеляза, че има и хора, които посещават Държавния архив в търсене на информация по имуществени въпроси. „Ние съхраняваме всякакви документи за история на града и областта. Имаме документи на политически партии, на зъболекари, на спортисти, на музиканти. Във всяко едно отношение се стремим да запазим историята. Разбираемо е, че в град като Варна има всякакъв интерес. За мен най-радостно е, че идват страшно много млади хора, дори ученици, които все повече и повече чуват за Държавния архив, докосват се до историята на този град“, обясни още Владимир Владимиров. \r\nДиана СТОЕВА", "date": "2019.10.10", "title": "Владимир Владимиров, Държавен архив – Варна: Архивът изпитва огромна нужда от нова сграда или помещения за архивохранилище"}
{"url": "http://www.focus-news.net/news/2019/10/10/2707147/the-times-of-israel-sled-kato-sasht-se-iztegliha-ot-siriya-netanyahu-podcherta-che-izrael-mozhe-da-se-zashtitava-i-sam.html", "text": "Премиерът на Израел Бенямин Нетаняху обяви, че Тел Авив може да се защитава и сам, след като САЩ започнаха да се изтеглят от граничните региони на Северна Сирия, пише вестник  The Times of Israel . \r\n„Както през 1973 г., днес ние също оценяваме важната подкрепа от страна на САЩ. В същото време винаги помнете и прилагайте базовото правило, което ни води: Израел ще се защити съвсем сам срещу всяка заплаха“, заяви Нетаняху на церемония в Ерусалим, възпоминание на жертвите от войната от 1973 г.  \r\nПремиерът избегна да спомене директно решението на САЩ да се изтегли от Сирия, като вместо това се фокусира на „текущият източник на агресия в Близкия изток – иранският режим“.  \r\nТой обвини Техеран в опити да въздейства на страните в региона, като отбеляза свалянето на американски дрон и ударите срещу саудитските петролни рафинерии.  \r\n„Иран заплашва да ни изтрие от картата. Всеки път (режимът) се опитва да ни атакува, затова трябва да стоим готови да се защитим от всяка заплаха“, добави премиерът.  \r\nМакар да не споменаха директно президента на САЩ Доналд Тръмп, някои десни депутати в парламента в Тел Авив критикуваха решението му да изтегли американските войски и да „изостави“ кюрдските граждани и военни сили в Северна Сирия.  \r\nПо-рано израелският депутат Айлет Шакед отново призова за запазване на кюрдската държавност, като призова западните страни да подкрепят кюрдите, след като Турция започна военна кампания срещу тях.  \r\n„Нашата национална памет изисква от нас да се противопоставим срещу насилието срещу друга нация. Като това турско насилие, насочено срещу кюрдския народ в Северна Сирия“, заяви бившият министър на правосъдието Шакед във „Фейсбук“.  \r\n„Казвал съм го и преди – това е в интерес и на Израел и на САЩ, за сигурността и стабилността на целия регион, да бъде създадена кюрдска държава“, написа още тя.  \r\n„Кюрдите са най-голямата нация в света без държава, с популация от около 35 млн. души. Те са древен народ, който споделя специална историческа връзка с израилтяните“, продължи Шакед.  \r\nТя подкрепя идеята за независимост и кюрдска държава още от 2016 г., когато беше министър на правосъдието. Нейното мнение споделят и няколко други депутати в израелския парламент, членове на различни партии. Премиерът Нетаняху от своя страна през 2014 г. изрази своята подкрепа за независим Кюрдистан, като обяви, че кюрдите са „достойни за собствена политическа независимост“. \r\nПо-рано Турция започна широка военна операция срещу контролираните от кюрдските формирования в Северна Сирия, която започна с интензивни бомбардировки, които отвориха пътя и за наземна операция, възможна заради изтеглянето на американските войски от региона.  \r\nТурският президент Реджеп Тайип Ердоган обяви, че атаката е започнала скоро след като изтребители и артилерия са атакували кюрдските позиции по протежението на турско-сирийската граница, които накараха хиляди цивилни да напуснат домовете си.  \r\n \r\n : Теодор Пенев", "date": "2019.10.10", "title": "The Times of Israel: След като САЩ се изтеглиха от Сирия, Нетаняху подчерта, че Израел може да се защитава и сам"}
{"url": "http://www.focus-news.net/news/2019/10/10/2707174/premierat-boyko-borisov-provede-telefonen-razgovor-s-darzhavniya-sekretar-na-sasht-mayk-pompeo.html", "text": "Министър-председателят Бойко Борисов проведе телефонен разговор с държавния секретар на САЩ Майк Помпео. Те обсъдиха стратегическото партньорство между България и САЩ, което и според двамата е отлично и следва да продължи да се развива така и занапред. Помпео изтъкна, че премиерът Бойко Борисов е направил много добри неща за България.Това съобщиха от  правителствената информационна служба . \r\nДържавният секретар на САЩ поздрави премиера Борисов за модернизацията, която правителството реализира в сферата на отбраната и за спазването на поетия ангажимент към НАТО - 2% от разходите от БВП да се отделят за този сектор. Според Майк Помпео, българският министър-председател би могъл да окуражи колегите си в НАТО и Европа също да се ангажират със спазването на тази евроатлантическа цел. Държавният секретар на САЩ изтъкна също така ползата от съвместните учения, които се провеждат в България.  \r\nМайк Помпео поздрави министър-председателя Борисов и за сериозната работа по отношение на диверсификацията в енергийната сфера. „Ние строим газови магистрали, по които да тече газ от различни източници и създаваме по-конкурентна среда“, изтъкна премиерът Бойко Борисов. Министър-председателят запозна държавния секретар на САЩ с етапа на изграждане на интерконектора с Гърция. Борисов посочи още, че страната ни вече получи първите доставки на втечнен природен газ от САЩ през месец юни. По отношение на АЕЦ „Белене“ премиерът отбеляза, че за реализацията на проекта държим да има широко международно участие.   \r\nПо време на разговора бяха обсъдени добрите резултати от сътрудничеството по линия на сигурността, борбата срещу контрабандата и трафика на хора. Помпео благодари за усилията на България по всички тези теми, а министър-председателят Борисов заяви, че за страната ни е важно да следва своите евроатлантически ценности. Борисов и Помпео обсъдиха също така и добрите оценки за бизнес климата, които бяха дадени по време на годишната среща на министър-председателя с Американската търговска камара и посолството на САЩ в България в началото на настоящата седмица. Премиерът Борисов изрази надежда, че доброто сътрудничеството на страната ни с американските компании ще продължи занапред и ще се разширява. \r\nМинистър-председателят Борисов и държавният секретар на САЩ обмениха мнения за Балканите и развитието на региона. По отношение на Република Северна Македония Помпео акцентира върху приноса на премиера Борисов за развитието по пътя към членство в НАТО и ЕС, до което е достигнала към момента тази страна.  \r\nВ рамките на разговора премиерът Борисов и държавният секретар на САЩ Майк Помпео обмениха мнения и по отношение на процесите, които текат в Сирия, като българският министър-председател изрази тревога относно ситуацията в тази страна.", "date": "2019.10.10", "title": "Премиерът Бойко Борисов проведе телефонен разговор с държавния секретар на САЩ Майк Помпео"}
{"url": "http://www.focus-news.net/news/2019/10/10/2707156/yeni-safak-pakistan-otsenyava-pozitivnata-rolya-na-turtsiya-v-siriya.html", "text": "Пакистан заяви, че вижда легитимните притеснения за сигурността на Турция, след като Анкара започна военна операция в Северна Сирия, насочена срещу кюрдските формирования, които контролират региона, пише вестник  Yeni Safak . \r\n„Виждаме турските легитимни притеснения за безопастността й в региона. Както Пакистан, Турция също е била жертва на тероризъм“, заяви Мохамед Файсал, говорител на външното министерство на Пакистан в пресконференция пред журналисти.  \r\nПо-рано Турция започна операция „Извор на мира“ на изток от река Ефрат в Северна Сирия, като целта й според правителството е да подсигури границата си със страната, като елиминира терористичните елементи и създаде безопасен коридор, който да позволи на сирийските бежанци да се завърнат по родните си места. Друга цел е и запазването на териториалната цялост на Сирия.  \r\nФайсал и Пакистан оценяват позитивната роля, която Турция играе в намирането на работещо политическо решение на конфликта в Сирия.  \r\n„Пакистан също така разпознава хуманитарните опити на Турция, като благородно подслонява над 3,5 млн. сирийски бежанци“, добави Файсал.  \r\nГоворителят добави също така, че Пакистан продължава да подкрепя опазването на териториалната цялост на Сирия и се надява, че политическо решение на конфликта в страната ще бъде постигнато възможно най-скоро.  \r\n \r\n : Теодор Пенев", "date": "2019.10.10", "title": "Yeni Safak: Пакистан оценява „позитивната роля“ на Турция в Сирия"}
{"url": "http://www.focus-news.net/news/2019/10/10/2707158/desislava-lilova-darzhaven-arhiv-burgas-nay-stariyat-ni-dokument-e-ot-1866-godina-i-se-sahranyava-vav-fonda-na-parviya-kmet-na-burgas-niko-popov.html", "text": "Най-старият ни документ е от 1866 година и се съхранява във фонда на първия кмет на Бургас – Нико Попов. Това каза за  Радио „Фокус“ – Бургас  Десислава Лилова, началник на отдел „Държавен архив“ – Бургас, по повод Деня на архивиста. „Държавен архив по настоящем е отдел в Диркеция „Регионален държавен архив“ в Бургас и са в структурата на Държавна агенция „Архиви“. Архивът осъществява подбор на ценни документи, които в последствие се комплектоват, регистрират, обработват, съхраняват и предоставят за използване на читателите“, каза още Лилова. По думите ѝ в архива се комплектуват документи от Бургаска област, Областна администрация, близките общини, териториалните структури на държавните органи, на общински институции, организации и значимите личности от местно значение.  \r\n„Временно осъществяваме контрол – методическо ръководство върху организацията на работата с документи в ръководствата на държавните и общинските институции и тяхното опазване, защото всички знаем, че, за да постъпят документите в Държавен архив, това се случва след като минимум 20 години са били съхранявани в институциите и тази наша задача е също много важна“, уточни Десислава Лилова и добави, че архивът в Бургас може да се похвали със завидна фондова наличност. „Към 1 януари 2019 година фондовата наличност е 2 348 линейни метра, което не е никак малко. Нашите фондове са структурирани в масиви в учрежденски и лични фондове, като видните личности, които имат фондове в архива са 275. Работим в посока да привличаме нови фондообразуватели, които да обогатяват бургаската архивна съкровищница. За нас това е важно, важно е и за обществото“, заяви началникът на отдел „Държавен архив“ – Бургас и посочи, че един от ценните документи в архива е гръцки миней от 1777 година.  \r\n„Там се съхранява още оригинална снимка с лика на Васил Левски сред участници в Българската легия в Белград през 1867 год. Като цяло в Архива се намират много интересни документи, като хората търсят различни неща, взаимозависимост дали търсят техен личен въпрос или изследователи – краеведи“, отбеляза Лилова. Според думите ѝ най-старият документ в Архива в Бургас е от 1866 год. и се съхранява във фонда на първия кмет на Бургас – Нико Попов, който е свързан с даряването на свещи от първенеца на Созопол на манастира на остров Света Анастасия и е на гръцки език. \r\nДеница ДИМИТРОВА", "date": "2019.10.10", "title": "Десислава Лилова, Държавен архив – Бургас: Най-старият ни документ е от 1866 година и се съхранява във фонда на първия кмет на Бургас – Нико Попов"}
{"url": "http://www.focus-news.net/news/2019/10/10/2707176/valentin-nikolov-gerb-sashtestvuvat-veche-garantsii-i-angazhiranost-na-gratskoto-pravitelstvo-che-dogodina-shte-ima-funktsionirashta-traba-za-mezhdusistemnata-gazova-vrazka-gartsiya-balgariya.html", "text": "Съществуват вече гаранции и ангажираност на гръцкото правителство, че догодина ще има функционираща тръба за междусистемната газова връзка Гърция – България. Това каза за обзорното предаване  „Това е България“  на  Радио „Фокус“  председателят на Комисията по енергетиката в НС и депутат от ГЕРБ Валентин Николов във връзка подписаното Междуправителствено споразумение между министрите на енергетиката на двете страни за установяване на данъчен режим за проекта. Той определи проекта като необратим и като част от усилията за изграждането на Газов хъб „Балкан“. „Интерконекторът свързва България и не само, а цяла Югоизточна Европа към Трансанадолския тръбопровод. От там може да получаваме както азербайджански, така в бъдеще и ирански – въобще от цялата южна част на Турция, газ от различни източници, който по този тръбопровод да влиза в България. Това е реална диверсификация на източници и на трасета. Ще получим и друга диверсификация – реверсивната връзка с Турция. Споразумението между „Булгаргаз“ и Боташ – сега почват обществените обсъждания, след което роля ще има регулаторът КЕВР да подпише и след това ще имаме споразумение, с което да се снабдяваме и по тази реверсивна връзка от цяла Турция“, обясни председателят на парламентарната комисия по енергетика. Валентин Николов уточни, че е осигурено финансирането на проекта, подписан е договорът за заем ЕИБ, а собственик на 50% от тръбата ще бъде БЕХ. Ще имаме право да избираме най-евтината газ, защото ще има различни източници, които да се конкурират помежду си, обобщи Николов. \r\nЦоня СЪБЧЕВА", "date": "2019.10.10", "title": "Валентин Николов, ГЕРБ: Съществуват вече гаранции и ангажираност на гръцкото правителство, че догодина ще има функционираща тръба за междусистемната газова връзка Гърция - България"}
{"url": "http://www.focus-news.net/news/2019/10/10/2707175/es-novoto-kosovsko-pravitelstvo-tryabva-da-se-saobrazyava-s-konstitutsiyata.html", "text": "След изявлението на вероятния нов премиер на Косово и ръководител на движение „Самоопределение“ Албин Курти, че новото правителство няма да включва министри от „Сръбската листа“, Европейският съюз заяви, че очаква кабинета да функционира в съответствие с конституцията, пише прищинското издание  Gazeta Express . \r\nКурти се обърна към медиите след срещата си с кандидата за премиер на „Демократичната лига на Косово“ Вьоса Османи и заяви, че като премиер на Косово той в крайна сметка ще се съобрази с конституцията, която го задължава да назначи сръбски министър в кабинета си, но уточни, че няма намерение да търси този кандидат в „Сръбска листа“. Именно тя обаче спечели всички места от сръбската квота в косовския парламент.  \r\n„Нашата конституция ни задължава да имаме сръбски министър, ако имаме 12 министри и ние ще се съобразим с конституцията на Косово.“, заяви лидерът на „Самоопределение“.  \r\n„Но нямаме намерение да тичаме след „Сръбската листа“, без да се срещнем с други сърби, които участваха в изборите и се изправиха пред несправедливости, които бяха отбелязани и от международните наблюдатели.“, добави той.  \r\n„Няма да направим трета или четвърта стъпка, без да направим първата и да се консултираме с косовските сърби, които приемат републиката и признават независимостта на нашата страна“, заяви Курти.  \r\nЗаместник-ръководителят на „Сръбска листа“ Далибор Йевтич заяви, че формирането на ново правителство на Косово без тях не е възможно. Той каза пред журналисти, че неговата партия е спечелила всички места в косовския парламент, резервирани за етнически сърби, и това не оставя място за албанските лидери да „се пазарят“ с интересите на техните граждани в Косово.  \r\nГоворителят на Европейската комисия Мая Косянчич заяви от своя страна, че ЕС очаква формирането на новото правителство веднага, след като приключат необходимите процедури.  \r\n„Това е важно, за да може Косово бързо да възстанови работата по реформите за подкрепа на икономическото и социално развитие и върховенството на закона, както и прилагането на споразумението между ЕС и Косово (…) и диалога с Белград.“, заяви Косянчич.  \r\n„Очакваме всички политически фигури да останат посветени на тези процеси, които са ключови за бъдещето на Косово, за прогреса по европейския път и най-важно, за хората от Косово и за целия регион“, казва още тя.  \r\nВ коментар към изявленията на Курти, тя заяви, че ЕС „очаква работата на новото правителство да е в съответствие с конституцията на Косово“.  \r\n \r\n : Теодор Пенев", "date": "2019.10.10", "title": "ЕС: Новото косовско правителство трябва да се съобразява с конституцията"}
{"url": "http://www.focus-news.net/news/2019/10/10/2707153/the-washington-examiner-vladimir-zelenski-obyavi-che-ne-e-bil-iznudvan-v-telefonniyat-si-razgovor-s-tramp.html", "text": "Украинският президент Владимир Зеленски обяви, че не е бил изнудван по време на телефонния разговор между него и американския му колега Доналд Тръмп, пише вашингтонското издание  The Washington Examiner . \r\nДокато Демократичната партия в САЩ се опитва да предизвика импийчмънта на президента Тръмп,  заради разговора му с украинския му колега, Зеленски се опита да разчисти сметките. Той потвърди, че действително е разговарял с Тръмп на 25 юли и че стенограмата, която беше публикувана по-рано е била точна. Зеленски обаче отхвърли твърденията на опозицията, както и на техният свидетел от Белия дом, че е бил изнудван. Според свидетелството това се е случило, след като американският лидер се е опитал да накара Зеленски да разследва сина на бившия вицепрезидент Джо Байдън, в замяна на което Киев е щял да получи финансова помощ.  \r\n„Нямаше изнудване. Те ни отказаха тези пари и никой не ни е питал за нищо“, заяви Зеленски.  \r\nТой потвърди, че 400 млн. долара американска военна помощ е била спряна, заради притеснения за корупция, но отрече, че това е било част от изнудване или опит за влияние от страна на Тръмп. Тази парична помощ по-късно беше отпусната на Украйна.  \r\n„За да изпълни дълга си към американския народ, конституцията, изпълнителната власт и всички бъдещи служители в президентството, президентът Тръмп и неговата администрация, не могат да участват във вашето противоконституционно разследване при тези обстоятелства“, се казва в писмо от Белия дом, насочено към говорителя на парламента на САЩ Нанси Пелоси, във връзка със разследванията за импийчмънта на президента.  \r\n \r\n : Теодор Пенев", "date": "2019.10.10", "title": "The Washington Examiner: Владимир Зеленски обяви, че не е бил „изнудван“ в телефонният си разговор с Тръмп"}
{"url": "http://www.focus-news.net/news/2019/10/10/2707179/mestni-izbori-2019-kandidatat-za-kmet-na-sofiya-yordanka-fandakova-razshiryavame-bullomsko-shose-do-sofiyskiya-okolovrasten-pat.html", "text": "Предвиждаме разширение на бул.\"Ломско шосе\" от метростанция от „Ломско шосе\" до жп линията (2020 г.) и до Софийския околовръстен път (СОП)(2021–2025 г.). Поетапно подготвяме работни проекти и извършваме процедури за отчуждаване. От 2020 година имаме готовност да започнем с работа по първия етап до жп линията. Това каза кандидатът за кмет на София Йорданка Фандъкова, издигната то ГЕРБ-СДС на среща с граждани и бизнес, развиващ дейност на територията на район „Връбница\". Това съобщиха от пресцентъра на  ПП ГЕРБ . \r\nНа срещата присъства и кандидатът за кмет на района Младен Маринов, както и за общински съветници Николай Стойнев, Владимир Данаилов, Християн Петров, адв.Георги Георгиев, Симеон Колев, Татяна Георгиева и кандидатите за кметове на с.Волуяк - Йордан Йорданов и на с.Мрамор - Александър Георгиев. \r\nПровеждат се процедури за отчуждаване и от следващата година ще имаме готовност да започнем с работа от кръговото кръстовище при метростанция „Ломско шосе\", уточни Фандъкова. \r\nДругите важни инфраструктурни проекти за района, по които се работи са изграждане на бул.\"Обелско шосе\"/бул. „Стефансон\" – от бул. „Панчо Владигеров\" до Околовръстен път, изграждане на транспортна връзка между „Обеля 1\" и ж.к „Обеля\", където също са необходими процедури по отчуждаване. Поетапно се извършва и отчуждаване за изграждането на бул.\"Черни Дрин\". \r\nВажна за района е и новата метростанция между бул.\"Сливница\" и жк „Обеля\". \r\nПродължава изграждането на канализация в кв.\"Модерно предградие\" след като са изградени дубльор на колектор „Н\" и прилежащите към него клонове, Главен канализационен клон I, започна работа по първи етап на Главен канализационен клон II в кв. „Модерно предградие\". Положена е нова пътна настилка по ул. „Стефан Дуньов\", където приключи изграждането на канализация. Реконструирани са електроснабдителната мрежа, уличното осветление. Извършва се отчуждаване на имоти от вътрешно кварталната мрежа по ул. „Справедливост\", ул.\"357\", ул.\"Старата църква\" и др., по които ще продължи изграждането на канализация. До края на годината предстои да започне изграждане на водопровод и канализация по ул. „Братя Станиславови\". \r\nЗащитихме за канализация в София 400 млн.лв. по ОП \"Околна среда\", каза също Фандъкова. \r\nВ район „Връбница\" са ремонтирани сградите на 6 училища, изградени са две нови сгради на детски градини, каза кандидатът за кмет Младен Маринов. По думите му ще работим за връщането на парка пред НЧ „Св.св.Кирил и Методий\" към общината. \r\nСлед като напреднахме с базовата инфраструктура, предвиждаме активна работа в кварталите – с обновяване и изграждане на улици, паркинги и междублокови пространства, посочи също Фандъкова.", "date": "2019.10.10", "title": "Местни избори 2019: Кандидатът за кмет на София Йорданка Фандъкова: Разширяваме бул.\"Ломско шосе\" до Софийския околовръстен път"}
{"url": "http://www.focus-news.net/news/2019/10/10/2707178/kommersanta-zelenski-e-nedovolen-ot-minskite-sporazumeniya.html", "text": "Президентът на Украйна Владимир Зеленски заяви по време на пресконфереция, че не е доволен от Минските споразумения, подписани от неговия предшественик Петро Порошенко, както и от последователността на стъпките за разрешаване на конфликта в Донбас, пише руското издание  “Коммерсантъ“ . \r\nУкраинският президент заяви, че има \"план Б\" за разрешаване на конфликта в региона, но не разкри неговите подробности. \r\n„Като цяло не съм доволен от подписания в Минск документ, но ние търсим отговори на някои трудни въпроси, (…) и най-важното е, че търсим реда, в който ще се провеждат събитията там“, заяви Зеленски. \r\n„Ние не ни устройва целия ред в документа в Минск, искаме да обсъдим всичко това в „нормандския формат“ “, добави още президента.  \r\nСпоред него договореностите ще трябва да се обсъдят между лидерите на страните от \"нормандския формат\" (Франция, Германия, Русия и Украйна), тъй като само представители на страните, участващи в преговорите, \"не могат да решат този въпрос\". \r\nОсвен това президентът на Украйна добави, че в преговорите не е имало предложение за размяна - „освобождението на Донбас“, в замяна на което Украйна да признае Крим за руска територия.  \r\n„По отношение на предложенията - „нека ви дадем окупираната територия на Донбас, а вие - Крим“- това никога не е присъствало в нито един разговор по този въпрос“, каза президентът. \r\n Според Зеленски в момента се водят преговори между Украйна и Русия за размяната на затворници, за Донбас и в \"Нормандския формат\". Той обеща, че на срещата в „нормандския формат, въпросът за Крим определено ще бъде повдигнат“. \r\nПрезидентът изключи и възможността за вътрешен конфликт в Украйна, след прилагането на формулата  „Щайнмайер\" за разрешаване на ситуацията в Донбас.  \r\n„В обществото има искане за прекратяване на войната. (…) Ако този въпрос бъде допълнително разгорещен, всичко може да се случи\", каза президентът на Украйна. \r\n \r\n : Теодор Пенев", "date": "2019.10.10", "title": "„Коммерсантъ“: Зеленски е недоволен от Минските споразумения"}
{"url": "http://www.focus-news.net/news/2019/10/10/2707181/mestni-izbori-2019-kandidatat-za-kmet-na-sofiya-yordanka-fandakova-gotovi-sme-sas-strategiya-za-digitalna-transformatsiya-na-grada.html", "text": "Готови сме със стратегия за дигитална трансформация на града. Това каза кандидатът за кмет от  местна коалиция ГЕРБ (СДС) Йорданка Фандъкова на предизборна среща в ритуалния дом в „Красно село“, предаде репортер на  Агенция „Фокус“ .   По думите й изключително важно за гражданите и бизнеса е увеличаване на тяхната работа, на процедурите, на общуването им с администрацията, която по проучването коства средно 5 дни годишно на всеки един човек. \"Тези пет дни хората могат да ги използват за нещо по-полезно – за работа или за почивка. Заложили сме и сме готови със стратегия за дигитална трансформация на града“, каза Фандъкова. Тя поясни, че по нея е работено година и половина  и  100 организации са се включили в нейото изработване. „Предвиждаме промени в структурата на общината. От една страна създаването на специален сектор, който да работи за дигитализацията с отделен заместник-кмет. Освен това специален обединен ресор по строителство, който да подобри работата  и контрола на строителството“, обясни кандидатът за кмет Фандъкова.  Тя дебело подчерта, че ролята на районните кметове е ключова и водеща. „През този мандат успяхме доста от дейностите да децентрализираме. Правим го внимателно, защото за съжаление не във всички райони имаме кметове като колегите, които днес са в залата. Аз съм длъжна да осигуря работата на целия град. Вече изцяло районните кметове получават бюджета и изграждат и ремонтират училищата и детските градини в техните райони. Много от тях получиха средтва, за да създадат собствени структури. Там, където тези структури проработиха, тази година се видя голяма разлика в поддръжката на тези зони. Също така получиха тази година за първи път един,  макар не голям бюджет собствен за спешни аварийни ремонти по улиците на кварталите. Постепенно ще увеличаваме този бюджет. Отново казвам делегиране на права, но и търсене на отговорност“, обясни още Фандъкова. Според нея  е важно да се подчертава на хората важността на районните кметове. „Също така да подчертаваме ролята на общинските съветници. Лесно е сега да обещават всичко на всички. Когато обещаваш всичко, не обещаваш нищо. Трябва много управленски опит, силен екип, за да може да застанеш пред хората и да не даваш празни обещания. Понякога нещата се забавят, не се случват толкова бързо, колкото ни се искат“, допълни още Йорданка Фандъкова. Според нея трябва дасе подобни комуникацията с хората. „Не забравяйте, че дължим на хората във всеки един момент обяснението и разговора за проектите, които изпълняваме и които предстоят“, допълни Фандъкова. Тя посочи, че стратигеческите проекти остава метрото, завършването на околовръсттния път и работа по вътрешните линии. Според нея това е начина да се облекчи градът от тежкия трафик.  \r\nДеница КИТАНОВА", "date": "2019.10.10", "title": "Местни избори 2019: Кандидатът за кмет на София Йорданка Фандъкова: Готови сме със стратегия за дигитална трансформация на града"}
{"url": "http://www.focus-news.net/news/2019/10/10/2707183/8-godishnoto-dete-koeto-be-blasnato-na-peshehodna-pateka-v-plovdiv-e-s-tezhka-gradno-koremna-travma.html", "text": "8-годишното дете, което бе блъснато на пешеходна пътека в града, е с тежка гръдно-коремна травма, съобщиха за  Радио \"Фокус\"- Пловдив  от пресцентъра на УМБАЛ \"Свети Георги\". Детето има и фрактура на ключицата. То е било транспортирано до Спешно приемно отделение на болницата и хоспитализирано заради травмите.  \r\nСлед 14.10 часа днес джип блъсна детето на зебра на бул. „Васил Априлов“ в Пловдив. По първоначални данни джипа е бил управляван от 40-годишен шофьор. \r\nЦветана ТОНЧЕВА", "date": "2019.10.10", "title": "8-годишното дете, което бе блъснато на пешеходна пътека в Пловдив, е с тежка гръдно-коремна травма"}
{"url": "http://www.focus-news.net/news/2019/10/10/2707180/afp-sayuznikat-na-turtsiya-v-nato-norvegiya-prekrati-iznosa-na-orazhiya-za-ankara.html", "text": "Норвегия, която е съюзник на Турция в НАТО, обяви, че прекратява всички нови износи на оръжие към страната, след като Анкара започна нова военна операция в Северна Сирия срещу кюрдските формиования там, предава  AFP . \r\n„Като се има предвид, че ситуацията е сложна и се променя бързо, външното министерство като превантивна мярка няма да се занимава с никакви нови искания за износ на отбранителни материали за различна употреба (…) към Турция“, се казва в съобщение на външния министър на Норвегия Ине Ериксен Сорейде.  \r\n \r\n : Теодор Пенев", "date": "2019.10.10", "title": "AFP: Съюзникът на Турция в НАТО Норвегия прекрати износа на оръжия за Анкара"}
{"url": "http://www.focus-news.net/news/2019/10/10/2707177/diskusionen-forum-na-bchk-sofiya-za-preventsiya-na-agresiyata-v-uchilishtata-obzor.html", "text": "Столичната организация на Български червен кръст (БЧК) организира дискусионен форум на тема „Форми за превенция на агресията в училищата”. Целта на форума бяха обсъждането на различни гледни точки и създаването на партньорства за работа по превенцията на агресията и насилието сред подрастващите, както и превенция на рисково и асоциално поведение, като всяка една от страните да участва със собствената си експертиза. Дискусията е част от дейностите на проекта „Не на агресията, да на толерантността!”, съфинансиран от Програмата за изпълнение на Общинската стратегия за развитие на физическото възпитание и спорта на Столична община, който се реализира с подкрепата на инициативата „София - Европейска столица на спорта“. Проектът цели да провокира в младите хора поведение на ненасилие и толерантност чрез включването им в различни спортни изяви и нестандартни форми на обучение. Проектните дейности са насочени и към развитие на младежкото доброволчество.  \r\n Гл. експерт по управление на проекти и планиране в БЧК - София Невелина Стойнева  отбеляза, че по данни на повечето ученици, участвали в проведено проучване, те са забелязвали насилие на улицата и в училище. „Учениците прекарват най-много време в училище и трябва да се предприемат мерки за защита от насилие в училищната страна. Голяма част от учениците са отбелязали, че виждат насилие в медиите, като под медии се има предвид цялата информация, която ги залива“, каза още тя. „Масово като отговор учениците показват, че имат предвид като агресия вербалната. Обидата за тях е нещо тривиално и никой не осъзнава, че е част от този цикъл – жертва и агресор. Трябва да се работи по ограничаване на вербалната агресия“, уточни Стойнева. Тя обясни също, че като форма на агресия учениците основно посочват взимането на лични вещи. „Висок е процентът на изолирането. Според учениците най-често агресивни прояви има в училищата, разбира се, не малък процент е в класната стая и в района на училището. 44% показват, че извън оградата на училището се случват проявите на агресия“, заяви още във връзка с резултатите от проучването Стойнева. Тя посочи, че момчетата твърдят, че момичетата са по-голям агресор, а момчета са на обратното мнение. „Процентът на прояви на насилие от страна на момичета – 65%. За тях е изразена по-силно вербална агресия, но в разговор с психолози се оказва, че все повече момичета проявяват физическа агресия и мъжки качества. 78% са отбелязали, че са били обект на агресия, което означава, че разбират проявите на агресия, но в останалия процент влизат и ученици, които не желаят да признаят, че са жертви на насилие, или не могат да разграничат агресивно поведение“, обясни Стойнева и добави, че в проекта са успели да обхванат около 500 ученици от 11 паралелки в шест различни училища. Тя допълни, че са се включили и около 30 доброволци като уточни, че предстоят училищни събития, които се очакват с интерес от училищата.  \r\n„Анализът се проведе по време на часове по толерантност. Общо са анкетирани 179 ученици. Обхваща ученици от 13 до 19 години - 94 момичета спрямо 85 момчета. Целият ни проект ще приключи на 14 ноември с „Фестивал на толерантността“, каза още Невелина Стойнева и подчерта, че едно от решенията срещу насилието е да се насочат учениците към извънкласни дейности, спорт, доброволчество. „В среден курс ситуативни са половината от конфликтите. С възрастта те се задълбочават и изострят. Повечето от половината сблъсъци, 54.3%, не се разрешават, а се превръщат в хронични и пряко влияят на бъдещите отношения на групата и класа. При учениците до 14 години преобладава вербалната над физическата агресия“, заяви Стойнева. По нейни думи териториалното разпределение не оказва влияние върху агресивните прояви в училищната среда. Невелина Стойнева обясни, че според анкетираните ученици учителите се възприемат като фактор, който пръв трябва да реагира на агресивни прояви. Според резултатите от анкетата ключова роля при предотвратяването или възникването на агресивни прояви има приятелският кръг. „По-голяма част от учениците подражават на поведенчески модели и няма формирани умения за разрешаване на конфликти. Има неумение за преценка на последствията от действията, липса на толерантност към другите, недостатъчни са и уменията за общуване без агресия“, каза още Стойнева. \r\n Директорът на БЧК - София Петранка Недялкова  отбеляза, че е много важно в борбата срещу агресията в училищата да се включат учители, родителите и психолози, защото те имат своите подходи и методи, с които да развиват споделянето от страна на учениците.  \r\nТеодора ПАТРОНОВА", "date": "2019.10.10", "title": "Дискусионен форум на БЧК - София за превенция на агресията в училищата (ОБЗОР)"}
{"url": "http://www.focus-news.net/news/2019/10/10/2707184/mestni-izbori-2019-kandidatat-za-kmet-na-sofiya-yordanka-fandakova-vav-vsichki-programi-na-nashite-oponenti-vizhdame-planove-koito-nie-izpalnyavame.html", "text": "Във всички програми на нашите опоненти виждаме планове, които ние изпълняваме. Това каза кандидатът за кмет от  местна коалиция ГЕРБ (СДС) Йорданка Фандъкова на предизборна среща в ритуалния дом в „Красно село“, предаде репортер на  Агенция „Фокус“ .  „Уважаеми приятели от СДС, уважаеми колеги и приятели от ГЕРБ, за мен е  огромна чест да говоря пред вас днес . Да споделим това, което заедно постигнахме и направихме дотук. Най-важното да говорим за нашите идеи и проекти за развитието на нашия град. Това е градът, в който ние живеем, работим, който обичаме, за който сме се борили да бъде свободен. Борили сме се да бъде духовен. Ще продължим заедно да работим“, каза Фандъкова и бе прекъсната, тъй като в залата влезе и президентът в периода1997-2002 Петър Стоянов. Тя запозна присъстващите с общата програма за работа. По-късно към срещата се присъедини и евродепутатът Александър Йорданов. На срещата присъстват председателят на СДС Румен Христов и областният координатор на ГЕРБ София Цветомир Паунов. „Важна е посоката и виждането в тази кампания, че никой не предлага друго. Във всички програми на нашите опоненти виждаме планове, които ние изпълняваме, които сме започнали, които сме проектирали и в това е нашата сила – в прагматизма, в работата. За мен най-важна е работата за София. Сигурно има хора, които имат други цели, други амбиции, но ние в София работихме за София и искам да продължим да работим за София. Тук са много хора, колеги, с които работим в различни сектори“, допълни още Фандъкова. „Аз влязох в тази зала като сред приятели. Били сме заедно и се надявам да продължим да бъдем заедно с общи ценности. Нямам навика да си сменям цветовете, нямам навика да си сменям биографията. Тя е много ясна“, подчерта Фандъкова.  \r\nДеница КИТАНОВА", "date": "2019.10.10", "title": "Местни избори 2019: Кандидатът за кмет на София Йорданка Фандъкова: Във всички програми на нашите опоненти виждаме планове, които ние изпълняваме"}
{"url": "http://www.focus-news.net/news/2019/10/10/2707191/vavezhda-se-vremenna-promyana-v-dvizhenieto-po-ul-seliolu-v-shumen.html", "text": "Въвежда се временна промяна в движението по ул. „Селиолу“ в Шумен. Това съобщиха от  Община Шумен . На 11 октомври, петък, за времето от 18.30 до 23.00 часа временно се затваря за движение на автомобили ул. „Селиолу“ в участъка от кръстовището с ул. „Милин камък“ до кръстовището с ул. „Брезник“.  \r\nВременната организация ще бъде обозначена с необходимата вертикална сигнализация.", "date": "2019.10.10", "title": "Въвежда се временна промяна в движението по ул. „Селиолу“ в Шумен"}
{"url": "http://www.focus-news.net/news/2019/10/10/2707185/desislava-lilova-darzhaven-arhiv-burgas-nie-sme-kato-paziteli-na-pametta-na-nashiya-region-i-se-otnasyame-s-chuvstvo-na-otgovornost-i-gordost-kam-privilegiyata-da-go-pravim.html", "text": "Ние сме като пазители на паметта на нашия регион и се отнасяме с изключителното чувство на отговорност и на гордост към това, че имаме привилегията да го правим, каза за  Радио „Фокус“ – Бургас  Десислава Лилова, началник на отдел „Държавен архив“ – Бургас, по повод Деня на архивиста. „Професията на архивиста е интересна, сложна, носи както удовлетворение от свършената работа, така и много предизвикателства, дори само разчитането на един документ може да бъде сериозно предизвикателство. Архивистите постоянно полагат усилия, за да задълбочават познанията си, да придобиват нови компетентности, да могат да работят“, каза още Лилова. „В края на краищата нашият професионализъм и всеотдайност е изцяло и само в интерес на обществото – архивите са отворена система, достъп до тях имат различни хора, разбира се при спазване на нормативните изисквания, които се изискват“, заяви началникът на отдел „Държавен архив“ – Бургас.  \r\nПо думите ѝ всеки един човек може да си подаде заявление и да използва документите в архива. „Тук се провеждат и учебни практики със студенти, както сега. Това са едни млади хора, които успяват в реална работна среда да се докоснат до работата н архивистите като оформяне на документи, обработка. Всяко едно нещо, което правим, те могат да го видят“, посочи Лилова. Спооред думите ѝ професията на архивиста е свързана с много разнообразни дейности и докато стигне един документ до читателя, от неговото комплектуване, минава от номериране, поставяне на заверителен надпис на заглавен лист и неща, които са в специфика на работата. За професията на архивиста Десислава Лилова я определя като пазител на паметта на региона на Бургас и се отнасят с изключителна отговорност. По думите ѝ работата изисква да бъде вършена със сърце.  \r\n„Погледнато като нормативно работата от сутрин в 9.00 до 17.30 часа вечерта не приключва, човек продължава да работи и в мислите си извън това време – да обмисля инициативи, изложби или й каквото и да е. Поради тази причина хората, работещи в архива са ентусиасти, изключително отдадени на професията си“ , каза още Десислава Лилова. \r\nДеница ДИМИТРОВА", "date": "2019.10.10", "title": "Десислава Лилова, Държавен архив – Бургас: Ние сме като пазители на паметта на нашия регион и се отнасяме с чувство на отговорност и гордост към привилегията да го правим"}
{"url": "http://www.focus-news.net/news/2019/10/10/2707186/lavrov-rusiya-nyama-da-dopusne-prerazglezhdane-na-predishni-resheniya-na-normandskata-chetvorka.html", "text": "Макар да е възможно Киев на срещата на върха във \"нормандския формат\" да иска да преразгледа предишните споразумения на лидерите, Русия няма да допусне това, заяви външният министър на Русия Сергей Лавров пред журналисти, пише московското издание  ”Росийская Газета“ . \r\n„Усеща се чувството, че украинската страна ще изиска на срещата на върха в „нормандската четворка“ да се преразгледат споразуменията от предишните срещи на лидерите на Русия, Украйна, Германия и Франция. Това ще бъде просто удар по репутацията на \"нормандската четворка\" и ние ще направим всичко, за да предотвратим това“, заяви Лавров. \r\nТой отбеляза също, че \"някой не иска или не може да изпълни споразуменията от Минск\", но в същото време се опитва да обвини Русия в забавяне на срещата от високо равнище. \r\n„Знаете ли, това обвинение срещу нас е опит с много безполезни средства“, добави той. \r\nРуският външен министър също подчерта, че сегашното забавяне на изтеглянето на силите на Украйна от Донбас може да се дължи на опити за „изостряне на темата“, преди провеждането на срещата от високо равнище.  \r\n„Както се състоя изтеглянето на силите в Луганск, което всички приветстваха, така трябваше да се извърши и подобно изтегляне в Петровско и Золотое“, заяви Лавров.  \r\n„Виждам една причина за това – някой не иска да изпълни договореното“, добави министърът.  \r\n \r\n : Теодор Пенев", "date": "2019.10.10", "title": "Лавров: Русия няма да допусне преразглеждане на предишни решения на \"Нормандската четворка\""}
{"url": "http://www.focus-news.net/news/2019/10/10/2707190/mestni-izbori-2019-koalitsiya-bsp-za-balgariya-i-d-r-emil-karaivanov-otkriha-predizborna-shatra.html", "text": "Кандидатът от \"БСП за България\" за кмет на община Асеновград д-р Емил Караиванов откри днес партийната предизборна шатра в центъра на града. Това съобщиха от  БСП - Асеновград . Заедно с него бяха и кандидатите за общински съветници от листата на БСП, както и талисманът на кампанията Топчо#56, който внесе много положителна нотка на събитието. В шатрата от днес до 25 октомври всеки, който желае да се запознае подробно с платформата на БСП, лицата от листата за съветници или просто да си вземе информационни материали, може да заповяда в часовете от 10.00 до 18.00. В шатрата ще бъдат и кандидатите на БСП-Асеновград, които ще разговарят с хората и ще търсят тяхното мнение за вярната посока за развитието на Асеновград. \r\nЗаповядайте, и не се колебайте да ни предложите вашите идеи за развитието на града ни, защото посоката е вярна!", "date": "2019.10.10", "title": "Местни избори 2019: Коалиция „БСП за България” и д-р Емил Караиванов откриха предизборна шатра"}
{"url": "http://www.focus-news.net/news/2019/10/10/2707189/mestni-izbori-2019-kandidatat-za-kmet-na-sofiya-yordanka-fandakova-edna-ot-zadachite-ni-e-po-aktivna-i-tselenasochena-rabota-v-kvartalite.html", "text": "Една от задачите ни е по-активна и целенасочена работа в кварталите. Това каза кандидатът за кмет от  местна коалиция ГЕРБ (СДС) Йорданка Фандъкова на предизборна среща в ритуалния дом в „Красно село“, предаде репортер на  Агенция „Фокус“ .   \r\n\"Безспорно имаме няколко нови задачи след като успяхме да напреднем с решаването на тежки проблеми за града“, поясни кандидатът  за кмет. „Имаме три нови задачи – едната от тях е по-активна и целенасочена работа в кварталите. Можем да си го позволим. Успяхме да направим така, че да насочим финансов ресурс, а в следващите години да насочим още по-сериозен. Имах възможност да видя пилотните ни проекти в няколко квартала на София, реализирани. Това са цялостна реконструкция и реставрация на междублоковите пространства. Там беше пълно с хора, „Надежда“, „Възражданее“. Хора, които след работа общуват и правят от квартала, в който живеят място за една общност, каквато наистина си спомняме ние от моето поколение отпреди години. Това е посоката, в която вървим. Разбира се, кварталните улици, запазването и облагородяването на междублоковите пространства. Паркирането – един много сериозен проблем. За мен лично като че ли най-сериозният в момента в кварталите. Предвиждаме изграждането на 18 буферни паркинга“, уточни още кандидатът за кмет. По думите на Фандъкова публично-частното партньорство все още не е развито добре. „Европейската солидарност се вижда в София. Тя се усеща от всички“, уточни още Фандъкова.  „Много от моите опоненти омаловажават това, което сме направили и като че ли метрото се строи от само себе си, като че ли европейските средства идват просто ей така. Това се защитавам с много работа и с доверие. Доверие се печели трудно, затова е нужен екип, затова са нужни обединени усилия на хората, експертите, гражданските организации. Всички, които през тези години успяхме да извоюваме доверието на европейските институции, за да може София да се възползва максимално от този ресурс“, допълни още Фандъкова.  \r\n„Още една мярка от работата за кварталите, това е много важно – работата и осигуряването на по-добър градски транспорт в кварталите. През тези години построихме над 30 км. метро, в момента строим 12 км. Обновихме тролейбусите, започна закупуването на нови трамваи“, посочи Фандъкова и уточни, че хората го оценяват. По думите й транспортът е достъпен за хората с увреждания и майките с количките и в него има интернет. „Това обаче, което ни остава, за да дадем по-добра възможност на хората да се придвижват с градския транспорт в София е довеждащият транспорт. Това, което ще ни помогне да осигурим хората в „Люлин“, от по-отдалечените от метростанциите места“, обясни още кандидатът за кмет.  \r\nПо думите й сега това се критикува от опонентите. „Защо сега обявавате процедури. Изборите идват и си отиват, няма как заради изборите да спрем работата в София. Категорично обявих, че всички процедури ще продължат след изборите, за да успокоя тези, които са се фокусирали в тази тема. Вероятно, защото нямат идеи за развитието на София. Това е тяхна работа, нашата работа е да можем да се възползваме от този европейски ресурс и да подобрим още повече градския транспорт. Заедно с електронната система за таксуване, вярвам, че много хора, особено младите ще предпочетат градския транспорт“, уточни още кандитатът за кмет на София.  „На второ място- втората важна задача, това е разбира се, екологията и както вече споменах извеждане в приоритет за работата за по-добър въздух. Наред с градския транспорт и мерките за ограничаване на движението на стари автомобили, които замърсяват въздуха, това е и работата за промяна на печките на дърва и въглища на онези домакинства, които не могат сами. Защитихме два големи проекта – 20 хил. домакинства могат да се възползват“, уточни още Йорданка Фандъкова. Тя поясни, че това е проект, който реализират, а опонентите й го залагат като идея. „Това са основни мерки в нашата програма от над 100 мерки за по-чист въздух. „Докрая на годината предстои да бъде пусната в експлоатация и общинската система за мониторинг. Всеки от нас ще може на телефона си в реално време да вижда данните от 22 станции от територията на цялата Столична община, които да му подсказват нормите за поведение“, заяви още Фандъкова.„Ние сме готови с подкрепата и насърчаването на хората в тези усилия. Заедно с това развитието на зелената система, една тема, която ми е много близка и се надявам всички да виждат развитието на тази система през тези години. Заложили сме създаването на осем нови парка. Най-любимия и вдъхновяващия е зеленият ринг. Това е създаването на един линеен жп парк“, каза още кандидатът за кмет. По думите й това е проект, който цели постепенното поетапно свързване с парковете на София. „Заедно с това продължаваме разширението на новия парк „Възраждане“, който защитихме отново всички заедно. В момента завършваме първият аквапарк в София – надявам се, че още следващото лято децата ни ще могат да се радват. Не само децата, защото има съоръжения за възрастни. Докрая на тази година трябва да започне работа закрития басейн. Там използваме минералния извор. Знаете, че едно от големите богатства на града са минералните води“, допълни още тя.  \r\nДеница КИТАНОВА", "date": "2019.10.10", "title": "Местни избори 2019: Кандидатът за кмет на София Йорданка Фандъкова: Една от задачите ни е по-активна и целенасочена работа в кварталите"}
{"url": "http://www.focus-news.net/news/2019/10/10/2707187/mestni-izbori-2019-kandidatat-za-kmet-na-sofiya-yordanka-fandakova-viziyata-ni-e-da-razvivame-sofiya-kato-svoboden-duhoven-i-prosperirasht-grad.html", "text": "Визията ни е да развиваме София като свободен, духовен и проспериращ град. Това каза кандидатът за кмет от ГЕРБ Йорданка Фандъкова на предизборна среща в ритуалния дом в „Красно село“, предаде репортер на  Агенция „Фокус“ .  „Това, което виждаме са нови идеи и проекти за София. Предлагам конкретна програма. Надявам се, които от вас не са се запознали, ще могат да се запознаят подробно. Тя не е просто пожелание. Това е ясен план за действие с много ясна визия. Визията ни е да развиваме София като свободен, духовен и проспериращ град. Град, в който хората да имат възможност за изява, да реализират своите предприемачески идеи. Имах много срещи през тези дни с хора от бизнеса. Ясно е, че икономиката на града се развива доста сериозно през последните години. За това и икономическите показатели са доста сериозни. Това ни дава основание да работим за това да минем на още един етап в развитието на града ни“, допълни още Фандъкова. Тя посочи, че София е добре позната на картата на инвеститорите и по думите й това помага на образованите и предприемчиви хора и на младите хора. „Имаме вече много хора, които с връщат от чужбина, с образованието, с културата идват отук да живеят и работят за нашия град.  Всички ние сме готови да продължим тази работа за града. \r\nДеница КИТАНОВА", "date": "2019.10.10", "title": "Местни избори 2019: Кандидатът за кмет на София Йорданка Фандъкова: Визията ни е да развиваме София като свободен, духовен и проспериращ град"}
{"url": "http://www.focus-news.net/news/2019/10/10/2707182/mestni-izbori-2019-d-r-atanas-kambitov-dogodina-zapochvame-izgrazhdaneto-na-industrialna-zona-v-blagoevgrad.html", "text": "Кандидат-кметът на Благоевград от ГЕРБ д-р Атанас Камбитов и кандидатите за общински съветници Кирил Илиев, Красимир Роячки и Евгени Бибов посетиха фабрика  за производство на технически изделия, по-специално гумени уплътнения и уплътнения за термопомпи, по покана на собственика на фирмата Стефано Маркиотто. Това съобщиха от пресцентъра на  ПП ГЕРБ . \r\nСред акцентите по време на срещата бе изграждането на Индустриална зона в Благоевград и подобряване на бизнес климата.  \r\n„Започваме изграждането й още следващата година. Общината ще даде земята, а Национална компания „Индустриални зони“ ЕАД ще изгради абсолютно цялата  инфраструктура – пътища, осигуряване на достъп до електричество, ток, вода, газ. Индустриалната зона в Благоевград ще е като тези в Пловдив, София, Варна“, коментира д-р Камбитов.  \r\nСтефано Маркиотто подчерта, че с изграждането на Индустриална зона, ще бъдат решени основни проблеми, стоящи години наред пред Благоевград. „Ние нямаме нужда от специализирана работна ръка, защото повечето неща са автоматизирани. Като се разхождам по центъра, виждам добре облечени хора, кафенетата са пълни. Обявили сме свободни позиции в бюрото по труда, обучаваме млади хора, на които дори в обучителния период им плащаме. Искаме да автоматизираме производството максимално, както и да го разширим“, коментира Стефано Маркиотто.", "date": "2019.10.10", "title": "Местни избори 2019: Д-р Атанас Камбитов: Догодина започваме изграждането на Индустриална зона в Благоевград"}
{"url": "http://www.focus-news.net/news/2019/10/10/2707194/zapochnaha-chestvaniyata-na-140-ta-godishnina-ot-sazdavaneto-na-mbal-d-r-ivan-seliminski-sliven.html", "text": "С поднасяне на венец пред бюст-паметника на д-р Иван Селимински започнаха честванията на 140 години от създаването на областната болница в Сливен. Това съобщиха от  лечебното заведение . Изпълнителният директор д-р Васислав Петров и главната сестра Красимира Танева положиха венеца на паметника, който се намира пред административния корпус на сградата. \r\nПо-късно се проведе тържествен медицински съвет, на който с плакет бяха удостоени лекари и медицински сестри с дългогодишен опит за професионализъм и принос за утвърждаване авторитета на лечебното заведения. \r\nНагради получиха: \r\n Началници на отделения \r\n- Д-р Георги Христов Костов – нефрология; \r\n- Д-р Димитър Велчев Димитров – ендокринология; \r\n- Д-р Дина Димитрова Баятова – неврология; \r\n- Д-р Розалина Димитрова Петрова – психиатрия; \r\n- Д-р Люба Николай Бъчварова – детски болести; \r\n- Д-р Хрисант Ламбов Хрисантов – ортопедия и травматология; \r\n- Д-р Димитър Стоянов Митев – урология; \r\n- Д-р Иван Йорданов Стайков – вътрешни болести; \r\n- Д-р Иван Стефанов Вълчанов – хемодиализа; \r\n- Д-р Павлина Величкова Щилиянова – трансфузионна хематология; \r\n- Д-р Тома Асенов Чаушев – съдебна медицина; \r\n Началник на лаборатория \r\n- Д-р Мария Сотирова Терзиева-Кършева – микробиология; \r\n Старши мед. сестри на отделения \r\n- Марина Колева Кукова – ендокринология; \r\n- Янка Тенева Савова – неврология; \r\n- Пенка Петрова Христова – неонатология; \r\n- Ануша Ангелова Дичева - ортопедия и травматология. \r\nД-р Васислав Петров връчи наградите като благодари на всички за всеотдайната работа през годините. \r\n„През годините успяхме на направим много неща за болницата и се гордеем с това. Хубавите моменти и постиженията ни са били много повече от лошите. През годините изградихме колектив и както воденичните кръгове се напасват, така и с всеки от нас спрямо другия и се надявам дълги години да работим заедно. Надявам се младите лекари, които специализират при нас, да останат тук и да се реализират успешно“, каза той. \r\nСливенската болница е една от големите в страната, с капацитет над 500 легла. През последните години са извършени сериозни ремонти в отделенията, които са оборудвани със съвременна апаратура.", "date": "2019.10.10", "title": "Започнаха честванията на 140-та годишнина от създаването на МБАЛ \"Д-р Иван Селимински\"-Сливен"}
{"url": "http://www.focus-news.net/news/2019/10/10/2707188/izostaveno-shestmesechno-bebe-be-otkrito-na-stalbishte-v-blok-v-stolichniya-zh-k-lyulin-obzor.html", "text": "Изоставено шестмесечно бе открито на стълбище в блок в столичния ж. к. „Люлин“ - 6. Сигнал за случая е подаден около 21.00 часа на 9 октомври в столичната полиция. Пристигналите на място полицейски служители са осъществили връзка със социални служители и са предприели издирване на родителите. По-късно полицаи от 9-то Районно управление при СДВР са издирили родителите на бебето. Майката е на 24, а бащата – на 28 години. И двамата са задържани. Образувано е досъдебно производство, уведомен е прокурор.  \r\n Инспекторът в „Детска педагогическа стая“ в 9-то Районно управление Йорданка Василева  съобщи по време на брифинг във връзка със случая, че мястото е било посетено от мобилен екип към Агенцията за социално подпомагане, който е взел и настанил детето в дом за медико-социални грижи „Св. Иван Рилски“. Извършен е преглед. Детето е в добро здравословно състояние. Йорданка Василева информира също, че родителите на изоставеното бебе нямат криминални регистрации. „И двамата родители не желаят да полагат грижи за детето“, уточни още Василева. Тя подчерта, че полицията не е работила по сигнали, свързани с домашно насилие и употреба на алкохол. „В процес сме на изясняване на случая. Към настоящия момент нямаме информация какви са причините за изоставяне на детето“, каза тя. На журналистически въпрос защо родителите живеят в \"Люлин\"-10, а са изоставили детето в \"Люлин\"-6, тя обясни, че в \"Люлин\"-6 живее родител на майката. „В хода на работа по досъдебното производство ще се назначи съдебно-психиатрична експертиза, която ще установи психическо състояние на родителите. Съсед е открил детето и се е свързал с домоуправителя на блока, който той е подал сигнала“, отбеляза Йорданка Василева.  \r\nТеодора ПАТРОНОВА", "date": "2019.10.10", "title": "Изоставено шестмесечно бебе бе открито на стълбище в блок в столичния ж. к. „Люлин“  (ОБЗОР)"}
{"url": "http://www.focus-news.net/news/2019/10/10/2707195/makfaks-makedoniya-albin-kurti-zayavi-che-toy-shte-vodi-dialogat-mezhdu-kosovo-i-sarbiya-a-ne-hachim-tachi.html", "text": "Лидерът на Движение „Самоопределение“ Албин Курти заяви,че ако има достатъчно гласове в парламента, че ще поиска заместването на президента на Косово Хашим Тачи като представител на преговорите със Сърбия, предава македонската медия  ”Макфакс“ . \r\n„Най-големият проблем, който имаме с президента са отношенията със Сърбия, защото през последните две години той създаде много проблеми. Преди три години той направи нещо немислимо за нас, като по някакъв начин се съгласи на териториален обмен със Сърбия “, каза Курти. \r\nТой повтори ангажимента си към \"принципен диалог\" с Белград и отбеляза, че САЩ са поели \"водеща роля\" в разговорите. \r\n„Аз ще водя този диалог, президентът ще си бъде президент.“, добави Курти. \r\n \r\n : Теодор Пенев", "date": "2019.10.10", "title": "„Макфакс“ (Македония): Албин Курти заяви, че той ще води диалогът между Косово и Сърбия, а не Хачим Тачи"}
{"url": "http://www.focus-news.net/news/2019/10/10/2707192/rtk-kosovo-grenel-lipsata-na-sporazumenie-mezhdu-belgrad-i-prishtina-prechi-na-chuzhdestrannite-investitsii.html", "text": "Специалният представител на САЩ в преговорите между Косово и Сърбия Ричърд Гренел заяви, че липсата на споразумение между двете страни е главната причина, която спира чуждите инвестиции в региона, предава  “Радио и телевизия на Косово“ . \r\nТова се казва в прессъобщението на движение „Самоопределение“ на Албин Курти, който днес се срещна с Гренел.  \r\nОт своя страна Курти е изразил своята готовност, след като встъпи в длъжност като премиер да задълбочи сътрудничеството на Прищина със САЩ. Гренел и Курти са се съгласили, че Косово има нужда от икономически и чужди инвестиции, но „проблема по този въпрос е особено високото ниво на корупция, което предизвиква несигурност, която плаши чуждите бизнеси“.  \r\nВ съобщението се казва още, че пречка пред чуждестранните инвестиции е и „широко разпространената в обществото бедност, която държи търсенето на продукти ниско, (...) както и високите лихви върху кредитите“.  \r\nВъв връзка с диалога с Белград, Курти заяви, че съгласието и процесът по споразумението са по-важни за устойчивостта, отколкото финалната дата за сключването му.  \r\n \r\n : Теодор Пенев", "date": "2019.10.10", "title": "RTK (Косово): Гренел: Липсата на споразумение между Белград и Прищина пречи на чуждестранните инвестиции"}
{"url": "http://www.focus-news.net/news/2019/10/10/2707199/vlakovete-po-liniyata-brusartsi-lom-i-obratno-spirat-da-se-dvizhat-za-dve-sedmitsi.html", "text": "Влаковете по линията Брусарци – Лом и обратно спират да се движат за две седмици, съобщават от  >Община Лом . За пътниците са осигурени автобуси, които ще  извозват пътниците и до другите населени места по тази ж.п . линия  – селата Трайково, Василовци, Сталийска махала. и Крива бара.  Спирането на влаковете е от началото на тази седмица и ще продължи до 19 октомври.", "date": "2019.10.10", "title": "Влаковете по линията Брусарци – Лом и обратно спират да се движат за две седмици"}
{"url": "http://www.focus-news.net/news/2019/10/10/2707197/mestni-izbori-2019-17-257-800-e-tirazhat-na-byuletinite-za-izborite-na-27-oktomvri-obzor.html", "text": "Към момента тиражът на бюлетините, който е одобрен във връзка с подадените заявки на Общинските избирателни комисии за бюлетините за местните избори на 27 октомври, е 17 257 800. Това съобщи  говорителят на Централната избирателна комисия (ЦИК) Александър Андреев  по време на редовния брифинг. „По отношение на общинските съветници тиражът на бюлетините е 6 900 600. Същият е тиражът по отношение на бюлетините за кмет за община, тъй като съвпадат като данни. По отношение на кметове на райони - това включва кметове на райони в София, Пловдив и Варна, е 1 858 100 броя, за кметове на кметства – 1 598 500 бюлетини“, каза още той. Андреев посочи също, че се провежда регистрация на наблюдатели, като до момента са регистрирани 7 неправителствени организации с общо 74 упълномощени наблюдатели. „Международните наблюдатели са 21, като са от две международни организации – Парламентарната асамблея за черноморско икономическо сътрудничество – 3-ма, и от Естония – 18 наблюдатели“, уточни той.  \r\n„Към момента в ЦИК са постъпили общо 31 сигнала и 147 жалби, от които по отношение на общинските избирателни комисии са 28, а по отношение на регистрация на кандидати, общински избирателни комисии, секционни избирателни комисии са 119“, отбеляза също Александър Андреев. „Жалбите срещу решения на ЦИК са 14, като в момента все още има висящи две жалби. Едната е по отношение на партия БАСТА, срещу решение за разделяне на изборните книжа и материали от Общинска избирателна комисия в Столична община“, каза още Андреев. „Другата е жалба от страна на един кандидат, който обжалва недопускането до участие във форма на отразяване на предизборната кампания в една от обществените медии“, уточни той. Андреев подчерта, че навсякъде в страната са одобрени образците на бюлетините, с изключение само на тези за две кметства – Паталеница, община Пазарджик, и Стефан Караджово, община Болярово (по данни към времето на провеждане на брифинга, на който стана ясно, че се очаква в днешният ден да бъдат потвърдени образците на бюлетините за гласуване на кмет на кметство и там).  \r\nАлександър Андреев каза също, че е взето решение по отношение на отпечатването на избирателните списъци за гласуването във втория тур на местните избори. „Това, което е специфично и заради което е прието решението, е, че в тези избирателни списъци трябва да бъдат включени да фигурират избирателите, които към датата на втория тур ще са навършили 18 години“, обясни още той. „На страницата на общинските избирателни комисии могат да бъдат намерени от избирателите образците за гласуване в трите вида избори в страната – за общински съветници, кмет на община, кметове на кметства и, съответно, в градовете с районни разделения – кметове на райони“, подчерта Андреев. „На страницата на общинските избирателни комисии отделно от това може да бъде извършена проверка от страна на избирателите дали фигурират в списъка за подкрепа на независим кандидат, който е издигнат от инициативен комитет. Проверката се извършва при спазването на всички условия за защита на данните на лицето“, каза още той. Андреев подчерта, че на страницата на ЦИК това може да бъде направено по отношение на избирателите, които подкрепят регистрацията на партии и коалиции, регистрирани в ЦИК. Той уточни, че на 12 октомври изтичат срокът за заявления за гласуване по настоящ адрес и с подвижна избирателна кутия. На 16 октомври ще бъде публикуван списък на заличените лица в сайта на ЦИК.  \r\nТеодора ПАТРОНОВА", "date": "2019.10.10", "title": "Местни избори 2019: 17 257 800 е тиражът на бюлетините за изборите на 27 октомври (ОБЗОР)"}
{"url": "http://www.focus-news.net/news/2019/10/10/2707196/fakultetat-po-izkustvata-kam-yuzu-neofit-rilski-blagoevgrad-obyavyava-priem-v-nova-spetsialnost.html", "text": "Катедра „Телевизионно, театрално и киноизкуство“ към Факултета по изкуствата на Югозападен университет (ЮЗУ) „Неофит Рилски“ - Благоевград обявява прием в нова бакалавърска програма – „Аудио-визуални изкуства и продуцентство в развлекателните индустрии“. Това съобщиха от пресцентъра на  висшето учебно заведение . Желаещите да се обучават в новата специалност, която е със срок на обучение 4 години, кандидатстват с: приемен изпит (събеседване с кандидатите за интереси и знания в областта на изкуствата) или с оценката от матурата по български език и литература или по история. Изпитите ще се провеждат всеки вторник до края на месеца, от 10.00 до 16.00 часа.  Необходими документи за кандидатстване са: Комплект документи за кандидатстване (по образец, купуват се от книжарницата на университета); Оригинал и копие на дипломата за завършено средно образование. Оригиналът на дипломата се връща на кандидата след сравняване с копието и заверка от длъжностното лице, което приема кандидатстудентските документи. Желаещите да се обучават в новата бакалавърска програма подават документи до 29 октомври 2019 г. в Учебен корпус №1 на университета (зала 1102А).", "date": "2019.10.10", "title": "Факултетът по изкуствата към ЮЗУ „Неофит Рилски“ - Благоевград обявява прием в нова специалност"}
{"url": "http://www.focus-news.net/news/2019/10/10/2707193/prezidentat-rumen-radev-i-gratskiyat-premier-mitsotakis-obsadiha-v-atina-dvustrannoto-partnyorstvo-v-sferata-na-sigurnostta-i-uvelicheniya-migratsionen-natisk-kam-evropa.html", "text": "Президентът Румен Радев и гръцкият премиер Мицотакис обсъдиха в Атина двустранното партньорство в сферата на сигурността и увеличения миграционен натиск към Европа. Това съобщиха от  прессекретариата на държавния глава . Двамата постигнаха принципно съгласие Военновъздушните сили на България и Гърция да си сътрудничат за охраната на въздушното пространство на Република Северна Македония. \r\nПартньорство между България и Гърция в сферата на сигурността и увеличения миграционен натиск към Европа, обсъдиха днес в Атина държавният глава Румен Радев и министър-председателят на Република Гърция Кириакос Мицотакис. Двамата бяха единодушни, че отчетеното засилване на миграционните потоци в Югоизточна Европа изисква общи усилия от страна на засегнатите страни и своевременна реакция и подкрепа от страна на Европейския съюз за охраната на външните европейски граници. Румен Радев отново подчерта, че ЕС трябва да изработи план за действие в случай на рязко увеличение на миграционния натиск по сухопътните граници на съюза и България и Гърция следва да обединят усилия в тази насока.  \r\nДвете държави споделят отношения на стратегическо партньорство и ще продължат да задълбочават сътрудничеството си в областта на отбраната, беше общата позиция на Румен Радев и Кириакос Мицотакис. Двамата постигнаха принципно съгласие Военновъздушните сили на България и Гърция да си сътрудничат и за охраната на въздушното пространство на Република Северна Македония. Българският президент и гръцкият министър-председател откроиха като общ приоритет укрепването на стабилността и сигурността в Югоизточна Европа, които изискват продължаване на подкрепата за европейската перспектива на страните от Западните Балкани, при изпълнение на критериите за членство и необратимост в процеса на развитие на добросъседски отношения в региона.  \r\nЕнергийната диверсификация, строежът на междусистемната газова връзка между България и Гърция и транспортната свързаност в региона, също бяха сред акцентите на разговора. Румен Радев и Кириакос Мицотакис обсъдиха и възможността българската страна да участва в бъдеща приватизация на пристанището в Александруполис.  \r\nНа срещата беше коментирана и ескалацията на напрежение в Близкия Изток и беше споделена обща позиция за намирането на мирно решение на кризисната ситуация.  \r\nБългарският президент е на работно посещение в Гърция за участие в срещата на върха на държавните глави от групата „Арайолуш“, която ще се проведе утре в Атина.", "date": "2019.10.10", "title": "Президентът Румен Радев и гръцкият премиер Мицотакис обсъдиха в Атина двустранното партньорство в сферата на сигурността и увеличения миграционен натиск към Европа"}
{"url": "http://www.focus-news.net/news/2019/10/10/2707200/mestni-izbori-2019-prof-rumen-pandev-tsaritsa-yoanna-isul-bansko-se-nuzhdae-ot-adekvaten-zdraven-produkt-nasochen-kam-turizma-i-naselenieto.html", "text": "Банско се нуждае от адекватен здравен продукт, насочен към туризма и населението. Това каза за обзорното предаване  „Това е България“  на  Радио „Фокус“  проф. Румен Пандев, от Клиниката по хирургия на болница „Царица Йоанна - ИСУЛ” и кандидатът за общински съветник от листата на ГЕРБ в Банско. Той допълни, че здравната инфраструктура в града е на базово ниво, а туристическият продукт по целия свят включва и здравно обслужване на населението, като пример даде с алпийските курорти в Австрия. „Това не значи, че ще се строи болница, веднага искам да кажа. България има достатъчно болници, пълни сме с болнични заведения, но адекватен медицински център, с който да бъде обслужвано населението и туристите – това е необходимо абсолютно за Банско. Прототипи ще бъдат подобни центрове на териториите на Австрия и Швейцария, като част от тях се изграждат по модела на мобилните конструкции. Това е нещо, в което общината трябва да е изключително важен играч, дали ще е публично-частно партньорство – този център не трябва да е на Иван или Драган, а да бъде защитен общественият интерес. Големи цели не си поставяме, а нещо, което ще бъде в полза на населението, защото Банско в момента няма здравна инфраструктура. Имаме стар родилен дом, който се използва за медицински център, няколко кабинети, а сградите са строени през 60-те години“, обясни професорът. Проф. Румен Пандев заяви, че здравеопазването е вид производство, което трябва да бъде контролирано от държавата. Става въпрос за огромен административен разход, капацитет и сграден фонд и трябва да си отговорим на въпроса, с какъв ресурс разполагаме, за да задоволим и произведем качествен здравен продукт, обобщи той.  \r\nЦоня СЪБЧЕВА", "date": "2019.10.10", "title": "Местни избори 2019: Проф. Румен Пандев, „Царица Йоанна – ИСУЛ“:  Банско се нуждае от адекватен здравен продукт, насочен към туризма и населението"}
{"url": "http://www.focus-news.net/news/2019/10/10/2707204/miro-rahnev-homeopat-i-psihoterapevt-spored-svetovnata-zdravna-organizatsiya-po-sveta-ima-nad-400-mln-registrirani-dushi-s-psihichni-razstroystva.html", "text": "Според Световната здравна организация по света има над 400 млн. регистрирани души с психични разстройства. Това каза за  Радио „Фокус“ – Бургас  психотерапевтът Миро Рахнев по повод Световния ден за психичното здраве. „А според медицинския класификатор на болестотворни състояния българите най-често страдат от тревожни разстройства. Оттам вече се нареждат злоупотреби с различни психоактивни вещества и т.н.“, добави Рахнев. По думите му по-често боледуват дамите и по-често се обръщат за професионална помощ от мъжете. „Това може би е така, защото се счита, че жените са по-слабият пол, въпреки че аз не съм на това мнение, смятам, че дори жените издържат много повече на емоционална болка, отколкото мъжете“, заяви Миро Рахнев. Той сподели, че основната причина за появата на този вид разстройство е стресът в ежедневието, както и начинът ни на живот като цяло и невъзможността да преработваме това, което ни се случва е ежедневието. „Най-важното, което трябва да се разбере за психичното здраве е, че мозъкът е най-важният орган и никой не трябва да извършва някакъв вид самолечение. Изключително важно е да потърсим помощ при съответния специалист независимо дали той ще бъде психиатър, психотерапевт или психолог“, каза още Рахнев. Той споделите, че терапията е нещо важно. Неговият апел към българина е да се опита да преодолее закърняването и стигмата към психологическата помощ, защото това ще бъде една превенция и адекватно лечение още в ранните стадии на какъвто и да е вид типаж от психично разстройство. \r\nМария КУРТЕВА", "date": "2019.10.10", "title": "Миро Рахнев, хомеопат и психотерапевт: Според Световната здравна организация по света има над 400 млн. регистрирани души с психични разстройства"}
{"url": "http://www.focus-news.net/news/2019/10/10/2707205/istoricheskiyat-muzey-v-panagyurishte-poluchi-novo-darenie.html", "text": "В Исторически музей-Панагюрище постъпи поредното за тази седмица дарение, съобщиха от  музея . Както всички такива, постъпили през изминалите дни, и това ще обогати етнографската сбирка. Дарителката е Стана Цветанкова, която предостави бонжур и риза. Те ще се използват безвъзмездно за нуждите на Исторически музей-Панагюрище. Стана Цветанкова получи свидетелство за дарение в знак на благодарност.  \r\nБонжурът е връхна дреха, изработена от мека кожа, обшита с много мъниста. Кожата обрамчва дрехата, която прилича на късо палто, а геометрични мотиви в основата й са част от нейната елегантна украса.", "date": "2019.10.10", "title": "Историческият музей в Панагюрище получи ново дарение"}
{"url": "http://www.focus-news.net/news/2019/10/10/2707202/d-r-ruslan-tonev-tsentar-za-psihichno-zdrave-pleven-balgarinat-se-nauchi-da-poseshtava-psihiatar.html", "text": "Българинът все пак се научи да посещава психиатър. Това каза за  Радио „Фокус“  д-р Руслан Тонев, психиатър и психотерапевт в Център за психично здраве - Плевен, по повод Международния ден на психичното здраве. „Битува стереотипът или стигмата, че човек, който посещава психиатър, е едва ли не „луд“. Необходимо е да се търси помощ в такива случаи и дори и при по-леки състояния“, посочи д-р Руслан Тонев. По думите му в последните 10-15 години все пак българите са се научили да търсят професионална помощ. „Психиатри и психолози работим заедно в екип. Така се прилагат гледни точки, както на клиницист, така и на психолог и, освен медикаментозно лечение, се назначава психотерапия, социална терапия, арт терапия. Посещението при психиатър никога не е напразно и означава да се получи помощ“, подчерта още д-р Руслан Тонев.  \r\nВиолета КРЪСТЕВА", "date": "2019.10.10", "title": "Д-р Руслан Тонев, Център за психично здраве - Плевен: Българинът се научи  да посещава психиатър"}
{"url": "http://www.focus-news.net/news/2019/10/10/2707207/detsko-zhuri-shte-izbira-svoi-shampioni-po-vreme-na-15-toto-natsionalno-zhivotnovadno-izlozhenie-v-sliven.html", "text": "Специални оценителни комисии, съставени от ученици от 1 до 4 клас от различни училища от Сливен, ще изберат свои шампиони от различните видове и породи по време на петнадесетото юбилейно Национално животновъдно изложение Сливен '2019. Това съобщиха от  Изпълнителна агенция по селекция и репродукция в животновъдството  (ИАСРЖ), която е организатор на инициативата. \r\nДетското жури ще даде своите оценки в първия ден на изложението на 11 октомври. Шампиони ще бъдат излъчени в пет категории – говеда, биволи, овце, кози и коне, които ще получат специални грамоти. През тази година Изпълнителна агенция по селекция и репродукция в животновъдството иска да отдели специално внимание на най-малките. За целта експерти на ИАСРЖ ще запознаят малчуганите с различните видове и породи, като им разкажат любопитни факти от за живота и отглеждането на животните. И през двата дни на изложението (11-12 октомври) гостите ще могат да разгледат и специалната детска изложба „Животните на България“, в която се включиха над 50 ученици от сливенски училища. Всички художници ще получат грамоти и награди, а най-добрите 12 рисунки ще бъдат публикувани в интернет сайта и „Фейсбук“ страницата на агенцията. 15-тото Национално животновъдно изложение ще бъде официално открито на 12 октомври от министъра на земеделието, храните и горите Десислава Танева. Участие в него ще вземе селекция от над 600 от най-добрите животни, които се отглеждат у нас.", "date": "2019.10.10", "title": "Детско жури ще избира свои шампиони по време на 15-тото Национално животновъдно изложение в Сливен"}
{"url": "http://www.focus-news.net/news/2019/10/10/2707198/ria-novosti-shvetsiya-podkrepya-nalaganeto-embargo-na-orazhiyata-dostavyani-za-turtsiya-ot-es.html", "text": "Шведският външен министър Анн Линде заяви, че е необходимо да бъде наложено ембарго върху оръжията, доставяни за Турция от ЕС, предава  РИА Новости . \r\nПреди да внесе този въпрос за обсъждане в Европейския парламент, министърът трябва да си осигури подкрепата на шведския парламент. \r\n\"Поради тази причина утре смятам да се обърна към парламента за подкрепа, за да работя върху налагането на санкции срещу Турция под формата на ембарго на оръжията\", заяви министърът в ефира на шведско радио. \r\nСпоред шведската държавна инспекция за стратегическите продукти, през 2018 г., страната е доставила на Турция отбранителни продукти на стойност 300 млн. крони (около 30 млн. евро). \r\nПо-рано Линде остро осъди действията на турското правителство и призова Съвета за сигурност на ООН да се намеси, за да спре ескалацията на конфликта. \r\nТурският президент Реджеп Тайип Ердоган обяви по-рано началото на операция „Извор на мира“ в Северна Сирия срещу „Работническата партия на Кюрдистан“ (ПКК) и терористичната групировка „Ислямска държава“, нанесе въздушни удари и проведе наземна операция в градове в региона още същия ден.  \r\n \r\n : Теодор Пенев", "date": "2019.10.10", "title": "РИА Новости: Швеция подкрепя налагането ембарго на оръжията, доставяни за Турция от ЕС"}
{"url": "http://www.focus-news.net/news/2019/10/10/2707203/london-evening-standard-boris-dzhonsan-i-leo-varadkar-vizhdat-pat-kam-sdelka-za-brekzit.html", "text": "Премиерът на Великобритания Борис Джонсън и неговият ирландски колега Лео Варадкар могат да „видят път“ към възможна сделка за Брекзит, след разговора помежду им, който беше проведен в опит да бъде постигнат прогрес по преговорите преди крайния срок от 31 октомври, пише вестник  London Evening Standard . \r\nСлед повече от два часа дискусии, Джонсън и неговият ирландски колега заявиха, че вярват, че сделка е „в интерес на всички“.  \r\nВ съвместно изявление, те добавиха, че сега ще вникнат по надълбоко във въпроса, докато представители на техните кабинети ще се продължат също да се опитват да постигнат прогрес по преговорите за сделка.  \r\n„И двамата продължават да вярват, че сделка (за Брекзит) е в интерес на всички. Те се съгласиха, че могат да видят път към възможна сделка“, се казва в съвместното съобщение.  \r\n„Те се съгласиха да обмислят допълнително своите дискусии и че служителите ще продължат да се ангажират интензивно с тях“, се казва още в него. \r\nРазговорите между Джонсън и Варадкар бяха разглеждани като последния шанс пред британския премиер да спаси надеждите за постигане на споразумение за сделка за Брекзит, преди предстоящата среща от високо равнище на Европейския съвет.  \r\nВ своето съвместно изявление, двамата лидери заявиха, че техните дискусии са  били концентрирани върху „предизвикателствата“ пред бъдещите митнически споразумения и „съгласието“ в новия план за Брекзит на Джонсън.  \r\nПравителствата на страните от Европейския съюз, включително Ирландия, опонираха на предложенията на Джонсън да бъде изведена Северна Ирландия от митническия съюз, заедно с останалата част от Великобритания, което щеше да означава подновяването на митническите проверки на острова.  \r\nТе също така изразиха свето силно притеснение от идеята местният парламент в Северна Ирландия, на практика доминиран от „Демократичната юнионистка партия“ (ДЮП), да разполага с вето върху всяко от споразуменията с Брюксел.  \r\nВ изявлението се казва още, че сега Варадкар ще се консултира с Брюксел, докато министърът на Великобритания за Брекзит Стивън Баркли ще се срещне с главния преговарящ на Европейския съюз за „развода“ между Лондон и Брюксел Мишел Барние.  \r\nПо-рано френският президент Еманюел Макрон заяви, че Великобритания трябва да плати цената, ако реши да продължи с позицията си за Брекзит, която е неприемлива за останалите 27 страни членки.  \r\n„Ако искат да направят ход, който да е съвместим с това, което може да бъде прието от (останалите) 27 (страни), това е добре“, заяви Макрон.  \r\n„Ако не искат да направят какъвто и да е ход или направят нещо неприемливо, тогава ще трябва да си понесат отговорността“, добави френският президент.   \r\n \r\n \r\n : Теодор Пенев", "date": "2019.10.10", "title": "London Evening Standard: Борис Джонсън и Лео Варадкар виждат път към сделка за Брекзит"}
{"url": "http://www.focus-news.net/news/2019/10/10/2707208/korneliya-ninova-bsp-tryabvashe-da-minat-tri-godini-da-se-izpishat-stotitsi-stranitsi-lazhi-po-men-i-prezidenta-radev-za-da-izleze-istinata-za-reshetnikov-nayave.html", "text": "Трябваше да минат три години, да се изпишат стотици страници лъжи, да се излеят тонове помия по мен и президента Радев, за да излезе накрая истината наяве. Това написа лидерът на БСП Корнелия Нинова във  \"Фейсбук\"  във връзка с казаното от главния прокурор Сотир Цацаров, че тя и Румен Радев нямат общо с досъдебното производство за ген. Решетников. Лидерът на БСП Корнелия Нинова се позова на думите на Цацаров, цитиран от Агенция \"Фокус\".  \r\n\"Питам сега Плевнелиев, който беше превърнал тази тема в смисъл на живота си - къде сте? Къде е Местан, който искаше специална анкетна комисия да разследва случая? Имаше един министър на Борисов Трайчо Трайков, който пък предложи да ме подложат на детектор на лъжата. А и самият Борисов неведнъж се упражни на наш гръб с президента Радев за своя изгода. Няма да изреждам всички знайни и незнайни фалшификатори на политическия живот. Ще кажа само - времето е най-добрият приятел на почтения политик. То доказва правотата му. Важно е той да има силата да го дочака. Но и времето е най - големият враг на подлеците. То ги разобличава. А народът решава бъдещата им политическа съдба\", пише още Нинова.", "date": "2019.10.10", "title": "Корнелия Нинова, БСП: Трябваше да минат три години, да се изпишат стотици страници лъжи по мен и президента Радев, за да излезе истината за Решетников наяве"}
{"url": "http://www.focus-news.net/news/2019/10/10/2707209/vazstanoveno-e-dvizhenieto-po-pat-i-1-simitli-kresna.html", "text": "Възстановено е движението по път I-1 Симитли – Кресна. Това съобщиха от пресцентъра на  Агенция \"Пътна инфраструктура\" .", "date": "2019.10.10", "title": "Възстановено е движението по път I-1 Симитли – Кресна"}
{"url": "http://www.focus-news.net/news/2019/10/10/2707210/mestni-izbori-2019-petar-stoyanov-prezident-1997-2002-mnogo-iskam-sofiya-da-ima-otnovo-za-kmet-yordanka-fandakova-tya-e-predvidima-ovladyana-i-balansirana.html", "text": "Много искам София да има отново за кмет Йорданка Фандъкова, тя е предвидима, овладяна и балансирана. Това каза президентът на Република България в периода 1997-2002 г. Петър Стоянов по време на предизборна среща в „Красно село“,предаде репортер на  Агенция „Фокус“ . Според него много важна задача е новият кмет на София да се казва Йорданка Фандъкова.  „Следейки г-жа Фандъкова през всичките тези години, в живота си два пъти съм се сблъсквал на живо с нея. Последният път на пътеката към „Черни връх“, заяви още Стоянов. „Съвсем откровено казвам, че това, което харесвам от пръв поглед от нейните изяви е нейната овладяност, нейната сдържаност и балансираност. Това  еважно за човек, който управлява такъв голям конгломерат като София. Харесвам и нейната предвидимост. За мен е важно София да има кмет, от който знаеш какво да очакваш. Тя горе-долу по този начин говори в своята реч досега. Не можеш да обещаваш свърх неща. Всеки политик трябва да има известна базова почтеност, дявол да го вземе. Въпросът не е само да спечелиш тези пусти избори. Предвидимият човек може да бъде разгадан от своите съграждани и от хората, които работят с него. От този човек не можеш да очакваш подлост, изневяра на принципите. Това е изключително важно. Ще продължа още малко, защото в центъра на днешното събиране трябва да бъде изказването на г-жа Фандъкова. Нашата подкрепа сигурно е нещо, което е важно днес“, допълни още Петър Стоянов. По думите му важното е в центъра на всичко да бъде тя. „Ще бъда съвсем честен – в последните 10 години видяхме много политици, които започнаха със сравнително тих, скромен политически вървеж и в края на своята политическа кариера стигнаха до самозабрава, самонадеяност, пустословие, което в голяма степен отблъсква хората и от тях и от партията, която ги е излъчила. Г-жа Фандъкова хич не е от тези политици“, каза още Петър Стоянов. Той посочи, че сред партията, която тя представлява, Фандъкова му е най-симпатична. „Това в никакъв случай не е упрек към, когото и да било. Тя съвсем чистосърдечно – тя просто има моята чистосърдечна симпатия. Аз говоря с много хора, които никога няма да се радват на придобивките на София. В известна степен има някакво съперничество, което аз туширам трудно, но успявам да туширам за сега между София и Пловдив. Трябва да ви кажа, че много пловдивчани ми казват: „Вижте, ние се чудим София си има един кмет, който си е кмет, който работи, който работи почтено“. Умишлено няма да се спирам върху подлези, надлези. Всичко това тя го каза по-добре от мен, всичко това се вижда, всичко това вие го знаете. Щеше ми се да кажа,че много искам София да има отново за кмет Йорданка Фандъкова“, допълни още Петър Стоянов.  \r\n \r\nДеница КИТАНОВА", "date": "2019.10.10", "title": "Местни избори 2019: Петър Стоянов, президент (1997-2002): Много искам София да има отново за кмет Йорданка Фандъкова, тя е предвидима, овладяна и балансирана"}
{"url": "http://www.focus-news.net/news/2019/10/10/2707213/mestni-izbori-2019-evrodeputatat-ot-gerbenp-aleksandar-yordanov-yordanka-fandakova-e-dobar-profesionalist-sofiya-e-dalech-dalech-po-opraven-grad-ot-bryuksel.html", "text": "Йорданка Фандъкова е добър професионалист - София е далеч далеч по-оправен град от Брюксел. Това каза евродепутатът от ГЕРБ / ЕНП Александър Йорданов по време на предизборна среща в „Красно село“,предаде репортер на  Агенция „Фокус“ . \"Зарязах днес половината от работния ден в Брюксел, признавам си, за да бъда именно тази вечер тук. По принцип се връщам тук с късния самолет, който идва в 00.00 ч. Но нещо трепна в сърцето, не издържах и си дойдох. Истината е, че г-жа Фандъкова освен професионализма, който показа в тези години и независимо от злите езици, от клетевниците, от мошениците,  които в нашата държава ги е имало винаги и никога няма да се свършат. Това е национална характерология да се самоотричаме, да се самооплюваме. Винаги да гледаме и търсим кривото, лошото на всеки човек. Това е национална болест. Г-жа Фандъкова като кмет на София, погледнато отстрани, излъчва първо една стабилност, излъчва доверие, внушава доверие и за нормалния човек тя просто е един добър човек. След това видимо от промяната в града, която се случва очевидно е добър професионалист. Случи се наистина така, че сега съм в Брюксел от известно време, първо в София в центъра, особено след този ремонт, София е далеч далеч по-оправен град от Брюксел\", каза още Йорданов. Той посочи, че не говори за Страсбург, където е трагедия. Според него Фандъкова е показала, че в процеса на учене на страната ни в ЕС може да има добри резултати. \"През последните години тук има кметове, те знаят, но мисля и г-жа Фандъкова, аз се занимавах, правя едни албуми, алманаси на отделните столични райони. Те в момента са хит в Брюксел. Депутатите ги грабят, за да видят колко е красива нашата столица и да се запознаят с историята\", уточни още Йорданов. \"Трябва да си имаме доверие. Най-хубавото в политически план, че само ние дето сме тук, сме като че ли с една класа по-умни от много други хора, защото само ние разбрахме, че имаме дълг към България на всички избори да спираме БСП\", подчерат Йорданов. Според него това е национален дълг. \"Тук не се правят експерименти. Тук не се рискува. Пък да ги пуснем, пък да видим. Аз живях във времето, когато ги пуснахте. Ами те ни съсипаха. Те ограбиха банки. Недейте така. Тук  сме говорили и с Румен Христов конкретно, защото вечно се обсъжда ГЕРБ такива, ГЕРБ онакива. Искам да ви кажа, че аз съм все пак най-възрастният в ЕП. С отлично впечатление съм от евродепутатите от ГЕРБ\", уточни още Йорданов.  \r\nДеница КИТАНОВА", "date": "2019.10.10", "title": "Местни избори 2019: Евродепутатът от ГЕРБ/ЕНП Александър Йорданов: Йорданка Фандъкова е добър професионалист - София е далеч далеч по-оправен град от Брюксел"}
{"url": "http://www.focus-news.net/news/2019/10/10/2707212/v-lom-e-razkrita-rabotilnitsa-za-roditeli-da-porasnem-zaedno.html", "text": "В Лом е разкрита „Работилница за родители – да пораснем заедно“. Това съобщиха за  Радио „Фокус“ – Видин  от Центъра за обществена подкрепа в града. От този месец от центъра работят по програма, разработена от УНИЦЕФ, в която могат да се включат родители на деца на възраст до 4 години. Тя се състои от 14 сесии, които се провеждат с група от 10-15 родители, веднъж седмично. По време на сесиите родителите имат възможност да общуват с други родители и със специалисти, да обменят опит и мисли, както и да научават повече за развитието на детето и неговите психологически потребности, родителството и взаимоотношенията с децата, ефективното общуване с детето, разрешаването на конфликти и др.", "date": "2019.10.10", "title": "В Лом е разкрита „Работилница за родители – да пораснем заедно“"}
{"url": "http://www.focus-news.net/news/2019/10/10/2707214/d-r-ruslan-tonev-tsentar-za-psihichno-zdrave-pleven-patsientite-ni-se-zanimavat-aktivno-s-art-terapiya.html", "text": "Д-р Руслан Тонев, психиатър в Център за психично здраве Плевен. Пациентите ни се занимават активно с арт терапия. Това каза за   Радио „Фокус“  д-р Руслан Тонев, психиатър в Център за психично здраве - Плевен, по повод Международния ден на психичното здраве. „Някои пациенти са с ниски доходи и заболяването ги ограничава социално – по отношение на работоспособност и приходи.  Тези хора са ограничени и във възможностите да посещават културни институти и затова при нас провеждаме постановки, концерти“, посочи д-р Руслан Тонев. Той допълни, че се практикуват и занимания с рисуване и пациентите биват насърчавани да творят. „Някои от тях са образовани хора на изкуството. Те са много дейни в тези занимания и така се чувстват уважавани и помагат на другите да се научат да оценяват изкуството. Подпомагаме творческите им усилия с изработването на мартеници и поздравителни картички по различни поводи. Когато имаме възможност, ги водим на изложби и концерти“, подчерта още д-р Руслан Тонев.", "date": "2019.10.10", "title": "Д-р Руслан Тонев, Център за психично здраве - Плевен: Пациентите ни се занимават активно с арт терапия"}
{"url": "http://www.focus-news.net/news/2019/10/10/2707216/festival-na-kestena-shte-se-provede-na-12-oktomvri-v-selo-kolarovo-obshtina-petrich.html", "text": "На 12 октомври Дирекцията на Природен парк „Беласица“ към Изпълнителната агенция по горите за осма поредна година ще проведе Фестивал на кестена в село Коларово, община Петрич. Това съобщиха за  Радио „Фокус“ – Пирин  от дирекцията. Празникът на Подгорието ще бъде официално открит от 12.00 часа на площада пред читалище „Яне Сандански“. \r\nВ центъра на събитието отново ще бъдат кестените, които ще присъстват на пъстрите шатри, подредени от домакините. И тази година гостите на празника ще бъдат изненадани с много нови кулинарни вкусотии, характерни за този регион. Изпълнители от самодейните състави при читалищата от района на Природен парк „Беласица“ ще представят традиционни песни, танци и обичаи. \r\n„Нарисувай Беласица“ ще бъде предизвикателство за малки и големи художници. Традиционната разходка в планината с планински водач и филм за природното и културно наследство на парка са само част от програмата. \r\nФестивалът се организира от Дирекцията на Природен парк „Беласица“ към Изпълнителната агенция по горите, с финансовата подкрепа на  Югозападното държавно предприятие и Община Петрич, в партньорство с Българска фондация „Биоразнообразие“ и Пирински туристически форум, със съдействието на Исторически музей - Петрич, както и с активното участие на хората от района на Природен парк „Беласица“. \r\nЛивия НИНОВА", "date": "2019.10.10", "title": "Фестивал на кестена ще се проведе на 12 октомври в село Коларово, община Петрич"}
{"url": "http://www.focus-news.net/news/2019/10/10/2707218/tass-chetirima-dushi-sa-bili-obvineni-v-opit-da-investirat-ruski-pari-v-amerikanski-predizborni-kampanii.html", "text": "Прокуратурата в Ню Йорк обвини четирима американци в конспирация за събиране на средства от бизнесмен от Руската федерация за финансиране на няколко предизборни кампании в САЩ, предава  TACC . \r\nТова е написано в обвинителния акт, публикуван от редица медии, включително NBC и The New York Times. \r\nКакто следва от документа, става дума за четирима души, американски граждани, трима от които са родени в бившия СССР, на територията на днешните Беларус и Украйна. Те са били задържани в щата Вирджиния. Според прокуратурата, те са влезли в заговор за събиране на средства от бизнесмен, за когото се твърди, че има руско гражданство, за да финансират редица предизборни кампании в САЩ, както на федерално, така и на щатско ниво. Името на бизнесмена не се споменава. \r\nСпоред прокуратурата и четиримата обвиняеми от юни 2018 г. до април 2019 г. са се опитали да прехвърлят получените средства от посочения руски бизнесмен на определени американски политици и кандидати за различни постове. Те не разкриха произхода на тези пари. Освен това, обвиняемите са се опитвали да инвестират тези средства в предизборни кампании. Имената на споменатите политици и кандидати не се разкриват. \r\n \r\n : Теодор Пенев", "date": "2019.10.10", "title": "ТАСС: Четирима души са били обвинени в опит да инвестират руски пари в американски предизборни кампании"}
{"url": "http://www.focus-news.net/news/2019/10/10/2707217/mestni-izbori-2019-viziyata-na-yordanka-fandakova-za-svobodna-duhovna-i-prosperirashta-sofiya-specheli-sartsata-na-sds-obzor.html", "text": "Градски съвет на СДС - София проведе разширено заседание. На събитието присъства кандидатът за кмет от местна коалици ГЕРБ (СДС) Йорданка Фандъкова. Тя запозна присъстващите със своята програма.  Част от предизборното мероприятие бяха областният координатор на ГЕРБ – София Цветомир Паунов, лидерът на СДС Румен Христов, кандидати за общински съветници, президентът в периода 1997-2002 г. Петър Стоянов и евродепутатът от ГЕРБ/СДС Александър Йорданов. Там бяха и стотици членове и симпатизанти на СДС, които изпълниха залата на ритуалния дом в „Красно село“.  \r\n Кандидатът за кмет на София Йорданка Фандъкова  заяви, че ГЕРБ е готова със стратегия за дигитална трансформация на града. „Това, което виждаме са нови идеи и проекти за София. Предлагам конкретна програма. Надявам се, които от вас не са се запознали, ще могат да се запознаят подробно. Тя не е просто пожелание. Това е ясен план за действие с много ясна визия. Визията ни е да развиваме София като свободен, духовен и проспериращ град. Град, в който хората да имат възможност за изява, да реализират своите предприемачески идеи. Имах много срещи през тези дни с хора от бизнеса. Ясно е, че икономиката на града се развива доста сериозно през последните години. За това и икономическите показатели са доста сериозни. Това ни дава основание да работим за това да минем на още един етап в развитието на града ни“, допълни още Фандъкова. Тя посочи, че София е добре позната на картата на инвеститорите и по думите й това помага на образованите и предприемчиви хора и на младите хора. „Имаме вече много хора, които с връщат от чужбина, с образованието, с културата идват отук да живеят и работят за нашия град. Всички ние сме готови да продължим тази работа за града. Тя изтъкна, че във всички програми на нейните опоненти вижда планове, които ГЕРБ изпълнява. „Лесно е сега да обещават всичко на всички. Когато обещаваш всичко, не обещаваш нищо. Трябва много управленски опит, силен екип, за да може да застанеш пред хората и да не даваш празни обещания. Понякога нещата се забавят, не се случват толкова бързо, колкото ни се искат“, допълни още Йорданка Фандъкова. Според нея трябва дасе подобни комуникацията с хората. „Не забравяйте, че дължим на хората във всеки един момент обяснението и разговора за проектите, които изпълняваме и които предстоят“, допълни Фандъкова. Тя посочи, че стратигеческите проекти остава метрото, завършването на околовръсттния път и работа по вътрешните линии. Според нея това е начина да се облекчи градът от тежкия трафик. \r\n Президентът на Република България в периода 1997-2002  г. Петър Стоянов  заяви, че много иска София да има отново за кмет Йорданка Фандъкова. Той обърна внимание, че тя е предвидима, овладяна и балансирана. Според него много важна задача е новият кмет на София да се казва Йорданка Фандъкова. „Следейки г-жа Фандъкова през всичките тези години, в живота си два пъти съм се сблъсквал на живо с нея. Последният път на пътеката към „Черни връх“, заяви още Стоянов. „Съвсем откровено казвам, че това, което харесвам от пръв поглед от нейните изяви е нейната овладяност, нейната сдържаност и балансираност. Това еважно за човек, който управлява такъв голям конгломерат като София. Харесвам и нейната предвидимост. За мен е важно София да има кмет, от който знаеш какво да очакваш. Тя горе-долу по този начин говори в своята реч досега. Не можеш да обещаваш свърх неща. Всеки политик трябва да има известна базова почтеност, дявол да го вземе. Въпросът не е само да спечелиш тези пусти избори. Предвидимият човек може да бъде разгадан от своите съграждани и от хората, които работят с него. От този човек не можеш да очакваш подлост, изневяра на принципите. Това е изключително важно. Ще продължа още малко, защото в центъра на днешното събиране трябва да бъде изказването на г-жа Фандъкова. Нашата подкрепа сигурно е нещо, което е важно днес“, допълни още Петър Стоянов. По думите му важното е в центъра на всичко да бъде тя. \r\n Eвродепутатът от ГЕРБ / ЕНП Александър Йорданов  изрази позиция, че Йорданка Фандъкова е добър професионалист.  По думите му  София е далеч далеч по-оправен град от Брюксел. \"Зарязах днес половината от работния ден в Брюксел, признавам си, за да бъда именно тази вечер тук. По принцип се връщам тук с късния самолет, който идва в 00.00 ч. Но нещо трепна в сърцето, не издържах и си дойдох. Истината е, че г-жа Фандъкова освен професионализма, който показа в тези години и независимо от злите езици, от клетевниците, от мошениците, които в нашата държава ги е имало винаги и никога няма да се свършат. Това е национална характерология да се самоотричаме, да се самооплюваме. Винаги да гледаме и търсим кривото, лошото на всеки човек. Това е национална болест. Г-жа Фандъкова като кмет на София, погледнато отстрани, излъчва първо една стабилност, излъчва доверие, внушава доверие и за нормалния човек тя просто е един добър човек“, каза още Йорданов.  \r\nДеница КИТАНОВА", "date": "2019.10.10", "title": "Местни избори 2019: Визията на Йорданка Фандъкова за свободна, духовна и просперираща София спечели сърцата на СДС (ОБЗОР)"}
{"url": "http://www.focus-news.net/news/2019/10/10/2707220/mvr-46-godishna-zhena-e-otkrita-martva-v-avtomobil-parkiran-pred-blok-v-stolichniya-kvartal-mladost.html", "text": "46-годишна жена е открита мъртва в автомобил, паркиран пред блок в столичния квартал „Младост“. Това съобщиха от пресцентъра на  МВР . Сигналът е подаден на тел 112 в 20.47 часа от мъж, с когото живеела на съпружески начала. На мястото на инцидента е започнал оглед. Действията по разследването продължават.", "date": "2019.10.10", "title": "МВР: 46-годишна жена е открита мъртва в автомобил, паркиран пред блок в столичния квартал „Младост“"}
{"url": "http://www.focus-news.net/news/2019/10/10/2707201/reuters-turtsiya-shte-poeme-otgovornost-za-zatvornitsite-chlenove-na-islyamska-darzhava-v-severna-siriya-tvardi-chavushoglu.html", "text": "Турция ще поеме отговорност за затворниците, членове на „Ислямска държава“, които се намират в зоната за сигурност, която Анкара цели да създаде с военната си операция в Северна Сирия, твърди външният министър на страната Мевлют Чавушоглу, предава  Reuters . \r\nКоментарите му идват след притесненията, че хилядите членове на терористичната групировка, намиращи се в затвори в контролираните от кюрдите територии в Северна Сирия, може да бъдат освободени, след началото на турската военна операция в региона.  \r\n„Ако лагерите и затворите (за членове на „Ислямска държава“) са в зоната за сигурност, ние сме отговорни“, заяви Чавушоглу по време на брифинг пред международни медии.  \r\nТурция ще поиска от държавите, чиито граждани са тези затворници да ги приберат обратно. Ако те откажат, както вече се е случвало, тогава „е наша отговорност те да бъдат държани отговорни, не да бъдат освободавани“, заяви министърът.  \r\nПрезидентът на Турция Реджеп Тайип Ердоган защити военната операция в Северна Сирия в яростна реч по-рано, като отхвърли международната критика, след което заплаши да изпрати повече от 3 млн. бежанци в Европа, ако нападките не бъдат прекратени. \r\nТой също така повтори плановете на Анкара да засели сирийските бежанци в в Турция в „зоната за сигурност“, която трябва да бъде създадена в региона, с помощта на международната общност.  \r\nЕвропейският съюз заяви, че няма намерение да изпраща финансова помощ за турските планове. \r\nЧавушоглу обаче заяви, че ако Брюксел откаже да подкрепи Анкара, бежанците ще станат „и техен проблем“. \r\n„Това не е изнудване или нещо такова“, заяви Чавушоглу. \r\n„Това е общото предизвикателство, пред което са изправени нашите общества“, добави той.   \r\n \r\n : Теодор Пенев", "date": "2019.10.10", "title": "Reuters: Турция ще поеме отговорност за затворниците, членове на „Ислямска държава“ в Северна Сирия, твърди Чавушоглу"}
{"url": "http://www.focus-news.net/news/2019/10/10/2707215/ria-novosti-parizh-prizova-za-sreshtna-mezhdu-chlenovete-na-koalitsiyata-sreshtu-islyamska-darzhava.html", "text": "Френският министър на външните работи Жан-Ив Льо Дриан, коментирайки турската операция в Сирия, призова за спешна среща на международната антитерористична коалиция, насочена срещу „Ислямска държава“, предава  РИА Новости . \r\n\"Франция иска тази международна коалиция, която беше солидарна досега, да се събере спешно, за да обозначи отговорността на всички, включително Турция“, заяви Льо Дриан.  \r\n \r\n \r\n : Теодор Пенев", "date": "2019.10.10", "title": "РИА Новости: Париж призова за срещна между членовете на коалицията срещу „Ислямска държава“"}
{"url": "http://www.focus-news.net/news/2019/10/10/2707211/the-independent-leybaristkite-deputati-iskat-ot-dzheremi-korbin-da-podkrepi-nov-referendum-za-brekzit-predi-izborite-vav-velikobritaniya.html", "text": "Депутатите от Лейбъристката партия са отправили множество искания към своя ръководител Джереми Корбин да промени позицията си и да подкрепи нов референдум за излизането на Великобритания от Европейския съюз, преди да бъдат проведени парламентарни избори, пише британското издание  The Independent . \r\nТой е получил множество телефонни обаждания, които рефлектират „почти единодушната“ подкрепа сред лейбъристките депутати за провеждането на още едно публично допитване за Брекзит. \r\nЕмили Торнбери, външният министър в сянка на лейбъристите, се превърна в последния привърженик на подобен референдум, като се присъедини към заместник-ръководителя Том Уотсън и депутатите Джон Макдонъл и Киър Стармър.  \r\nВъпреки това Корбин държи на позицията си, което той потвърди в реч, в която заяви, че се застъпва за предсрочни избори веднага, след като стане ясно, че депутатите са избегнали Брекзит без сделка. \r\nВъпросът ще се нагорещи веднага, след като премине крайната дата от 19 октомври, след която премиерът Борис Джонсън ще бъде принуден да търси отсрочка от Европейския съюз, в случай, че не се е споразумял с Общността за Брезкит.  \r\nПред журналисти Торнбери заяви, че нейните притеснения са свързани с това, че ако бъдат проведени избори, то вотът на хората ще бъде диктуван от това дали те искат да напуснат ЕС или от идеите на съответната партия за сделка с Брюксел.  \r\n„Затова до определена степен мога да видя логиката в това да се опитаме да проведем референдум първо. Но това е само въпрос за това как можем да го направим на практика“, заяви тя.  \r\nОуен Смит, бившият кандидат за ръководител на лейбъристите стигна по-далеч, като заяви пред The Independent, че избори преди да бъде решено дали хората искат да напуснат ЕС биха били бедствие за партията.  \r\n„Това би дало възможност на Джонсън да (…) играе ролята на мъченик“, заяви той.  \r\n„Всички анкети сочат, че лейбъристите ще загубят зле на следващите избори, за това защо изобщо бихме искали играем по свирката на Джонсън и да рискуваме да разочароваме хората, които имат нужда от прогресивно правителство?“, добави Смит. \r\nДруг депутат от партията потвърди, че десетки народни представители се опитват да убедят Корбин да подкрепи референдум. \r\n„Дузини лейбъристки депутати се обаждат на Корбин, за да му кажат, че смятат, че втори референдум трябва да се проведе (преди изборите). Това е почти единодушно виждане“, заяви той, като добави, че се надява, че лидерът на партията поне ще обмисли идеята за референдум.  \r\nВъпреки това все още не е ясно как ще бъде проведен подобен референдум, дори и ако Лейбъристката партия го подкрепи единодушно. За да се случи това, премиерът Джонсън трябва да бъде свален от власт чрез вот на недоверие и заменен от временно правителство на „националното единство“, което да проведе допитването.  \r\nМеждупартийните преговори по-рано, свързани с евентуално подобно правителство се провалиха, тъй като лейбъристите настояваха, че подобен кабинет трябва да бъде воден от Корбин, с което либералдемократите и бившите консерватори в парламента, противници на Джонсън, не бяха съгласни.  \r\n \r\n \r\n : Теодор Пенев", "date": "2019.10.10", "title": "The Independent: Лейбъристките депутати искат от Джереми Корбин да подкрепи нов референдум за Брекзит преди изборите във Великобритания"}
{"url": "http://www.focus-news.net/news/2019/10/10/2707206/tass-nato-ochakva-turskata-operatsiya-v-siriya-da-bade-balansirana-i-proportsionalna.html", "text": "НАТО очаква операцията на Турция в Сирия да бъде балансирана и пропорционална и че Турция ще се опита да избегне изострянето на страданията на цивилните, заяви генералният секретар на Алианса Йенс Столтенберг на пресконференция в Атина, предава  TACC . \r\n“Очаквам Турция да прояви сдържаност, нейните действия да бъдат балансирани и пропорционални, и че Анкара ще се опита да избегне създаването на още по-големи страдания за цивилното население\", заяви Столтенберг. \r\n\"Въпреки това трябва да се съсредоточим върху нашата ключова задача - победата над терористичната организация \"Ислямска държава“. Турция е част от операцията в Сирия, НАТО е част от коалицията. Трябва да работим заедно, за да победим (групировката)\" каза още Столтенберг.  \r\nТой също призова и за внимание, за да не буде допуснато увеличение на миграционните потоци в региона. \r\nОт своя страна, премиерът на Гърция Кириакос Мицотакис изрази опасения, че военните действия на Турция могат \"да дадат време на силите на „Ислямска държава“ в региона да се прегрупират и укрепят\". \r\nПо-рано Илхам Ахмед, представител на кюрдските „Сирийски демократични сили“, заяви в Брюксел, че бойците на групировката са можели да избягат от затвора в сирийския град Камишли, който беше бомбардиран от турските войски. \r\n \r\n : Теодор Пенев", "date": "2019.10.10", "title": "ТАСС: НАТО очаква турската операция в Сирия да бъде балансирана и пропорционална"}
{"url": "http://www.focus-news.net/news/2019/10/10/2707221/dzheremi-korbin-nyama-da-se-provezhda-nov-referendum-za-brekzit-predi-parlamentarnite-izbori-vav-velikobritaniya.html", "text": "Лидерът на Лейбъристката партия Джереми Корбин заяви, че няма да подкрепи нов референдум за Брекзит преди провеждането на нови парламентарни избори, пише британската редакция на  Huffington Post . \r\nТой обяви, че стои здраво зад позицията на партията си да даде шанс на хората да решат дали искат Великобритания да остане или да напусне структурите на Европейския съюз, и такъв референдум ще се проведе ако той спечели следващите парламентарни избори.  \r\nТова обаче означава, че Корбин рискува да създаде пропаст между себе си и проевропейски настроените лейбъристи, които призовават първо да бъде проведен референдум, преди предсрочните избори.  \r\n„Вторият референдум е това, което ние предлагаме като лейбъристко правителство, което ще бъде, както казах, не избор между (Брекзит) без сделка, но между интелигентно споразумение с Европейския съюз и оставане (в ЕС).“, заяви Корбин пред журналисти.  \r\nТой добави, че премиерът Борис Джонсън ще трябва да бъде принуден да се съобрази с приетия указ по-рано от великобританския парламент, според който ако министър-председателят не постигне сделка с Брюксел до 19 октомври, то ще трябва срока за Брекзит да бъде удължен. Подобна сделка ще трябва да бъде одобрена и от парламента в Лондон.  \r\nНякои водещи фигури, които се противопоставят на Брекзит призоваха в сделката с Брюксел да бъде включен и „вот за потвърждение“, който да поиска още веднъж мнението на британската общественост за Брекзит.  \r\nДруги депутати искат да отстранят Джонсън от поста му и да го заменят с временен премиер, който от своя страна да насрочи подобен референдум.  \r\n„В момента поведението (на Джонсън) и езикът, който беше използван, предполагат, че той няма да се споразумее с ЕС“, заяви Корбин.  \r\n„Нашият абсолютен приоритет, и по тази причина разговарях с други опозиционни партии, е да се подсигурим, че (Брекзит) без сделка е предотвратен и е договорена отсрочка за членството ни“, добави лидерът на Лейбъристите.  \r\nТой заяви, че след изборите лейбъристко правителство ще гласува провеждането на референдум, който ще се допопита до хората дали искат да останат в структурите на ЕС или да напуснат, след като бъде постигната взаимноизгодна сделка. Корбин добави, че би желал, в случай, че Лондон остане в ЕС, да наложи „някои реформи в Европейския съюз“.  \r\nДжонсън по-рано обяви, че ще се съобрази със закона и ще поиска отсрочка, ако се стигне до там, но в същото време направи и редица изявления, в които твърди, че ще изведе Великобритания от ЕС до 31 октомври.  \r\nКорбин заяви, че именно такива изказвания възпрепятстват лейбъристите да подкрепят призивите на премиера за парламентарни избори.  \r\n„Господин министър-председател, ние не можем да ви вярваме да не нарушите закона“, заяви лейбъристкият лидер в съобщение до премиера. \r\n„Не можем да ви се доверим да не използвате периода на предизборната кампания, за да (…) изведете страната от ЕС без сделка, което ще срине икономиката ни, ще унищожи работни места и индустрии, ще причини недостиг на лекарства и храни и ще застраши мира в Северна Ирландия.“, добави ръководителят на лейбъристите. \r\n„Затова е просто – спазвайте закона, премахнете (Брекзит) без сделка от преговорите и след това нека проведем избори“, каза още Корбин. \r\n \r\n : Теодор Пенев", "date": "2019.10.10", "title": "Джереми Корбин: Няма да се провежда нов референдум за Брекзит преди парламентарните избори във Великобритания"}
{"url": "http://www.focus-news.net/news/2019/10/10/2707219/parlamentat-edinen-za-makedoniya-obzor.html", "text": "44-ото Народно събрание прие декларация за Северна Македония и Албания. \"За\" декларация гласуваха 129 народни представители, \"против\" - 4 и \"въздържали се\" - 1, с което тя бе приета. Проектът на декларация бе входиран на 9 октомври и бе подписан от почти всички парламентарно представени сили. Подписите си под текстовете на декларацията са положили председателят на ПГ на ГЕРБ д-р Даниела Дариткова, заместник-председателят на ПГ на „БСП за България“ Драгомир Стойнев, председателят на Комисията по външна политика и депутат от ГЕРБ Джема Грозданова, депутатът от ВМРО Юлиан Ангелов и Полина Цанкова – Христова от „Воля“. Основни моменти в приетата декларация са, че България запазва последователната си подкрепа за поставяне на реалното начало на процеса на присъединяване към ЕС на Северна Македония и Албания със започването на преговори на двете страни. В документа се изтъква, че българският парламент ще продължи да следи за напредъка на изпълнението на Договора за приятелство, добросъседство и сътрудничество между България и Македония, както и за прилагането на Закона за малцинствата в Албания. Народните представители подкрепиха редакционната поправка на  лидера на НФСБ Валери Симеонов  в декларацията за възстановяване на българските военни гробища в Македония. \"Не видях такъв текст. Не би ли трябвало да има според вас? Костите на моя дядо е неизвестно къде са. Може би и на вашите. Двама човека си жертваха целия живот, целия жизнен път - Божидар Димитров и Красимир Узунов да възстановяват български гробища и паметници. Мисля, че такъв текст трябва задължително да присъства\", каза още Симеонов. \r\nДепутатите подкрепиха и предложението на БСП парламентът да призове официалните представители на Северна Македония да бъдат реабилитирани жертвите и репресираните не само от югославския комунистически режим, а и всички репресирани заради българското си самосъзнание. Постъпи и предложение от страна на Атака, което бе отхвърлено.  Депутатът Павел Шопов  призова в декларацията да се упомене, че става въпрос за един народ в две държави. \r\nПо време на разискванията  председателят на Външна комисия и депутат от ГЕРБ Джема Грозданова  заяви, че позицията ни за Македония и Албания е написана със самочувствие, което трябва да ни говори, че демонстрираме национално достойнство. Според нея е възможно двете държави Албания и Македония да се разглеждат в пакет, но и поотделно. По думите й шансовете за Северна Македония са по-големи. \"Самочувствието, което се вижда в тази рамкова позиция трябва да ни говори, че демонстрираме национално достойнство, което уважаеми \"Обединени патриоти\" смятам, че е ваша цел. В рамките на дебата  от ДПС в лицето на Йордан Цонев  изразиха своята подкрепа към декларацията на парламента.   Според него присъединяването на Западните Балкани към ЕС е от първостепенно значение за мира, стабилността и сигурността на нашия регион.  \r\nДеница КИТАНОВА", "date": "2019.10.10", "title": "Парламентът единен за Македония (ОБЗОР)"}
