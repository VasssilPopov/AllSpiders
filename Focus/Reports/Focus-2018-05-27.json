{"url": "http://www.focus-news.net/news/2018/05/27/2526829/veliko-tarnovo-sredno-okolo-50-60-detsa-poseshtavat-tsentrovete-za-rabota-s-detsa-i-mladezhi-vav-velikotarnovskite-sela-prez-vakantsiite.html", "text": "Средно около 50-60 деца посещават центровете за работа с деца и младежи във великотърновските села през ваканциите. Това съобщи за Радио „Фокус“–Велико Търново Благовеста Факирова, председател на Сдружението на кметовете и кметските наместници „Янтра 2001“ и председател на Дарителско сдружение „Св. Иван Рилски“. Тя припомни, че младежки клубове са разкрити в 20 населени места в общината. По думите й особено през летните месеца те са препълнени. В центровете децата провеждат различни занимания, с цел ангажиране на свободното време с дейности, които отговарят на интересите им и способстват за развитие на техните умения. Беседи с тях провеждат и служители на Полицията и Пожарната, както и експерти от Местната комисия за борба с трафика на хора и Превантивния информационен център по наркомании към Община Велико Търново. „Желанието ни е децата да научат неща, за които в къщи не се говори като трафика на хора, безопасния интернет, наркотиците. Стараем се да улесним и родителите, които не са особено запознати с тези теми. Целта ни е наред с игрите, забавните дейности и спортните състезания, да вмъкнем и тези теми. Това е грижата на Общината и на нашето сдружение“, подчерта Благовеста Факирова.\r\nПрез 2007/2008 година по проект на Дарителско сдружение „Св. Ив. Рилски” и с финансовата подкрепа на Международната служба по миграция по проект  ”Отвори очи, има кой да ти помогне”  са разкрити първите центрове за работа с деца с младежи – в селата Шемшево, Ресен и Балван.От 2008 година дейността им се финансира от Община Велико Търново чрез общинския бюджет.\r\nРазкриването на центровете за работа с деца и младежи от 8-29 години е целенасочена и последователна дейност на Община Велико Търново, осъществявана чрез Дирекция „Социални дейности и здравеопазване”. Към настоящия момент са разкрити и функционират 20 Центъра за работа с деца и младежи в градовете Дебелец и Килифарево и в селата село Балван, Ресен, Миндя, Шемшево, Присово, Церова кория, Арбанаси, Самоводене, Пчелище, Беляковец, Леденик, Шереметя, Хотница, Русаля, Къпиново, Малки Чифлик, Никюп и Ново село. Центровете повишават информираността на младите хора за действащите държавни и общински нормативни документи и осъществяват превантивна дейност по отношение борбата с наркотици, трафик на хора, полово предавани  болести- HIV/ СПИН и безопасно използване на Интернет.\r\nНадежда КРЪСТЕВА", "date": "2018.05.27", "title": "Велико Търново: Средно около 50-60 деца посещават центровете за работа с деца и младежи във великотърновските села през ваканциите"}
{"url": "http://www.focus-news.net/news/2018/05/27/2526832/georgi-germanov-rakovoditel-peshterno-spasyavane-burgaski-otryad-za-da-se-poseshtavat-peshterite-e-neobhodimo-vladeeneto-na-opredelen-vid-tehnika.html", "text": "За да се посещават пещерите, е необходимо владеенето на определен вид техника. Това каза за Радио „Фокус“-Бургас Георги Германов, ръководител „Пещерно спасяване“- бургаски отряд. „Пещерите в Странджа не са много посещаеми. Проникването в пещери е в две нива хоризонтални и вертикални. По-големите хоризонтални пещери имат така наречените лабиринти, където човек може да се изгуби. Вертикалните пещери представляват една поредица от каскади. Те имат най-различни по-големина и сложност отвеси“. Германов допълни, че пещерите като агресивна среда са влажни. „Структурата на скалата е мека, когато ерозират определени елементи от структурата е възможно да се получат различни козирки. Образуват се по-нестабилни елементи, които се отчупват и това може да доведе до неспазване мерки на безопасност, съответно това води до инциденти“, каза още Германов.\r\nТой посочи също, че отрядът е обучен да се справя при инциденти в пещери. “Провеждаме спасителна акция. Със специални техники изваждаме хората. Успешното спасяване зависи и от здравословното състояние на човека.  Най-честите проблеми, които се случват в пещерите е преохлаждане“, заяви Германов и добави, че помагат до лекарска помощ, след, което се свързват с оторизиран медицински екип.\r\nЯнислава КРЪСТЕВА", "date": "2018.05.27", "title": "Георги Германов, ръководител „Пещерно спасяване“-бургаски отряд: За да се посещават пещерите, е необходимо владеенето на определен вид техника"}
{"url": "http://www.focus-news.net/news/2018/05/27/2526860/reuters-luidzhi-di-mayo-poiska-otstranyavane-na-prezidenta-na-italiya-serdzho-matarela.html", "text": "Лидерът на партията „Движение пет звезди“ Луиджи ди Майо заяви, че президентът на Италия Серджо Матарела трябва да бъде отстранен от поста си заради предателство срещу страната, след като отказа да назначи посочения от ди Майо и Матео Салвини министър на икономиката, предава Reuters.\r\n„Ние бяхме на няколко стъпки от формирането на правителство и бяхме спрени, защото в нашия кабинет имаше министър, който критикуваше Европейския съюз“, заяви ди Майо в интервю за държавната телевизия „RAI“.\r\n„Искам тази институционална криза да бъде отнесена в парламента и президентът се опита“, допълни той, пояснявайки че обвиненията към него ще бъдат направени по член 90 от конституцията.\r\nСпоред този член, срещу президента ще бъде гласувано за „държавна измяна или атакуване на конституцията“ от всички членове на парламента. Ако обикновено мнозинство гласува в полза на обвинението, конституционният съд ще бъде призован да реши дали президентът на бъде отстранен от поста си или не. Йонислав Дочев", "date": "2018.05.27", "title": "Reuters: Луиджи ди Майо поиска отстраняване на президента на Италия Серджо Матарела"}
{"url": "http://www.focus-news.net/news/2018/05/27/2526830/kap-valentin-enchev-morska-administratsiya-varna-turistite-sas-sobstveni-plavatelni-sredstva-da-se-otdalechavat-na-poveche-ot-500-metra-ot-brega.html", "text": "Туристите, които влизат в морето със собствени лодки не трябва да се отдалечават на повече от 500 метра от брега. Това съобщи за Радио „Фокус“ – Варна директорът на Дирекция „Морска администрация“ в града кап. Валентин Енчев. По думите му всички граждани, които ще дойдат да почиват на нашето Черноморие и ще използват собствени плавателни средства, които обаче не са обект на регистрация на нормативната уредба в страната, не трябва да не забравят, че нямат право да носят спасителни жилетки в лодката. Те са обект на проверки от страна на „Морска администрация“ по отношение на мерките за сигурност. Що се отнася за лодките за сезонен превоз на пътници, кап. Енчев уточни, че хората сами трябва да следят за указания максимално допустим брой пътници на борда. „Гражданите трябва да бъдат коректив сами на себе си, за да запазят своето здраве и това на останалите пасажери. Нека сами да не позволяват на капитана да качва повече пасажери от позволеното“, каза още шефът на „Морска администрация“. Той припомни, че мерките за безопасност включват инструктаж на всяко едно лице, което се качва на лодката. Пътниците трябва да спазват стриктно всички инструкции на капитана по отношение ставането и разхождането. За ползването на спасителни ризи също има изисквания.\r\nДиана СТОЕВА", "date": "2018.05.27", "title": "Кап. Валентин Енчев, Морска администрация – Варна: Туристите със собствени плавателни средства да се отдалечават на повече от 500 метра от брега"}
{"url": "http://www.focus-news.net/news/2018/05/27/2526837/vzglyad-vladimir-putin-predlozhi-na-evropa-da-se-osvobodi-ot-amerika.html", "text": "Темата за националния суверенитет стана ключова в хода на дискусиите на международния икономически форум в Санкт Петербург. Президентът на Франция Еманюел Макрон така горещо убеждаваше всички, че неговата страна има истински суверенитет, че Владимир Путин не издържа и в отговор направи изключително щедро предложение на Европа, пише в материал на Пьотр Акопов, публикуван от електронното издание на руския вестник „Взгляд“, предаден без редакторска намеса.\r\nУчастието на различни световни лидери в заседанията на Петербургския международен икономически форум отдавна стана традиция, но този път заедно с Путин на сцената присъстваха едновременно няколко знакови персони. И ако за участието на Макрон и премиера на Япония Шиндзо Абе се знаеше много преди откриването на форума, то участието на заместник-председателя на Китай Ван Цишан бе анонсирано само преди една седмица.\r\nИзглежда, самият Си Дзинпин е командировал своята „дясна ръка“, за да направи поредна демонстрация на значението, което отдава на „привилегированото стратегическо партньорство“ между двете страни. Това вече бе показано в началото на миналия месец, когато министърът на отбраната на Китай в Москва специално акцентира върху това, че с първата си задгранична визита иска да демонстрира на американците тесните връзки между въоръжените сили на Китай и Русия. Появяването на Ван сред участниците във форума придаде на разположението на силите на сцената завършен характер – Русия, Китай, Франция и Япония.\r\nА там беше и директорът на МВФ (Международния валутен фонд) – като представител на глобалните структури.\r\nПо този начин Владимир Путин се оказа заедно с представител на Европейския съюз (Франция), ключовата страна от Западния блок в Азия (Япония) и стратегическия партньор на Русия – Китай. Отчитайки, че дискусията с участието на лидерите по традиция бе моделирана от американски журналист се получи своеобразно заседание на клуба на „великите държави“. Отчитайки и това, че през последната седмица Русия бе посетена и от премиерите на Индия и Германия, на практика се получава пълна картина.\r\nНямаше ги само англо-саксонците. Но конфликтът с Великобритания на фона на „делото Скрипал“ стигна до стадий на открита враждебност, а президентът Тръмп на практика е лишен от свобода на действията по руско направление. Независимо че именно неговите действия по други теми от международния дневен ред през последните дни бяха най-обсъждани.\r\nРазваляне на сделката с Иран, пренасяне на посолството на САЩ в Ерусалим и отказ от срещата с лидера на Северна Корея – за половин месец Тръмп се разписа едва ли не в целия списък от най-болезнените въпроси на международния живот. Вашингтон залага на изостряне едновременно по цялото геополитическо поле – повишавайки залога с надежда да получи отстъпки и да подобри своите позиции. Да, хегемонът има голяма нужда да формулира по-изгодни за себе си условия в световната търговия и в това няма никакъв парадокс. САЩ остават свръхдържава във военен и финансов план, но самата американска държава не получава толкова голяма изгода от това. Нещо повече – през последните десетилетия върви деиндустриализация на Америка и амортизиране на нейната инфраструктура. И за да подобри външнотърговския си баланс и да върне производството в САЩ, Тръмп е готов да направи всичко. Т.е. да използва наличните в Америка военно-финансови и геополитически предимства за изостряне на международната ситуация с последващо добиване на търговски отстъпки от всички ключови партньори и противници.\r\nТази игра е опасна, но именно така патриотът Тръмп иска „да направи Америка отново велика“. Към това, ако не се направи нищо, перспективите на САЩ няма да станат по-розови: предишния модел на съществуване на страната като световен хегемон така или иначе се е изчерпал и нейният залез и така се случваше пред нашите очи.\r\nВ тази ситуация предупреждението на Путин на форума не изглежда преувеличение:\r\nПутин знае много добре за какво говори. Отговаряйки на въпрос за санкциите, с които САЩ плашат участниците в иранската сделка, президентът цитира самия себе си:\r\nНикой не изпитва радост от сбъдването на пророчествата на Путин. Просто той участва отдавна в голямата игра и затова може да наблюдава процесите в динамика:\r\nТова бе отговора на Путин най-вече към Еманюел Макрон. Политическата основа на новия френски президент се базира на много нестабилна основа. Алтантист, който иска да играе новия Дьо Гол, без да има нито качествата на генерала, нито тази Франция, която е способна дори отчасти да отстоява своето. Най-използваната дума в речта на Макрон беше „суверенитет“ – и беше ясно, че по този начин той убеждава Путин, французите и целия свят, че Франция действително го има и той, Макрон, ще го укрепи още повече.", "date": "2018.05.27", "title": "„Взгляд“: Владимир Путин предложи на Европа да се освободи от Америка"}
{"url": "http://www.focus-news.net/news/2018/05/27/2526827/prof-nikolay-ovcharov-s-prof-plamen-pavlov-se-otpravyame-kam-posledniya-chetvarti-lach-ot-misiya-balgariya-sloveniya-slovakiya-i-ungariya.html", "text": "С прочутия наш средновековен историк проф. Пламен Павлов се намираме на Терминал 1 на Летище „София“, откъдето ще излетим за последния четвърти лъч за нашата „Мисия България“, която вече провеждаме два месеца и половина. Това каза за Агенция „Фокус“ археологът проф. Николай Овчаров.  „След като обходихме цяла Азия, стигайки до Китай, минавайки през Екатеринбург, в Армения, в Европа, Брюксел, Гент и т.н., Гърция, остров Кипър, ние вече сме на финала с последния четвърти лъч, който е централноевропейският. След два часа летим за Братислава, откъдето ще започне нашето пътуване в три страни. В рамките на шест дни трябва да обиколим освен Братислава, Будапеща и да завършим в Любляна, откъдето ще се приберем“, коментира проф. Овчаров. По думите му на пръв поглед това пътуване изглежда най-лесното, но не е така, защото става дума за неговата историческа стойност, която е изключително важна. „Ако преди обсъждахме въпросите на произхода на прабългарите, от къде Русия е приела православието, кирилицата и т.н., началото на българската християнска култура в Армения, сега в момента отиваме буквално на територията на Велика Морава, на страната, откъдето са тръгнали учениците на Кирил и Методий към България. Няма как в тези места в Словакия, Унгария, Словения да не приказваме именно за отново наблелия напоследък въпрос за кирилицата – каква е тя сега, кой и къде я е създал“, допълни той. Археологът уточни, че ще говорят за това, че тя е направена в България, в Плиска и във Велики Преслав. „Както много други данни, които са свързани с историята на Първото Българско царство, това ще бъде така да се каже основната тема. В Будапеща смятам да наблегнем и на един друг много важен исторически аргумент за българската история – прочутото  „Златното съкровище от Над Сент Миклош“, което днес се пази във Виена в Музея на изобразителните изкусва. Всъщност то е открито в Трансилвания“, посочи той и уточни, че за него има много спорове, защото това е едно от най-големите съкровища от 9 век, за което претендират и българи, и маджари, и учени. \r\n„Нашата теза с проф. Павлов ще бъде да покажем, че действително става дума за съкровище от началото на 9 в., което е било притежание на българските ханове. Тогава България се е разпростирала точно до центъра на Будапеща. За нас това е българско съкровище, едно от най-важните български съкровища. Ще защитим и доказваме тезите на България, като една от най-важните европейски културни държави още от Средновековието до днес. Това е голямата цел на „Мисия България“ – да покажем нашето културно-историческо наследство и колко то е важно и до днес. На 1 юни се връщаме в България. Това е финалът на нашето пътуване. Посетихме 10 държави – Молдова, Русия, Армения, Белгия, Китай, Гърция, Кипър и сега Словения, Словакия и Унгария“, поясни проф. Овчаров. Той подчерта, че цялата тази инициатива е в рамките на Българското председателство на Съвета на ЕС. „Тя е най-важната от тази комуникационна стратегия. Предполагам, че с министър Екатерина Захариева, която лежи в основата на тази идея, заедно ще направим една пресконференция, с която да покажем какво постигнали и колко то е важно за представянето на българската култура“, каза още проф. Николай Овчаров.\r\nЛюба АЛЕКСИЕВА", "date": "2018.05.27", "title": "Проф. Николай Овчаров: С проф. Пламен Павлов се отправяме към последния четвърти лъч от „Мисия България“ – Словения, Словакия и Унгария"}
{"url": "http://www.focus-news.net/news/2018/05/27/2526833/smolyan-pri-70-izbiratelna-aktivnost-priklyuchi-vtoriyat-tur-na-kmetskite-izbori-v-selo-beden.html", "text": "При 70% избирателна активност приключи вторият тур на кметските избори в село Беден. Това съобщи за Радио „Фокус“ – Смолян Татяна Димитрова – председател на Общинската избирателна комисия в Девин. Правото си на вот са упражнили 245 от общо 351 жители на населеното място, които са включени в избирателния списък. Изборният ден е протекъл спокойно без нарушения и без сигнали и жалби за нередности, отбеляза Димитрова. Преди седмица, първият тур на частичните местни избори за кмет на Беден, приключи при 66% избирателна активност, припомни тя. Членовете на избирателната комисия вече броят бюлетините и се очаква резултатът да бъде ясен до час-два.\r\nЗа кметският пост в Беден се борят Николай Димов, за който на първия тур гласуваха 103-ма души и Стоян Настанлиев, който бе подкрепен от 93-ма жители на селото.\r\nНели ГЕРГЬОВСКА", "date": "2018.05.27", "title": "Смолян: При 70% избирателна активност приключи вторият тур на кметските избори в село Беден"}
{"url": "http://www.focus-news.net/news/2018/05/27/2526836/kaloyan-pargov-bsp-sofiya-gradskiyat-savet-na-partiyata-i-shalom-imame-obshta-kauza-borbata-protiv-fashizma-natsizma-i-antisemitizma-kakto-i-vsyaka-negova-savremenna-proyava.html", "text": "Между Градската организация на БСП в София и организацията на евреите в България „Шалом“ винаги е имало тясно сътрудничество и една обща кауза – борбата против фашизма, нацизма, антисемитизма и всяка негова съвременна проява. Това каза за Агенция „Фокус“ председателят на Градския съвет на БСП – София и член на Изпълнителното бюро на БСП Калоян Паргов във връзка с наградите \"Шофар“, на на които бе гост. „Първо благодаря за поредната покана. Ние неизменно участваме във всяко едно събитие и във връчването на наградите „Шофар“, които се присъждат за 15-и път. Те са част от традициите на тази общност“, каза Паргов. Той отчете, че днешното събитие и бил голям празник, тъй като освен юбилейно е свързано и със 75-ата годишнина от спасяването на българските евреи.   \r\nНаградите „Шофар“ носят името на древния еврейски духов инструмент шофар. Инструментът обикновено се прави от рог на овен, а в древността е използван като средство за сигнализация и свикване на хората, както и за обявяване на важни събития. Шофарът е наричан още Йерихонска тръба, тъй като според легендата, звуците от инструмента разрушават стените на Йерихон. Наградите „Шофар“ се връчват за принос в развитието на еврейската общност в България, като тази година това се случва за 15-ти път. Тази година за първи път връчването на наградите се проведе в Софийската синагога. Изненадата на 15-ото издание на наградите \"Шофар\" извън протокола бе връчването на наградата на нейния създател Мориц Машиах. Освен наградите в еврейски храм се изявиха редица изпълнители. Сред тях бе световноизвестният тромпетист Анрик Давидов. Кошница с цветя бе изпратил министърът на културата Боил Банов. \r\nДеница КИТАНОВА", "date": "2018.05.27", "title": "Калоян Паргов, БСП-София: Градският съвет на партията и „Шалом“ имаме обща кауза - борбата против фашизма, нацизма и антисемитизма, както и всяка негова съвременна проява"}
{"url": "http://www.focus-news.net/news/2018/05/27/2526828/kanal-5-makedoniya-vanshnite-ministri-ot-es-shte-badat-zapoznati-s-napredaka-po-pregovorite-za-imeto-na-makedoniya-v-ponedelnik.html", "text": "Македония и напредъка в преговорите за името ще бъдат една от основните теми на Съвета на министрите на външните работи от страните-членки на Европейския съюз в понеделник, предава най-голямата частна телевизия в Македония „Канал 5“.\r\nСъветът се провежда няколко седмици преди юнската среща на върха на ЕС, на която европейските лидери трябва да вземат решение по препоръката на Европейската комисия за започване на преговори за присъединяване с Македония и Албания и трябва да дадат ясен сигнал, дали т.нар. „пейпър“, който циркулира по медиите има подкрепата на страните членки или става въпрос за изолирана позиция на Франция и Нидерландия, обяснява медията.\r\nСпоред информациите от Брюксел, министрите ще бъдат информирани по темите от Върховният представител на Европейския съюз по въпросите на външните работи и политиката на сигурност Федерика Могерини. Преди месец тя беше в Македония, но не пожела да прогнозира какъв ще е изходът от срещата на върха.\r\nСпоред оценките на запознатите, ключово за Македония ще бъде разрешаването на спора за името. Ако десетилетния спор с Гърция бъде затворен, за лидерите на ЕС ще бъде трудно да игнорират това и да не наградят страната с дата за започване на преговори. За това се залага в най-голяма степен на най-мощната страна в Съюза – Германия, коментира „Канал 5“.\r\nАко решение на спора за името обаче няма, в условията на повишен скептизицизъм към някои от страните, може да се каже, че е сигурно, че препоръката на ЕК няма да бъде уважена.\r\nОсвен европейските министри, през следващите два дни в Брюксел ще бъде и министърът на външните работи на Македония Никола Димитров. Той ще присъства на работна среща със своите колеги, а както вече бе съобщено, там ще се състои и нов кръг от преговорите за името.\r\nСлед последните преговори, проведени в Ню Йорк, посредникът Матю Нимиц съобщи, че останалите въпроси са добре дефинирани и двете страни работят усилено, за да намерят решение.\r\nПревод и редакция:", "date": "2018.05.27", "title": "„Канал 5“ (Македония): Външните министри от ЕС ще бъдат запознати с напредъка по преговорите за името на Македония в понеделник"}
{"url": "http://www.focus-news.net/news/2018/05/27/2526838/zhitelite-na-sofiya-imaha-vazmozhnost-da-razgledat-vodorodni-avtomobili-nyakoi-ot-koito-izraboteni-ot-balgarski-studenti-obzor.html", "text": "В неделя пред НДК бяха представени водородни автомобили, някои от които изработени от български студенти от Техническия университет в София и Русенския университет. Участие в откриването взеха Петър Курумбашев, член на Европейския парламент; Барт Биебуйк – изпълнителен директор на предприятие „Горивни клетки и водород“ (публично частно партньорство между ЕК, европейската промишленост и европейската научноизследователска общност); Ангел Попов – зам.-министър на транспорта, информационните технологии и съобщения. Евродепутатът Курумбашев заяви, че се надява повече българи да научат, че са направени водородни коли и в България. По думите му водородът вече се използва и за задвижване на влакове, както и при рафинерии, при пренасяне на енергия и като цяло в промишлеността. Курумбашев заяви, че на конференцията Hydrogen Summit – среща на високо ниво по въпросите на водорода, която ще се проведе утре, ще се говори за индустриалното приложение на водорода.\r\nЗаместник-министърът на транспорта, информационните технологии и съобщенията в България Ангел Попов заяви, че водородните автомобили най-вероятно са бъдещето на автомобилния транспорт. Той уточни, че това вече е третата крачка на правителството и се надява до 2023 година да се появят станции, на които хората ще могат да зареждат своите автомобили с водород. Той допълни, че водородните автомобили ще са от полза за градския транспорт и мобилност и че дори вече има интерес към технологията от частни фирми, които оперират с автобуси в България.\r\nНа събитието присъстваха и обучаващи от образователен център „Технократи“ (технологичен образователен център за деца и младежи), които запознаха деца и възрастни с бъдещето, което носят възобновяемите източници чрез интересни практически експерименти.\r\nЦветелин ДИМИТРОВ", "date": "2018.05.27", "title": "Жителите на София имаха възможност да разгледат водородни автомобили, някои от които изработени от български студенти (ОБЗОР)"}
{"url": "http://www.focus-news.net/news/2018/05/27/2526586/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп оставя вратата отворена за среща със севернокорейския лидер Ким Чен-ун, въпреки внезапната отмяна на уговорената среща, заради последните заплахи на режима в Пхенян за ядрена война, пише Washington Examiner.\r\nНо възраждане на срещата между двамата лидери ще изисква голяма демонстрация на добра воля от Северна Корея, според представители на Белия дом и хора близки до администрацията на Доналд Тръмп, които се притесняват че провокациите на Пхенян биват игнорирани заради прекомерния фокус върху това дали ще се проведе среща.\r\n„Мисля, че всички сме обзети от идеята за среща, когато акцентът върху всичко това се свежда до едно нещо: Отдаден ли е Ким Чен-ун на премахването на своите ядрени оръжия и би ли се съгласил на план, който предвижда това преди срещата му с Тръмп?“, заяви Хари Казианис, директор на отбранителните изследвания в Центъра за национален интерес.\r\nРешението на Тръмп да се оттегли от срещата с Ким в Сингапур на 12 юни дойде 24 часа, след като Северна Корея ескалира своята критика към администрацията на Тръмп, изпращайки обиди към вицепрезидента Майк Пенс и предупреждавайки за „ядрен сблъсък“ със САЩ в място на дипломатически разговори.\r\n„Заплахата в изявлението беше последната капка, защото срещата на върха не може да се проведе при тези условия“, заяви представител на Белия дом пред Washington Examiner.\r\nЧленове на президентската администрация започнаха да стават бдителни към ангажираността на Ким Чен-ун към ядреното разоръжаване доста преди отправената заплаха. Представители на Белия дом разкриха пред репортери, че президентът Тръмп е изпратил Джо Хагин, шеф на екипа за операции, към Сингапур заедно с други представители на Белия дом, за да подготвят предстоящата среща с Ким. При тяхното пристигане, те са научили че севернокорейските представители, които е трябвало да се присъединят към тях за подготвителните работи, са отказали да се срещнат с тях.\r\nДоналд Тръмп повтори многократно, че остава готов за среща с Ким Чен-ун, както е планирано, въпреки че администрацията му и неговите съюзници е вероятно да не продължат с преговорите, без да видят режима да предприема „конкретни и доказуеми“ действия към отстраняване на своята ядрена програма.\r\nНо определянето на маршрут към Северна Корея, било то пълно ядрено разоръжаване като единствения вариант за вдигане на санкциите и икономическа помощ или позволяването на постепенно премахване на ядрената програма от Ким, все още трябва да се уточни в администрацията.\r\n*** Ирландия гласува поразително за отмяна на забраната за аборти от своята конституция, заяви ирландският премиер Лео Варадкар в събота, пише The Hill.\r\nОсмата поправка на ирландската конституция налага една от най-рестриктивните забрани в света за процедурата. Но след голяма изборна победа, ирландските гласоподаватели отхвърлиха поправката и забраната за аборт.\r\nСлед като почти всички избирателни райони докладваха резултатите си, „The Guardian“ съобщи че 67 процента са гласували за отмяна на закона, а 33 процента за запазването му.\r\n„Хората заявиха, че искаме модерна конституция за модерна държава, че се доверяваме на жените и ги уважаваме в това да вземат правилното решение и правилния избор за тяхното здраве“, заяви Лео Варадкар.\r\nПремиерът говори за това, което той нарича „тиха революция“ в Ирландия в последните десетилетия, намеквайки за промяната в традиционно консервативната католическа страна към по-либералните политики.\r\nВарадкар заяви в събота, че планира да осъществи нов закон за абортите до края на тази година.\r\n*** Генерал Винсънт Брукс, командир на военните сили на САЩ в Южна Корея, омаловажи опасенията от отмяната на срещата на върха между САЩ и Северна Корея, заявявайки че възможността за дългоочакваната среща е „просто забавена“, пише The Korea Herald.\r\nБрукс заяви, че докато е разочарован от факта, че преговорите за срещата не се развиха по план, той все още смята, че има възможност за дипломатически пробив на Корейския полуостров.\r\n„Всички имахме високи очаквания, че ще има успешна среща… и това означава, че Корея остава не земята на сутрешното спокойствие, а земята на сутрешната изненада“, заяви Брукс по време на семинар за сигурност проведен в Сеул.\r\n„И заради всички причини, които могат да бъдат посочени, и много от тях на сметката на Северна Корея, и независимо от това дали те запазиха добрата атмосфера или не, аз не се тревожа, защото моментът не е изгубен. Той е просто забавен“, заяви командирът.\r\nВинсънт Брукс посочи, обаче, че е имало прибързани очаквания около срещата. Въпреки, че събитието беше отразено като генерална възможност за ядрено разоръжаване на Северна Корея, скептицизмът във Вашингтон, че срещата ще направи забележителен пробив, беше неистов.\r\n„Не се притеснявайте за това, което се случи снощи. Защото може да е било твърде рано да се радваме и твърде рано да се откажем. Бих казал, че мирът също не е безплатен. Той не идва в една стъпка и не се случва за една нощ, особено не и след десетилетия на отложена война, която сега приключва“, завърши Брукс.\r\n*** Президентът на Турция Реджеп Тайип Ердоган обяви в събота, че Анкара и Москва са постигнали споразумение да намалят цената на природния газ, внасян от Русия, с 10,25 процента след дълги преговори, пише Daily Sabah.\r\nГоворейки по време на митинг на управляващата Партия на справедливостта и развитието в източната провинция Ерзурум, Ердоган заяви че Турция е изискала намаление на цената на природния газ от Русия чрез газопроводите „Син поток“ и западната линия през 2015 година.\r\nПрезидентът заяви още, че Турция ще получи обратно 1 милиард долара от покупките направени през последните две години, когато „Газпром“ първоначално се е съгласила на отстъпката през 2016 година.\r\nТурция, която е вторият най-голям консуматор на руски газ след Германия, внася около 30 милиарда кубични метра газ от Русия годишно чрез двата тръбопровода.", "date": "2018.05.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/27/2526585/predstoyashti-sabitiya-v-stranata-za-27-may-agentsiya-fokus.html", "text": "***\r\nОт 9.00 и 14.00 часа в Софийския университет ще се проведат изпити по немски език и по испански език в рамките на втората кандидатстудентска сесия.\r\n***\r\nОт 10.30 часа в Енорийския център на храм ”Рождество Христово” Националният център по трансфузионна хематология организира акция за безвъзмездно кръводаряване.\r\n***\r\nОт 11.00 часа на площад „България“ пред НДК (от страната на площад „Баба Неделя“) жители и гости на София ще могат да тестват два водородни автомобила (Toyota & Hyundai), да разгледат зарядна станция за водород, както и да разгледат два водородни автомобила, изработени от студенти в Техническия университет в София и Русенския университет. Участие ще вземат Петър Курумбашев, член на Европейския парламент, Барт Биебуйк, изпълнителен директор на Съвместното предприятие „Горивни клетки и водород“, Ангел Попов, заместник-министър на транспорта, информационните технологии и съобщенията, проф. Евелина Славчева, директор на ИЕЕС – БАН, проф. Костадин Костадинов от Министерство на образованието и науката. В 18.00 часа двата водородни автомобила ще бъдат част от изпращането на зрелостниците от 73 СУ „Владислав Граматик“ и Националната финансово-стопанска гимназия в София.\r\n***\r\nОт 18.30 часа в Централната софийска синагога, ул. \"Екзарх Йосиф\" №16, лидерът на БСП - София Калоян Паргов ще присъства на 15-ата церемония за връчване на годишните награди \"Шофар\" на Организацията на евреите в България \"Шалом\".\r\n***\r\nОт 20.00 часа в зала 1 на НДК Елена Папаризу ще изнесе концерт. \r\n***\r\nОт 16.00 часа в сградата на читалище „Св. Цар Борис I – 1909“ в село Бистрица ще се състои официална паметна вечер, посветена на името на българския гвардейски и емигрантски музикант Стойо Иванов Крушкин, потомък на „шопския апостол“ - Никола Крушкин-Чолака, сподвижник на Васил Левски.\r\n***\r\nВ туристически комплекс „Акве Калиде“ ще се състоят арт занимания за деца.\r\n*** \r\nОт 13.00 часа в Голяма зала на Общината ще се проведе втора информационна среща на тема  \"Магистрала \"Хемус\" - възраждане на българския Север\".  \r\n***\r\nОт 11.00 часа в Народно читалище „Развитие 1896“ Симфониета Враца ще се включи в „Ботеви дни 2018“ с концерт. \r\n*** \r\nОт 11.30 часа на алеята на възрожденците в парк \"Христо Ботев\" ще се проведе Ден на поклонение и почит пред героите от Априлската епопея в Първи революционен окръг с център Горна Оряховица – поднасяне на венци и цветя. \r\n*** \r\nОт 16.00 часа ще се проведе откриване на парк \"Детски кът\" в града. \r\n*** \r\nОт 17.00 часа в Младежки дом ще започне XIХ-ти Международен пленер  „Живописатира“ - откриване. \r\n*** \r\nОт 21.00 часа на пл. „Георги Измирлиев“ ще има Тържествена проверка-заря.\r\n***\r\nОт 11.00 часа в Държавен куклен театър „Дора Габе“ ще бъде представен спектакълът „Лека нощ, съкровище“.\r\n***\r\nОт 18.30 часа в Ботев парк в Козлодуй председателят на Народното събрание Цвета Караянчева ще присъства на откриването на 72-ия Национален туристически поход „По стъпките на Ботевата чета. Козлодуй-Околчица”. В 19.50 часа на палубата на Националния музей-параход „Радецки” председателят на парламента ще наблюдава възстановка на превземането на парахода от Ботев и неговите съратници. В 21.45 часа Цвета Караянчева ще участва в тържествения заря-проверка пред паметника на Христо Ботев в Козлодуй.\r\n***\r\nОт 10.30 часа пред спортно-атрактивен комплекс \"Аугуста\", до язовир \"Огоста\", ще се проведе Международната киноложка изложба “Свети Дух”.\r\n***\r\nОт 19.30 часа ще бъде открит Тринадесетият международен фолклорен фестивал - Монтана 2018, с националните химни на 6 държави от Европа и Азия.\r\n***\r\nОт 10.00 часа на Лятната сцена в Централен градски парк ще се проведе обучение на открито за деца и младежи, които искат да си вземат домашен любимец.\r\n***\r\nОт 11.00 часа в манастира „Св. Троица”, с. Дивотино, ще се състои молебен и курбан за здраве.\r\n***\r\nОт 17.00 часа в стадиона в с. Рударци ще се състои Ден на селото с празнична програма.\r\n***\r\nОт 18.00 часа на площада на с. Големо Бучино ще се проведе традиционен събор.\r\n***\r\nОт 9.00 часа в храм „Св. Троица“ пловдивският митрополит Николай ще оглави богослужение.\r\n***\r\nАархиерейският наместник на Смолянска духовна околия Негово Високопреподобие архимандрит Висарион ще отслужи празничната света божествена Литургия в новия храм „Покров на св. Богородица“ на Кръстова гора.", "date": "2018.05.27", "title": "Предстоящи събития в страната за 27 май (Агенция „Фокус“)"}
{"url": "http://www.focus-news.net/news/2018/05/27/2526587/afp-pochina-astronavtat-alan-biyn-stapil-na-lunata-prez-1969-godina.html", "text": "На 86-годишна възраст почина астронавтът Алан Бийн, стъпил на Луната през 1969 година, като част от екипажа на „Аполо  12“, предава AFP.\r\nАлън Бийн е четвъртия американски астронавт, стъпил на Луната. Той има две космически мисии – „Аполо 12“ и полет до орбиталната станция на НАСА „Скайлаб“ през 1973 година.\r\nТой е роден на 15 март 1932 в Уийлър, Тексас и завършва авиоинжинерство в Тексаския университет.  След края на кариерата си в НАСА , 1981 година, той става художник и рисува тематични картини, посветени на мисиите „Аполо“, в които включва отпечатъци от ботушите, с които е стъпвал на Луната и парчета от емблемите си от мисията „Аполо“, по които има лунен прах.  Юлиян Марков", "date": "2018.05.27", "title": "AFP: Почина астронавтът Алан Бийн, стъпил на Луната през 1969 година"}
{"url": "http://www.focus-news.net/news/2018/05/27/2526831/vratsa-s-pochti-66-izbiratelnata-aktivnost-e-priklyuchil-vtoriyat-tur-na-kmetskite-izbori-v-selo-galiche-obshtina-byala-slatina.html", "text": "С почти 66% избирателната активност е приключил вторият тур на кметските избори в село Галиче, община Бяла Слатина. Това съобщиха за Агенция „Фокус“ от ОИК-Бяла Слатина. В четирите секции е започнало преброяването на гласовете. Правото си на глас са упражнили 986 души от общо 1498 избиратели. През днешния ден в ОИК-Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.", "date": "2018.05.27", "title": "Враца: С почти 66% избирателната активност е приключил вторият тур на кметските избори в село Галиче, община Бяла Слатина"}
{"url": "http://www.focus-news.net/news/2018/05/27/2526835/vidin-sas-726-izbiratelna-aktivnost-priklyuchi-vtoriyat-tur-na-kmetskite-izbori-v-obshtina-makresh.html", "text": "Със 72,6% избирателна активност приключи вторият тур на кметските избори в община Макреш. Това съобщиха за Агенция „Фокус“ от ОИК-Макреш. Гласували са 893 избиратели от общо 1230 в общината. По време на втория тур не е имало нарушения. Били са подадени два-три сигнала по телефона. Веднага е било отреагирано и по сигналите не са били установени съществени нарушения. .", "date": "2018.05.27", "title": "Видин: Със 72,6% избирателна активност приключи вторият тур на кметските избори в община Макреш"}
{"url": "http://www.focus-news.net/news/2018/05/27/2526590/afp-pri-sblasatsi-v-kamerun-sa-zaginali-22-dushi.html", "text": "При сблъсъци в английски-говорещия район на Камерун са загинали 22 души, предава AFP.\r\n\"Убити са 22-ма души в петък в град  Менка  по време на сблъсъци между армията и група хора, които са били представени като престъпници\", съобщи депутат от английски-говорещата опозиционна партия – Социалдемократически фронт на Санта.\r\nНасилието между въоръжени английски-говорещи сепаратисти и правителствените сили е почти ежедневно в Северозападния район след кризата през 2016 година.\r\nГоворител на Камерунската армия заяви, че е било съобщено за „група терористи“ и армията е обкръжила хотел, където те са се намирали. След като е била открита стрелба и „терористите са били неутрализирани“ са задържани оръжия и боеприпаси. Юлиян Марков", "date": "2018.05.27", "title": "AFP: При сблъсъци в Камерун са загинали 22 души"}
{"url": "http://www.focus-news.net/news/2018/05/27/2526591/sport-kontuzeniyat-mohamed-salah-shte-mozhe-da-igrae-na-svetovnoto-parvenstvo.html", "text": "Футбол:Контузеният по време на финала за Шампионската лига Мохамед Салах е получил разтежение и ще може да играе на Световното първенство, съобщи лекарят на египетския национален отбор по футбол.\r\nТреньорът на Ливърпул Юрген Клоп е съобщил на почивката на мача, че Мохамед Салах е получил сериозна травма на рамото и ключицата при единоборството със защитника на Реал Мадрид Серхио Рамос.", "date": "2018.05.27", "title": "Спорт: Контузеният Мохамед Салах ще може да играе на Световното първенство"}
{"url": "http://www.focus-news.net/news/2018/05/27/2526834/vratsa-po-parvonachalni-danni-kandidatat-na-gerb-strahil-strahilov-pecheli-izborite-v-s-galiche-obshtina-byala-slatina.html", "text": "По първоначални данни кандидатът на ГЕРБ Страхил Страхилов печели кметските избори в с. Галиче, община Бяла Слатина, научи Агенция „Фокус“. Правото си на глас през днешния ден са упражнили 986 души от общо 1498 избиратели.  За Страхилов за гласували 497 души. Опонентът му от БСП Веселин Тушинов е получил 470 гласа.", "date": "2018.05.27", "title": "Враца: По първоначални данни кандидатът на ГЕРБ Страхил Страхилов печели изборите в с. Галиче, община Бяла Слатина"}
{"url": "http://www.focus-news.net/news/2018/05/27/2526592/ot-bchk-predstaviha-otchet-na-deynostta-za-2017-g-kakto-i-plan-i-byudzhet-na-organizatsiyata-za-vtorata-polovina-na-2018-i-2019-godina-obzor.html", "text": "Редовната сесия на 66-ото Общо събрание на БЧК бе открита на 25 май от председателя на БЧК Христо Григоров. Първото заседание на форума бе ръководено от проф. Здравко Маринов, зам.-председател на БЧК. Той предостави думата на председателя на организацията акад. Христо Григоров, който, от името на Националния съвет, направи подробен анализ на дейността на БЧК през 2017 година. Отчетена бе една успешна година, през която Българският Червен кръст неотклонно е изпълнявал своята мисия в подкрепа на най-уязвимите и е работил за хуманизиране на общностите. Броят на доброволците, които практически осъществяват мисията на организацията, е 18 234, а членовете са 155 175 души. През 2017 г. с хуманитарни помощи са подпомогнати 325 040 граждани и семейства и 44 социални институции, раздадени са 13 049 621 кг хранителни продукти на 316 748 души. Парично подпомагане чрез фонд „Милосърдие” са получили 290 уязвими лица. През 2017 г. са реализирани редица кампании и проекти за набиране на финансови средства за осигуряване на безплатна храна в училище на деца от социално слаби семейства, за предоставяне на финансова помощ на семействата на деца, пострадали при ПТП, на семействата на деца със специални потребности, за подпомагане на засегнати от бедствия и др. Благодарение на съвместните усилия на БЧК, на партньори и на гражданите, набраните средства през 2017 г. само за пострадалите от взрива в Хитрино са 2 074 909 лв. На 26 май, в сградата на Български червен кръст беше представен планът на организацията и нейния бюджет за 2019 година, както и инициативите, които предстоят до края на тази година. Заместник-председателят на БЧК д-р Валентин Пеев заяви, че външната среда в глобален и национален мащаб не се е променила съществено през 2017 година. Според него живеем в сложен, разединен свят, пълен с кризи и бедствия. По думите му около 1.5 млн. души в страната ни живеят в постоянен недоимък, а социалните различия все още се възприемат като даденост, а не като резултат от избрания набор от принципи и подходи. \r\nГенералният директор на БЧК д-р София Стоименова представи основните дейности, които предстоят на организацията и подчерта, че планът за 2018 година е много амбициозен и изпълнен с много дейности. По думите и първият основен приоритет е укрепването на капацитета на организацията да изпълнява пълноценно спомагателната си роля на партньор на държавата. Сред приоритетите са и изготвянето на адекватна реакция при бедствия и аварии; реализиране на хуманитарни дейности с висок социален ефект и предоставяне на услуги с добро качество, както и поддържане на структурите на организацията на характеристиките на „добре функциониращо дружество“. Сред очакваните резултати са: предоставени ефективни и качествени услуги, отговарящи на европейските стандарти; запазване на финансовата стабилност на организацията; запазване на броя на членовете и доброволците с увеличаване на броя на младите хора и тези в трудоспособна възраст. Д-р Стоименова подчерта като възможни рискове увеличението на по-мащабните бедствени кризи; продължаването на финансовата, икономическата, социалната и духовната криза; ескалиращото влошаване на международната обстановка. Тя допълни още, че в Международният червен кръст е била приета глобална стратегия за миграцията и че на БЧК предстои да изготви стратегия за справяне с проблемите с миграцията, съобразена с местната специфика. \r\nЗаместник-генералният директор на БЧК и ръководителят на направление „Финансово-стопанска дейност“ Василка Каменова заяви, че 1 млн. лева са отделени за изграждане на международен учебен център в Боровец. Тя допълни, че в бюджета на организацията е заложена сумата от 200 000 лева за дофинансиране на хранителната програма. Освен това от субсидията на Националния секретариат и областните организации са оставени 210 000 лева като резерв, които ще бъдат разпределени по традиция в последното тримесечие на годината. На областно ниво, организацията е планирала бюджет от близо 1.5 млн. лева.\r\nЦветелин ДИМИТРОВ", "date": "2018.05.27", "title": "От БЧК представиха отчет на дейността за 2017 г., както и план и бюджет на организацията за втората половина на 2018 и 2019 година (ОБЗОР)"}
{"url": "http://www.focus-news.net/news/2018/05/27/2526839/dobrich-s-6138-izbiratelna-aktivnost-e-priklyuchil-vtoriyat-tur-na-kmetskite-izbori-v-selo-lyaskovo.html", "text": "С 61,38% избирателна активност е приключил вторият тур на кметските избори в село Лясково. Това съобщиха за Агенция „Фокус“ от Общинска избирателна комисия – Добричка. Общо са гласували 178 избиратели от имащите право на глас 290 жители на селото.", "date": "2018.05.27", "title": "Добрич: С 61,38% избирателна активност е приключил вторият тур на кметските избори в село Лясково"}
{"url": "http://www.focus-news.net/news/2018/05/27/2526840/smolyan-po-parvonachalni-danni-kandidatat-na-gerb-stoyan-nastanliev-pecheli-kmetskite-izbori-v-s-beden-obshtina-devin.html", "text": "По първоначални данни кандидатът на ГЕРБ печели кметските избори в с. Беден, община Девин, научи Агенция „Фокус“. Правото си на глас в селото са упражнили 245 от общо 351 души. По първоначални данни за кандидатът на ГЕРБ Стоян Настанлиев са гласували 245 души. Опонентът му Николай Димов е получил 112 гласа. Невалидните бюлетини са 12.", "date": "2018.05.27", "title": "Смолян: По първоначални данни кандидатът на ГЕРБ Стоян Настанлиев печели кметските избори в с. Беден, община Девин"}
{"url": "http://www.focus-news.net/news/2018/05/27/2526593/cnn-vulkanichnata-aktivnost-na-kialuea-se-aktivizira-i-e-naredena-dopalnitelna-evakuatsiya.html", "text": "Вулканичната активност на Киалуеа се активизира и е наредена допълнителна евакуация, предава американският телевизионен канал CNN. \r\nВ събота сутринта са станали серия от вулканични експлозии. Вулканът е изхвърлил облак от пепел на 3 300 километра височина. По-рано през седмицата вулканът изхвърли отново облаци от пепел на 3 000 метра височина.\r\nСтичащата се от вулкана и образувалите се пукнатини лава е унищожила 82 къщи и направила още 37 недостъпни, а площ от девет квадратни километра е покрита с лава от началото на вулканичното изригване на 3 май.\r\nПожарната предупреждава всички жители на Лейлани, че трябва незабавно да напуснат района, защото лава се стича от две пукнатини в района.\r\nЖител на Лейлани казва:“Това е въпрос на време. Не зная какво ще остане от Лейлани, аз наистина мисля,че може да бъде унищожен напълно\". Юлиян Марков", "date": "2018.05.27", "title": "CNN: Вулканичната активност на Киалуеа се активизира и е наредена допълнителна евакуация"}
{"url": "http://www.focus-news.net/news/2018/05/27/2526588/afp-izrael-nanese-vazdushni-udari-po-dve-tseli-na-hamas-v-ivitsata-gaza.html", "text": "Израел нанесе въздушни удари по две цели на “Хамас“ в Ивицата Газа по данни на палестинските власти, като не се съобщава за жертви, предава  AFP.\r\nЕдна от целите е било съоръжение на военното крило на „Хамас“  - бригадите „Езедин ал Касам“ в град Рафа, а другата цел е била сграда на „Хамас“ в централната част на Ивицата Газа.\r\nИзраелската армия заяви в съобщение, че „бойни самолети са нанесли въздушни удари по военни цели в комплекс, принадлежащ на терористичната организация „Хамас“ в южната част на Ивицата Газа“.\r\nВ съобщението се казва, че атаката е отговор на кратко навлизане на протестиращи палестинци на израелска територия през граничната ограда, които веднага са се върнали обратно на палестинска територия. Юлиян Марков", "date": "2018.05.27", "title": "AFP: Израел нанесе въздушни удари по две цели на “Хамас“ в Ивицата Газа"}
{"url": "http://www.focus-news.net/news/2018/05/27/2526594/the-guardian-irlandiya-glasuva-kategorichno-v-podkrepa-na-abortite.html", "text": "Ирландските гласоподаватели гласуваха категорично в подкрепа на абортите, пише британският вестник The Guardian.\r\nРезултатът показва категорична победа над някогашната доминация на католическата църква в Ирландия. Правото на аборт беше подкрепено от 1 429 981 избиратели или 66,4 процента срещу  723 632 души или 33,6 процента, които са гласували против легализацията на абортите.\r\nСлед неочаквано голямата подкрепа за отменяне на осмата поправка в ирландската конституция правителството в Дъблин ще въведе аборта до 12-тата седмица от началото на бременността в здравната система на страната.   \r\nСъботната победа в референдума се случва само месеци преди планираната визита на Папата в страната – първата след посещението на Папа Йоан Павел Втори през далечната 1979 година. Легализирането на абортите до скоро би бил немислим политически проект в доскоро силно консервативната католическа Ирландия.\r\nНаблюдатели определят положителния вот като кулминация на „тихата революция в Ирландия“.\r\nСлед референдума, проведен в Ирландия единственото място, където абортите остават забранени е Северна Ирландия. Юлиян Марков", "date": "2018.05.27", "title": "The Guardian: Ирландия гласува категорично в подкрепа на абортите"}
{"url": "http://www.focus-news.net/news/2018/05/27/2526841/ventseslava-genova-ruo-varna-v-chast-ot-uchilishtata-v-oblastta-deystvat-klubove-za-rabota-s-roditeli.html", "text": "В част от училищата във Варна и областта действат клубове за работа с родители. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. През учебната година са организирани и обсъждания на казуси от ежедневието нa училище чрез включване на родителите в ситуационни игри, допълни Венцеслава Генова. „Проведени са форми на вътрешна квалификация за успешно взаимодействие на педагогическите специалисти с родителите. Всички сме обединени около това, че семейството има основна и водеща роля за възпитанието на децата. Но образователните институции подпомагат възпитанието на деца и ученици чрез образователно-възпитателен процес, за което е необходимо да се постигне единомислие, единодействие като всяка от страните изпълнява своите задължения последователно, стриктно, системно и отговорно. Неотменната характеристика на този процес е сътрудничеството между семейство и образователна институция“, посочи Венцеслава Генова. По думите ѝ в резултат на постъпилите в Регионалното управление на образованието във Варна искания от общините за оказване на подкрепа и методическа помощ при реализирането на тази идея акценти са поставени върху приобщаване на незаинтересованите родители към образователната среда, мотивация на родителската общност за успешно взаимодействие при решаване на възникнали проблеми, разработване и изпълнение на програма за работа с родителите. „Отчитаме една добра педагогическа практика, която се демонстрира в края на първия учебен срок. Родители присъстваха на открит урок в ОУ „Ангел Кънчев“ във Варна. В края на първия срок отчетохме и резултатите от приключилите тематични и текущи проверки на Регионалното управление на образованието във Варна с открояване на силните положителните страни и страните, по които трябва да бъдат предприети мерки за подобряване, за да можем в края на учебната година да отчетем изпълнение на регионалните и националните политики“, заяви Венцеслава Генова.\r\nМарияна ВАЛЕНТИНОВА", "date": "2018.05.27", "title": "Венцеслава Генова, РУО – Варна: В част от училищата в областта действат клубове за работа с родители"}
{"url": "http://www.focus-news.net/news/2018/05/27/2526589/afp-koreyskite-lideri-sa-se-saglasili-da-se-sreshtat-chesto-v-badeshte.html", "text": "Лидерите на Северна и Южна Корея са се съгласили да се срещат „често“ в бъдеще на днешната изненадваща среща между двамата в  демилитаризираната зона  между двете държави, предава севернокорейската държавна агенция KCNA, цитирана от AFP.\r\n„Те споделят мнението, че ще се срещат често в бъдеще, за да направят диалогът  по-лесен и да обединят усилия и знания, изразявайки тяхната воля да положат общи усилия за денуклеаризацията на Корейския полуостров“, съобщава KCNA.\r\n„Ким Чен-ун благодари на Мун Джей-ин за сериозните усилия, положени от него за срещата между САЩ и Северна Корея на 12 юни и изрази своята силна воля за историческата среща между Северна Корея и САЩ\", се казва в изявлението на агенцията. Юлиян Марков", "date": "2018.05.27", "title": "AFP: Корейските лидери са се съгласили да се срещат често в бъдеще"}
{"url": "http://www.focus-news.net/news/2018/05/27/2526595/the-independent-irlandiya-izleze-ot-senkite-s-legalizatsiyata-na-abortite.html", "text": "Ирландия излезе от „сенките“ с легализацията на абортите, пише британският вестник The Independent.\r\nДве трети от ирландците подкрепиха правото на аборт, като по този начин подкрепиха отмяната на осмата поправка на ирландската конституция, въведена  преди 35 години.\r\nИрландският премиер Лио Варадкар заяви, че резултатът от референдума отбелязва денят, когато Ирландия излиза от една от последните си сенки към светлината и нарече вотът „тиха революция“.\r\n„Ние вече не сме разделено общество, резултата е категоричен  и дава мандат на правителството да въведе промените в законодателството колкото е възможно по-бързо“, допълни Варадкар .\r\nЗдравният министър на Ирландия Саймън Харис, който също защитаваше правото на аборт заяви: „Аз мисля, че днес е много важен ден за жените. Но също така мисля, че е много важен ден за нашата страна. Аз мисля, че това е несъмнена подкрепа на ирландския народа за грижата за жените. Мисля, че много хора в своите сърца и умове са били уверени в убежденията си, но не са ги показвали открито. Хората, които замълчаха (на референдума) са знаели, че това е правилното решение“.\r\nПрез 1983 година 67 процента от ирландците забраниха абортите и принудиха много жени да пътуват в чужбина  или да износват зародиши, за които се знае, че няма да са жизнеспособни след раждането.\r\nСега вниманието се насочва към Северна Ирландия, където абортите са все още забранени. Стотици жени прекосяват Ирландско море всяка година, за да отидат в Англия, където абортите са легални. Юлиян Марков", "date": "2018.05.27", "title": "The Independent: Ирландия излезе от „сенките“ с легализацията на абортите"}
{"url": "http://www.focus-news.net/news/2018/05/27/2526597/premierat-boyko-borisov-na-poseshtenie-v-harvatiya-v-ukrayna-obzor.html", "text": "В събота министър-председателят Бойко Борисов посети Хърватия и Украйна.\r\nВ Загреб премиерът Борисов разговаря с хърватския си колега Андрей Пленкович. \r\nВ Киев министър-председателят Бойко Борисов проведе среща с президента на Украйна Петро Порошенко и с премиера Володимир Гройсман. Посещението на българският премиер в Украйна продължава и в неделя, като министър-председателят в ще участва в церемония по откриване на мемориална плоча на Димитър Пешев.:\r\nМинистър-председателят на Хърватия Андрей Пленкович посрещна премиера Бойко Борисов с думите „17 май ще остане в исорията“. Фокус в разговорите между Борисов и Пленкович бе поставен върху сближаването със страните от Западните Балкани и осигуряването на непрекъсваемост на процеса, започнал в София. \r\nСлед срещата премиерът Борисов заяви, че ако не се гарантира, че темата за Западните Балкани ще остане в дневния ред на Европейския съюз, тогава Срещата на върха в София е била просто една добра среща. „Трябва да направим всичко възможно да не допуснем отново конфликт като този в бивша Югославия. Това са нашите Балкани, нашата Европа и затова трябва да положим огромни усилия“, коментира постоянството, с което Българското председателство и лично той се ангажират с процеса на приобщаване на държавите от региона към Европа чрез постигане на свързаност, икономически растеж и разрешаване на двустранните конфликти. Той посочи, че е обсъдил темата и с папа Франциск при аудиенцията си вчера и е получил съгласието му да посети България, Румъния и при възможност и друга държава от региона с основната цел да изпрати послание за мир и разбирателство. „Започнахме да решаваме проблемите в София и разчитаме на Хърватия да продължи процеса\", каза Борисов. „Обединени можем да свършим много работа“, посочи той, като подчерта, че заедно с колегата си Пленкович се подкрепят при дискусиите в Европейския съвет, както и по темите, които се отнасят до общи проблеми в региона.\r\nХърватския премиер подчерта, че диалогът може да доведе до разбирателство, дори между държави с многогодишни проблеми помежду им. Той даде пример в новия етап в отношенията между България и Република Македония и разказа за поредното съвместно честване, обединило двете страни – отдаването на почит в Рим на делото на светите братя Кирил и Методий.\r\nБорисов благодари и за възможността броени дни след отбелязване на Празника на българската просвета и култура и на славянската писменост в хърватската столица да бъде открит паметник на патриарха на българската литература Иван Вазов, което е още един символ на близостта между страните и народите ни.\r\nТой отбеляза чудесните политически и икономически отношения между Хърватия и България и подчерта, че ще продължи съвместното сътрудничество за влизане на страните в Шенгенското пространство и в еврозоната.:\r\nСлед срещата с президента на Украйна Петро Порошенко, премиерът Борисов се обяви за постигане на мир и стабилност, които да носят полза и блага на всички народи. „Винаги сме били за мир, защото това е най-святото нещо. Това е вълшебната дума и затова полагаме толкова усилия. Трябва да направим всичко възможно, за да спасим мира“, подчерта българският министър-председател. Той посочи, че изходът от кризата в Украйна, е в спазването на Минските договори от всички страни и изрази очакване, че чрез преговори това може да бъде постигнато. Борисов потвърди, че разглежда изграждането на инфраструктура като възможност за постигане на стабилност, икономически растеж и подобряване на доходите и живота на хората. По думите му Украйна заема важно място сред външнополитическите приоритети на България. „С вашата страна ни свързват приятелски отношения, стъпили на от историческата, културна, езикова и религиозна близост между нашите народи, както и от наличието на най-голямата българска етническа общност извън страната, посочи министър-председателят Бойко Борисов, който е първият български правителствен ръководител, направил посещение в Украйна от 14 години.\r\nТой припомни, че ангажираността на страната ни се изразява и в отпуснатите средства за образование в Украйна. До момента с българска помощ са изградени 10 компютърни кабинета на обща стойност близо 200 хиляди евро. Предстои да бъдат изградени още два нови за чужди езици в Лвовския национален университет „Иван Франко” и в Киевският национален университет „Тарас Шевченко”.\r\nБорисов се застъпи за безпрепятственото изучаване на български език, култура и история от членовете на българската общност и посочи, че чрез своята администрация и институции държавата ще продължи да съдейства за това. Той приветства подписаната в края на м. април Декларация за гарантиране на лицата, принадлежащи към българското национално малцинство, живеещи на територията на Украйна, на правото да изучават майчин език и да учат на майчин език и я оцени като потвърждение на намеренията на украинската страна да гарантира изучаването на български език в държавните общообразователни учебни заведения.\r\nБългарският премиер посочи, че се очаква през есента провеждане на сесия на смесената междуправителствена комисия, която да разгледа възможностите за сътрудничество между университетите на двете страни и подпомагане на обучението в сферата на висшето образование.\r\nПрезидентът Петро Порошенко благодари за позицията на България в подкрепа на териториалната цялост на страната, както и за отношението на правителството ни по теми като визовите облекчения и икономическите връзки със страните от ЕС. Той посочи, че разчита на България и на Българското председателство така, както е поставило въпроса за Западните Балкани, да разглежда и инициативата на ЕС за Източното партньорство. За нас свързаността и особено изграждането на коридор №4 е от изключително значение, посочи Порошенко по време на разговорите.\r\nВ неделя премиерът Борисов ще участва в церемония по откриване на мемориална плоча на Димитър Пешев.", "date": "2018.05.27", "title": "Премиерът Бойко Борисов на посещение в Хърватия в Украйна (ОБЗОР)"}
{"url": "http://www.focus-news.net/news/2018/05/27/2526599/pregled-na-osnovnite-temi-v-britanskiya-pechat-agentsiya-fokus.html", "text": "Ирландските гласоподаватели гласуваха категорично в подкрепа на абортите, пише британският вестник The Guardian.\r\nРезултатът показва категорична победа над някогашната доминация на католическата църква в Ирландия. Правото на аборт беше подкрепено от 1 429 981 избиратели или 66,4 процента срещу  723 632 души или 33,6 процента, които са гласували против легализацията на абортите.\r\nСлед неочаквано голямата подкрепа за отменяне на осмата поправка в ирландската конституция правителството в Дъблин ще въведе аборта до 12-тата седмица от началото на бременността в здравната система на страната.   \r\nСъботната победа в референдума се случва само месеци преди планираната визита на Папата в страната – първата след посещението на Папа Йоан Павел Втори през далечната 1979 година. Легализирането на абортите до скоро би бил немислим политически проект в доскоро силно консервативната католическа Ирландия.\r\nНаблюдатели определят положителния вот като кулминация на „тихата революция в Ирландия“.\r\nСлед референдума, проведен в Ирландия единственото място, където абортите остават забранени е Северна Ирландия.\r\n***Ирландия излезе от „сенките“ с легализацията на абортите, пише британският вестник The Independent.\r\nДве трети от ирландците подкрепиха правото на аборт, като по този начин подкрепиха отмяната на осмата поправка на ирландската конституция, въведена  преди 35 години.\r\nИрландският премиер Лио Варадкар заяви, че резултатът от референдума отбелязва денят, когато Ирландия излиза от една от последните си сенки към светлината и нарече вотът „тиха революция“.\r\n„Ние вече не сме разделено общество, резултата е категоричен  и дава мандат на правителството да въведе промените в законодателството колкото е възможно по-бързо“, допълни Варадкар .\r\nЗдравният министър на Ирландия Саймън Харис, който също защитаваше правото на аборт заяви: „Аз мисля, че днес е много важен ден за жените. Но също така мисля, че е много важен ден за нашата страна. Аз мисля, че това е несъмнена подкрепа на ирландския народа за грижата за жените. Мисля, че много хора в своите сърца и умове са били уверени в убежденията си, но не са ги показвали открито. Хората, които замълчаха (на референдума) са знаели, че това е правилното решение“.\r\nПрез 1983 година 67 процента от ирландците забраниха абортите и принудиха много жени да пътуват в чужбина  или да износват зародиши, за които се знае, че няма да са жизнеспособни след раждането.\r\nСега вниманието се насочва към Северна Ирландия, където абортите са все още забранени. Стотици жени прекосяват Ирландско море всяка година, за да отидат в Англия, където абортите са легални.\r\n***Организациите, агитирали против легализацията на абортите в Ирландия признават поражение, пише лондонският вестник Evening Standard.\r\nВ свое изявление една от кампаниите агитирали против разрешаването на абортите „Запазете Осмата поправка“ заявява: „Неродените деца вече нямат право на живот, признато от ирландската държава. Накратко, предложената законодателна промяна ще разреши убийството на бебета. Ние ще се противопоставим на това законодателство. Когато бъдат разкрити клиники за аборти, ние също ще се противопоставим. Всеки път, когато бъде отнет живота на неродено дете, ние ще се противопоставим\".\r\n***Според евроскептиците  правителството планира тихомълком Великобритания да  остане в ЕС след март 2019 година, като е заделило стотици хиляди лири за дейности свързани с изборите за Европейски парламент, разкрива британският вестник  The Telegarph.\r\nЗа избирателната комисия са предвидени 829 хиляди британски лири за дейности, свързани с европейските избори през май 2019. От там завяват, че средствата са заделени като предпазна мярка, за да може комисията да разполага  с необходимите средства, ако все пак се наложи да провежда европейски избори през 2019 година.\r\nЕвроскептиците напомнят, че изборите ще се проведат между 23 и 26 май 2019 година, а Великобритания трябва да напусне Европейския съюз на 29 март 2019 година. Според тях избирателната комисия е предубедена за оставане в ЕС и затова не е разследвала нарушения на групите агитирали в полза на оставане в ЕС, докато през това време провежда разследвания на групи, агитирали за напускането.", "date": "2018.05.27", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/27/2526603/ria-novosti-yordaniya-prekratyava-savmestniya-proekt-s-rusiya-za-stroitelstvo-na-aets.html", "text": "Йордания прекратява съвместния проект с Русия за строителство на АЕЦ поради оскъпяване, предава РИА Новости.\r\nСъвместният проект предвиждал изграждане на два енергоблока с обща мощност две хиляди мегавата на стойност десет милиарда долара. Предвиждало се е първият блок дазапочне работа през 2020 година.\r\nНа този етап Йордания обмисля изграждане на АЕЦ с малка мощност – 200 мегавата, като не изключва сътрудничество с „Росатом“.  Юлиян Марков", "date": "2018.05.27", "title": "РИА Новости: Йордания прекратява съвместния проект с Русия за строителство на АЕЦ"}
{"url": "http://www.focus-news.net/news/2018/05/27/2526602/sport-kristiyano-ronaldo-namekva-za-napuskane-na-real-madrid.html", "text": "Футбол:На пресконференцията след мача, в който Реал Мадрид за 13-ти път и за трети пореден спечели Шампионската лига звездата на тима Кристияно Роналдо намекна за намерението си да напусне отбора на Реал Мадрид. \r\n„Беше хубаво да играя за Реал. След няколко дни ще споделя подробности на феновете, които винаги са ме подкрепял“, каза нападателят.\r\nСпоред слуховете той може да напусне отбора заради възможното идване в Реал Мадрид на бразилския нападател Неймар.", "date": "2018.05.27", "title": "Спорт: Кристияно Роналдо намеква за напускане на Реал Мадрид"}
{"url": "http://www.focus-news.net/news/2018/05/27/2526604/sunday-exdpress-yugoiztochnite-shtati-na-sasht-se-gotvyat-za-parviya-uragan-za-sezona.html", "text": "Югоизточните щати на САЩ се готвят за първия ураган за сезона , пише британският  Sunday Express.\r\nПо данни на Националния център за ураганите на САЩ тропическата буря „Алберто“, зародила се в района на полуостров Юкатан в Мексико ще се усили и ще донесе проливни дъждове и силни ветрове във Флорида и по североизточното крайбрежие на Мексиканския залив.\r\nПредупреждения за лошо време са направени и за щатите Алабама,  Джорджия,  Луизиана и Мисисипи. Юлиян Марков", "date": "2018.05.27", "title": "Sunday Exdpress: Югоизточните щати на САЩ се готвят за първия ураган за сезона"}
{"url": "http://www.focus-news.net/news/2018/05/27/2526605/pochina-golemiyat-balgarski-hudozhnik-svetlin-rusev-obzor.html", "text": "На 84-годишна възраст в дома си почина големият български художник Светлин Русев.\r\nАкад. Светлин Русев е един от най-изявените български творци на XX и XXI в. Роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. От 1973 до 1985 г. е председател на Съюза на българските художници, а през 1985 г. става директор на Националната художествена галерия. Русев работи като живописец и монументалист. От 1961 г. участва в общи изложби и в представителни изложби на българското изобразително изкуство в чужбина. Той е носител на редица отличия и награди. Правил е редица изложби у нас и в чужбина. Негови творби са изложени в Национална художествена галерия в София и са част от много художествени галерии и частни колекции у нас и в чужбина. Светлин Русев е бил два пъти народен представител от БСП.\r\nПо повод кончината му държавният глава Румен Радев написа в профила си в социалната мрежа „Фейсбук“: „Днес ни напусна акад. Светлин Русев: творец със стил, общественик с позиция, човек с достойнство. Светлин Русев беляза своето време с таланта и творчеството си, които остават жалон в естетическата еволюция на родното изкуство. Поклон пред светлата му памет!“.\r\nПремиерът Бойко Борисов написа писмо до семейството и близките на Светлин Русев, в което посочва, че България е загубила един от мъдреците си. „Гениален артист, пред когото се прекланяше целият свят, той не остана в идеалния свят на изкуството. Светлин Русев беше от малкото хора, които ръчкаха нашата съвест и не ѝ даваха да заспи. Той правеше това с благост, която показваше любов към човека и го стимулираше да прави добро. Тъгувам заедно с вас и благодаря за късмета и щастието да съм го познавал. Поклон пред вечната му памет“, написа още премиерът. \r\nПредседателят на Народното събрание Цвета Караянчева също изразяи съболезнования към семейството, роднините и близките на академик Светлин Русев. „С дълбока скръб узнах вестта за кончината на големия български художник”, отбелязва в съболезнованието си председателят на парламента. „Сигурна съм, че всички ценители на таланта и възхитителното му майсторство ще съхранят искреното си уважение към приноса на Светлин Русев за развитието на българското изобразително изкуство. Дълбок поклон пред светлата му памет!\", посочва Цвета Караянчева.\r\nЛидерът на ПП АБВ Румен Петков написа в профила си във „Фейсбук“: „Отиде си Светлин. Голям творец, академик, но преди всичко изключителен човек. Отиде си, готвейки свои и чужди изложби в България и чужбина. Както винаги, подчинил всичко на България. Боли. Той е най - яркото отрицание на „фразата”: „Само гробищата са пълни с незаменими хора”. Но всъщност, Майсторе, ти оставаш - с написаното, изреченото, нарисуваното. В душите и в сърцата ни, в България и в света. Поклон!”.", "date": "2018.05.27", "title": "Почина големият български художник Светлин Русев (ОБЗОР)"}
{"url": "http://www.focus-news.net/news/2018/05/27/2526606/pregled-na-mezhdunarodnite-novini-do-6-chasa-agentsiya-fokus.html", "text": "Страните от ОПЕК и Русия се договарят да увеличат добива на петрол, съобщи руският министър на енергетиката Александър Новак.\r\nПроизводителите на петрол са се договорили да увеличат добива на петрол до обемите от месец октомври 2016 година в случай на дебалансиране на пазарите заради санкциите срещу Иран и Венецуела.\r\n„Това не е нова идея, още в края на 2017 година ние говорихме за такива възможни дебалансирания на пазарите. Ще наблюдаваме. Цифри сега не мога да ви назова. От нивото на октомври 2016 година“, заявява Новак.\r\n***Планира се среща между министрите на отбраната и на външните работи на Русия и Япония през втората половина на годината.\r\nЗа това са се договорили руският президент Владимир Путин и японският премиер Шиндзо Абе.\r\n„Необходимо е да  задълбочим още повече диалога в сферата на сигурността. Третата среща на министрите на отбраната и на външните работи във формата „две плюс две“ планираме да проведем през втората половина на тази година“, заяви Шиндзо Абе. Последната среща в този формат се проведе в Токио през март 2017 година.\r\n„Руската федерация и Япония ще развиват взаимодействието в областта на борбата с тероризма, наркотрафика, прането на пари  и други нетрадиционни заплахи“, добави Абе.\r\n***В Санкт Петербург е подписан протокола за изграждане на сухопътната част на газопровода „Турски поток“ за доставка на газ към европейските потребители.\r\nВ протокола „Газпром“ и турската фирма „Боташ“ сключиха споразумение за основните условия и параметри за строителството на този участък. Подписаните документи позволяват да се премине към практически стъпки за реализация на проекта. Строителството на сухопътния участък ще се извършва  от съвместна руско-турска компания, която ще бъде създадена на паритетна основа.\r\n***Десетки хиляди протестираха срещу икономическата политика на Еманюел Макрон по улиците на големите градове във Франция, но броят им не отговори на очакванията на организаторите и френският президент заяви, че нищо не може да го спре да осъществи планираните реформи.\r\nВ Париж полицията съобщи за едва 21 хиляди протестиращи, докато някои от организаторите съобщиха, че броят им е бил над 80 хиляди и общо 250 хиляди за цялата страна. Независима наблюдателска група съобщи за 31 700 участници на протеста в Париж.\r\nПо време на протеста във френската столица са арестувани 43 души, като от полицията обявиха, че част от арестуваните са носели оръжия, а други са извършили актове на насилие.\r\n***Президентът на Пакистан насрочи общи избори в страната за 25 юли.\r\nТова ще бъде едва втората демократична смяна на властта в притежаващата ядрено оръжие многолюдна азиатска страна. Датата на изборите е потвърдена и от правителството на неговата страница в социалната мрежа „Туитър“.\r\nСъобщението за насрочване на изборите идва  в последната седмица на действащото правителство на премиера Шахид Хакан Абаси.\r\nУправляващата партия Пакистанска мюсюлманска лига-Наваз на настоящия премиер Абаси ще се изправи срещу основния конкурент – партията Пакистан Терийк-е-Инсаф на бившата звезда в крикета Имран Хан, като се очаква партията на настоящия премиер да остане водеща сила и след тези избори.\r\n***В Косово в американската база „Бондстил“ е загинал 36-годишния сержант от Американската армия Конрад Робинсън.\r\n„Ние сме крайно натъжени от смъртта на сержант Конрад Робинсън. Сержант Робинсън беше известен сред батальона със заразителната си усмивка, чувство за хумор и добро сърце. Той беше еталон за всеотдайна служба и отделяше време всеки ден да изслушва и напътства войниците. Нашите мисли и молитви са със семейството и приятелите му в това тежко за тях време“, заяви подполковник Кевин Кели – командир на 261-ви медицински батальон от Форт Браг, Северна Каролина, където е служил Робинсън.\r\nСержант Робинсън е от Сан Маркос, Калифорния и има 18 години служба в Американската армия. По време на службата си е награждаван многократно с медали за заслуги и постижения.\r\n***Израел нанесе въздушни удари по две цели на “Хамас“ в Ивицата Газа по данни на палестинските власти, като не се съобщава за жертви.\r\nЕдна от целите е било съоръжение на военното крило на „Хамас“  - бригадите „Езедин ал Касам“ в град Рафа, а другата цел е била сграда на „Хамас“ в централната част на Ивицата Газа.\r\nИзраелската армия заяви в съобщение, че „бойни самолети са нанесли въздушни удари по военни цели в комплекс, принадлежащ на терористичната организация „Хамас“ в южната част на Ивицата Газа“.\r\nВ съобщението се казва, че атаката е отговор на кратко навлизане на протестиращи палестинци на израелска територия през граничната ограда, които веднага са се върнали обратно на палестинска територия.\r\n***Лидерите на Северна и Южна Корея са се съгласили да се срещат „често“ в бъдеще на днешната изненадваща среща между двамата в  демилитаризираната зона  между двете държави, предава севернокорейската държавна агенция KCNA.\r\n„Те споделят мнението, че ще се срещат често в бъдеще, за да направят диалогът  по-лесен и да обединят усилия и знания, изразявайки тяхната воля да положат общи усилия за денуклеаризацията на Корейския полуостров“, съобщава KCNA.\r\n„Ким Чен-ун благодари на Мун Джей-ин за сериозните усилия, положени от него за срещата между САЩ и Северна Корея на 12 юни и изрази своята силна воля за историческата среща между Северна Корея и САЩ\", се казва в изявлението на агенцията.\r\n***В събота сутринта са станали серия от вулканични експлозии. Вулканът е изхвърлил облак от пепел на 3 300 километра височина. По-рано през седмицата вулканът изхвърли отново облаци от пепел на 3 000 метра височина.\r\nСтичащата се от вулкана и образувалите се пукнатини лава е унищожила 82 къщи и направила още 37 недостъпни, а площ от девет квадратни километра е покрита с лава от началото на вулканичното изригване на 3 май.\r\nПожарната предупреждава всички жители на Лейлани, че трябва незабавно да напуснат района, защото лава се стича от две пукнатини в района.\r\nЖител на Лейлани казва:“Това е въпрос на време. Не зная какво ще остане от Лейлани, аз наистина мисля,че може да бъде унищожен напълно\".\r\n***Петима членове на Белите каски са убити в провинция Алепо.\r\nЧетирима въоръжени мъже са нападнали център на белите каски в град Тал Хадия, контролиран от опозицията в югозападната част на провинция Алепо, като са били убити петима членове на гражданската организация и още двама са били ранени. Нападателите са откраднали автомобил и мотоциклети и са напуснали мястото невредими. Никой не е поел отговорност за нападението.\r\nОрганизацията „Белите каски“ е активна в районите в Сирия, контролирани от опозицията.", "date": "2018.05.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/27/2526598/evening-standard-organizatsiite-agitirali-protiv-legalizatsiyata-na-abortite-priznavat-porazhenie-no-shte-protestirat.html", "text": "Организациите, агитирали против легализацията на абортите в Ирландия признават поражение, пише лондонският вестник Evening Standard.\r\nВ свое изявление една от кампаниите агитирали против разрешаването на абортите „Запазете Осмата поправка“ заявява: „Неродените деца вече нямат право на живот, признато от ирландската държава. Накратко, предложената законодателна промяна ще разреши убийството на бебета. Ние ще се противопоставим на това законодателство. Когато бъдат разкрити клиники за аборти, ние също ще се противопоставим. Всеки път, когато бъде отнет живота на неродено дете, ние ще се противопоставим\". Юлиян Марков", "date": "2018.05.27", "title": "Evening Standard: Организациите, агитирали против легализацията на абортите признават поражение, но ще протестират"}
{"url": "http://www.focus-news.net/news/2018/05/27/2526596/the-telegraph-pravitelstvoto-planira-tihomalkom-velikobritaniya-da-ostane-v-es-sled-mart-2019-godina.html", "text": "Според евроскептиците  правителството планира тихомълком Великобритания да  остане в ЕС след март 2019 година, като е заделило стотици хиляди лири за дейности свързани с изборите за Европейски парламент, разкрива британският вестник  The Telegarph.\r\nЗа избирателната комисия са предвидени 829 хиляди британски лири за дейности, свързани с европейските избори през май 2019. От там завяват, че средствата са заделени като предпазна мярка, за да може комисията да разполага  с необходимите средства, ако все пак се наложи да провежда европейски избори през 2019 година.\r\nЕвроскептиците напомнят, че изборите ще се проведат между 23 и 26 май 2019 година, а Великобритания трябва да напусне Европейския съюз на 29 март 2019 година. Според тях избирателната комисия е предубедена за оставане в ЕС и затова не е разследвала нарушения на групите агитирали в полза на оставане в ЕС, докато през това време провежда разследвания на групи, агитирали за напускането. Юлиян Марков", "date": "2018.05.27", "title": "The Telegraph: Правителството планира тихомълком Великобритания да  остане в ЕС след март 2019 година"}
{"url": "http://www.focus-news.net/news/2018/05/27/2526601/anadolu-agency-petima-chlenove-na-belite-kaski-sa-ubiti-v-provintsiya-alepo.html", "text": "Петима членове на Белите каски са убити в провинция Алепо, предава турската  Anadolu Agency.\r\nЧетирима въоръжени мъже са нападнали център на белите каски в град Тал Хадия, контролиран от опозицията в югозападната част на провинция Алепо, като са били убити петима членове на гражданската организация и още двама са били ранени. Нападателите са откраднали автомобил и мотоциклети и са напуснали мястото невредими. Никой не е поел отговорност за нападението.\r\nОрганизацията „Белите каски“ е активна в районите в Сирия, контролирани от опозицията. Юлиян Марков", "date": "2018.05.27", "title": "Anadolu Agency: Петима членове на Белите каски са убити в провинция Алепо"}
{"url": "http://www.focus-news.net/news/2018/05/27/2526607/voice-of-america-pritiskat-italianskiya-prezident-da-odobri-evroskeptichen-ministar-na-ikonomikata.html", "text": "Притискат италианския президент Серджо Матарела да одобри евроскептичен министър на икономиката, предава радио Voice of America.\r\nБъдещата правителствена коалиция оказва натиск върху президента да одобри 81-годишния евроскептик и критик на Европейския съюз и единната европейска валута Паоло Савона.\r\nСавона е бил министър на индустрията, но президентът забавя одобрението си за правителството именно заради него. \r\nЛидерите на двете партии, участващи в коалицията напомнят на президента, че това е политически избор и е извън неговата роля да се меси в избора на министри. Те се надяват до 24 часа президентът да даде зелена светлина на тяхното правителство. Юлиян Марков", "date": "2018.05.27", "title": "Voice of America: Притискат италианския президент да одобри евроскептичен министър на икономиката"}
{"url": "http://www.focus-news.net/news/2018/05/27/2526600/afp-katar-zabranyava-stoki-ot-sauditska-arabiya-i-oae-bahreyn-i-egipet.html", "text": "Катар забранява продажбата в магазините на стоки от Саудитска Арабия и Обединените Арабски Емирства (ОАЕ), Бахрейн и Египет,  предава AFP.\r\nИкономическото министерство на Катар взима това решение в отговор на наложения преди година бойкот от страна на предвожданата от Саудитска Арабия коалиция, включваща и споменатите по-горе страни. Решението е взето дни  преди да се навърши една година от наложените срещу Катар ограничения. На 5 юни миналата година четирите страни прекъснаха всякакви връзки с Катар, обвинявайки емирството в подкрепа на терористични организации и близки отношения с Иран.\r\nИнспектори ще следят за стриктно спазване на забраната. Министерството ще предприеме всички необходими мерки да не допуска внос на саудитски млечни продукти от трети страни.  Юлиян Марков", "date": "2018.05.27", "title": "АFP:  Катар забранява стоки от Саудитска Арабия и ОАЕ, Бахрейн и Египет"}
{"url": "http://www.focus-news.net/news/2018/05/27/2526613/nimh-dnes-predi-obyad-nad-po-golyamata-chast-ot-stranata-shte-preobladava-slanchevo-vreme-okolo-i-sled-obyad-na-mnogo-mesta-shte-ima-kratkotrayni-valezhi-pridruzheni-s-gramotevitsi.html", "text": "Днес преди обяд над по-голямата част от страната ще преобладава слънчево време. Около и след обяд ще се развива купеста и купесто-дъждовна облачност и на много места ще има краткотрайни валежи, придружени с гръмотевици. Атмосферното налягане ще е малко по-високо от средното за месец май. Ще духа слаб до умерен североизточен вятър. Максималните температури ще са между 24° и 29°, за София – около 24°. Такава е прогнозата на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Евгения Егова. По Черноморието ще бъде предимно слънчево. След обяд ще се развива купеста и купесто-дъждовна облачност и на места по южното крайбрежие ще превали. Ще духа умерен до силен вятър от север-североизток. Максимални температури на въздуха – между 21° и 24°. Температурата на морската вода е 19-21°. Вълнението на морето ще е 2-3 бала.\r\nВ планините преди обяд ще е предимно слънчево, по върховете – мъгливо. Около и след пладне отново ще се развива купеста и купесто-дъждовна облачност, на места ще има краткотрайни валежи, придружени с гръмотевици. Ще духа умерен, временно силен вятър от североизток. Максималната температура на височина 1200 метра ще е около 18°, на 2000 метра – около 12°.", "date": "2018.05.27", "title": "НИМХ: Днес преди обяд над по-голямата част от страната ще преобладава слънчево време, около и след обяд на много места ще има краткотрайни валежи, придружени с гръмотевици"}
{"url": "http://www.focus-news.net/news/2018/05/27/2526610/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес преди обяд над по-голямата част от страната ще бъде слънчево. След обяд ще се развива купеста и купесто-дъждовна облачност и на много места ще има краткотрайни валежи, придружени с гръмотевици. Ще духа слаб до умерен североизточен вятър. Максималните температури ще са между 24° и 29°, за София – около 24°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня\". Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\n Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nБелотинци – Монтана от км 74+736 до км 111+070 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600 поради ръчно косене на тревни площи. Движението в района се регулира от сигналисти. Срок до 31.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 28.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n\tОбласт Кюстендил: \r\n        Движението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок  до 30.05.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\n- движението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път Варна - Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното платно. Срок до 22.06.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 28.05.2018 г.\r\nПът ІІ-11: Движението по път ІІ-11 Лом-Ковачица от км 42+850 до км 57+694 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом - Василовци от км 0+800 до км 17+404 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом - Вълчедръм    от км 39+724 до км 61+300 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково от км 5+420 до км 5+604 в района на Крива бара, се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец–Сливовик   от км 11+596 до км 16+574 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост.Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път II-63 Брезник – Трън от км 23+000 до км 28+000 километър в участъка от кръстовище за с. Видрица до кръстовище за с. Конска се осъществява в една лента поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост в свободната лента. Организацията на движението се регулира с пътни знаци. Срок до 29.05.2018 г.\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІ-52: Движението по път ІІ-52 Лозица – Никопол от км 83+000 до км 101+000 се осъществява в една лента поради ремонтни дейности по асфалтовата настилка. Срок до 28.05.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.05.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nПът ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 01.06.2018 г.;\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 01.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 03.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 01.06.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 01.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.27", "title": "Актуална пътна обстановка"}
{"url": "http://www.focus-news.net/news/2018/05/27/2526609/tass-vsichki-zhertvi-na-samoletnata-katastrofa-v-kuba-sa-identifitsirani.html", "text": "Всички жертви на самолетната катастрофа в Куба са идентифицирани, съобщава официалният кубински интернет портал , цитиран от TACC.\r\nСамолетът Боинг 737-200 на мексиканската авиокомпания Global Air, изпълняваш вътрешен полет за кубинската национална авиокомпания Cubana Aviacion се разби на 18 май непосредствено след излитането си от Хавана. На място загинаха 112 човека, между които пет деца и 11 чуждестранни граждани.Три пътнички бяха хоспитализирани, но две от тях починаха.\r\nСъстоянието на третата оцеляла –19 годишната Майлен Диас, остава критично. Тя е на апаратно дишане и за живота й се борят двайсет лекари от различни специалности.\r\nПричината за катастрофата още не е установена, но двете черни кутии са намерени. В разследването вземат участие мексикански и американски специалисти. Юлиян Марков", "date": "2018.05.27", "title": "ТАСС: Всички жертви на самолетната катастрофа в Куба са идентифицирани"}
{"url": "http://www.focus-news.net/news/2018/05/27/2526612/predstoyashti-sabitiya-v-stranata-za-27-may-agentsiya-fokus.html", "text": "***\r\nОт 9.00 и 14.00 часа в Софийския университет ще се проведат изпити по немски език и по испански език в рамките на втората кандидатстудентска сесия.\r\n***\r\nОт 10.30 часа в Енорийския център на храм ”Рождество Христово” Националният център по трансфузионна хематология организира акция за безвъзмездно кръводаряване.\r\n***\r\nОт 11.00 часа на площад „България“ пред НДК (от страната на площад „Баба Неделя“) жители и гости на София ще могат да тестват два водородни автомобила (Toyota & Hyundai), да разгледат зарядна станция за водород, както и да разгледат два водородни автомобила, изработени от студенти в Техническия университет в София и Русенския университет. Участие ще вземат Петър Курумбашев, член на Европейския парламент, Барт Биебуйк, изпълнителен директор на Съвместното предприятие „Горивни клетки и водород“, Ангел Попов, заместник-министър на транспорта, информационните технологии и съобщенията, проф. Евелина Славчева, директор на ИЕЕС – БАН, проф. Костадин Костадинов от Министерство на образованието и науката. В 18.00 часа двата водородни автомобила ще бъдат част от изпращането на зрелостниците от 73 СУ „Владислав Граматик“ и Националната финансово-стопанска гимназия в София.\r\n***\r\nОт 18.30 часа в Централната софийска синагога, ул. \"Екзарх Йосиф\" №16, лидерът на БСП - София Калоян Паргов ще присъства на 15-ата церемония за връчване на годишните награди \"Шофар\" на Организацията на евреите в България \"Шалом\".\r\n***\r\nОт 20.00 часа в зала 1 на НДК Елена Папаризу ще изнесе концерт. \r\n***\r\nОт 16.00 часа в сградата на читалище „Св. Цар Борис I – 1909“ в село Бистрица ще се състои официална паметна вечер, посветена на името на българския гвардейски и емигрантски музикант Стойо Иванов Крушкин, потомък на „шопския апостол“ - Никола Крушкин-Чолака, сподвижник на Васил Левски.\r\n***\r\nВ туристически комплекс „Акве Калиде“ ще се състоят арт занимания за деца.\r\n*** \r\nОт 13.00 часа в Голяма зала на Общината ще се проведе втора информационна среща на тема  \"Магистрала \"Хемус\" - възраждане на българския Север\".  \r\n***\r\nОт 11.00 часа в Народно читалище „Развитие 1896“ Симфониета Враца ще се включи в „Ботеви дни 2018“ с концерт. \r\n*** \r\nОт 11.30 часа на алеята на възрожденците в парк \"Христо Ботев\" ще се проведе Ден на поклонение и почит пред героите от Априлската епопея в Първи революционен окръг с център Горна Оряховица – поднасяне на венци и цветя. \r\n*** \r\nОт 16.00 часа ще се проведе откриване на парк \"Детски кът\" в града. \r\n*** \r\nОт 17.00 часа в Младежки дом ще започне XIХ-ти Международен пленер  „Живописатира“ - откриване. \r\n*** \r\nОт 21.00 часа на пл. „Георги Измирлиев“ ще има Тържествена проверка-заря.\r\n***\r\nОт 11.00 часа в Държавен куклен театър „Дора Габе“ ще бъде представен спектакълът „Лека нощ, съкровище“.\r\n***\r\nОт 18.30 часа в Ботев парк в Козлодуй председателят на Народното събрание Цвета Караянчева ще присъства на откриването на 72-ия Национален туристически поход „По стъпките на Ботевата чета. Козлодуй-Околчица”. В 19.50 часа на палубата на Националния музей-параход „Радецки” председателят на парламента ще наблюдава възстановка на превземането на парахода от Ботев и неговите съратници. В 21.45 часа Цвета Караянчева ще участва в тържествения заря-проверка пред паметника на Христо Ботев в Козлодуй.\r\n***\r\nОт 10.30 часа пред спортно-атрактивен комплекс \"Аугуста\", до язовир \"Огоста\", ще се проведе Международната киноложка изложба “Свети Дух”.\r\n***\r\nОт 19.30 часа ще бъде открит Тринадесетият международен фолклорен фестивал - Монтана 2018, с националните химни на 6 държави от Европа и Азия.\r\n***\r\nОт 10.00 часа на Лятната сцена в Централен градски парк ще се проведе обучение на открито за деца и младежи, които искат да си вземат домашен любимец.\r\n***\r\nОт 11.00 часа в манастира „Св. Троица”, с. Дивотино, ще се състои молебен и курбан за здраве.\r\n***\r\nОт 17.00 часа в стадиона в с. Рударци ще се състои Ден на селото с празнична програма.\r\n***\r\nОт 18.00 часа на площада на с. Големо Бучино ще се проведе традиционен събор.\r\n***\r\nОт 9.00 часа в храм „Св. Троица“ пловдивският митрополит Николай ще оглави богослужение.\r\n***\r\nАархиерейският наместник на Смолянска духовна околия Негово Високопреподобие архимандрит Висарион ще отслужи празничната света божествена Литургия в новия храм „Покров на св. Богородица“ на Кръстова гора.", "date": "2018.05.27", "title": "Предстоящи събития в страната за 27 май (Агенция „Фокус“)"}
{"url": "http://www.focus-news.net/news/2018/05/27/2526608/tass-politsiyata-v-kiev-e-zadarzhala-18-futbolni-fenove-sled-finala-za-shampionskata-liga.html", "text": "Полицията в Киев е задържала 18 футболни фенове след финала за Шампионската лига, предава TACC.\r\n„След края на мача няколко младежи са се опитали да организират сбиване и сътрудниците на правоохранителните органи са задържали 18 човека и са ги закарали  в районното управление. Предстои правна оценка на постъпката им“, се казва на сайта на Националната полиция.\r\nПо време на мача са установени две опита за спречкване между футболни фенове, които са били пресечени в основата им от стюардите и полицията. За охраната на мача са използвани около десет хиляди служители на реда. Юлиян Марков", "date": "2018.05.27", "title": "ТАСС: Полицията в Киев е задържала 18 футболни фенове след финала за Шампионската лига"}
{"url": "http://www.focus-news.net/news/2018/05/27/2526616/predstoyashti-mezhdunarodni-sabitiya-za-27-may-agentsiya-fokus.html", "text": "Партията „Алтернатива за Германия“ призовава за „демонстрация за бъдещето“ на Германия в Берлин.\r\n*** Френски железопътни работници започват двудневни стачки.\r\n*** Първият рунд на президентските избори в Колумбия.\r\n***", "date": "2018.05.27", "title": "Предстоящи международни събития за 27 май (Агенция \"Фокус\")"}
{"url": "http://www.focus-news.net/news/2018/05/27/2526619/predsedatelyat-na-narodnoto-sabranie-tsveta-karayancheva-shte-prisastva-na-otkrivaneto-na-72-iya-natsionalen-turisticheski-pohod-po-stapkite-na-botevata-cheta-kozloduy-okolchitsa.html", "text": "Председателят на Народното събрание Цвета Караянчева ще присъства на откриването на 72-ия Национален туристически поход „По стъпките на Ботевата чета. Козлодуй-Околчица”. Той ще започне от 18.30 часа в Ботев парк в Козлодуй. Това съобщиха от пресцентъра на Народното събрание.\r\nПреди това Цвета Караянчева ще разговаря с млади хора, решили да извървят стъпките на Ботевите четници. Тази година походът, в който се очаква да участват повече от 1000 младежи от цялата страна, е под патронажа на председателя на Народното събрание. \r\nВ 19.50 часа на палубата на Националния музей-параход „Радецки” председателят на парламента ще наблюдава възстановка на превземането на парахода от Ботев и неговите съратници, която ще продължи и на Козлодуйския бряг. \r\nСлед това председателят на Народното събрание Цвета Караянчева ще участва в тържествения заря-проверка пред паметника на Христо Ботев в Козлодуй. Тя ще започне в 21.45 часа. Председателят на парламента ще произнесе слово по повод годишнината от подвига на Ботев и падналите за свободата на България.", "date": "2018.05.27", "title": "Председателят на Народното събрание Цвета Караянчева ще присъства на откриването на 72-ия Национален туристически поход „По стъпките на Ботевата чета. Козлодуй-Околчица”"}
{"url": "http://www.focus-news.net/news/2018/05/27/2526618/liderat-na-bsp-sofiya-kaloyan-pargov-shte-prisastva-na-tseremoniyata-po-vrachvane-na-godishnite-nagradi-shofar.html", "text": "Лидерът на БСП - София Калоян Паргов ще присъства на 15-ата церемония за връчване на годишните награди \"Шофар\" на Организацията на евреите в България \"Шалом\". Това съобщиха от пресцентъра на БСП - София. Събитието ще се състои от 18.30 часа в Централната софийска синагога на ул. \"Екзарх Йосиф\" 16.", "date": "2018.05.27", "title": "Лидерът на БСП - София Калоян Паргов ще присъства на церемонията по връчване на годишните награди \"Шофар\""}
{"url": "http://www.focus-news.net/news/2018/05/27/2526611/gd-granichna-politsiya-intenziven-e-trafikat-za-tovarni-avtomobili-na-izhod-na-punktovete-kapitan-andreevo-i-lesovo.html", "text": "Интензивен е трафикът за товарни автомобили на изход на пунктовете \"Капитан Андреево\" и \"Лесово\". Това съобщиха за Агенция \"Фокус\" от ГД \"Гранична полиция\". Нормален е трафикът на всички останали гранични пунктове.", "date": "2018.05.27", "title": "ГД \"Гранична полиция\": Интензивен е трафикът за товарни автомобили на изход на пунктовете \"Капитан Андреево\" и \"Лесово\""}
{"url": "http://www.focus-news.net/news/2018/05/27/2526614/zhitelite-na-edna-obshtina-i-tri-kmetstva-izbirat-kmet-na-vtori-tur.html", "text": "В този час в една община и три кметства в страната започва вторият тур на кметските избори.  Митко Антов от БСП и издигнатия от инициативен комитет Веселин Велков ще мерят сили на балотажа за кметския пост в Община Макреш. На първия тур миналата неделя се явиха четиримата кандидати за кмет на Общината, но нито един от тях не успя да събере повече от 50% от гласовете на избирателите. Тогава за Митко Антов гласуваха 340 избиратели или 38.68% от имащите право на глас, а за Веселин Велков - 227 гласа или 25,82%. Кандидатът на ГЕРБ Николай Ненчев остана трети със 179 гласа и 20.36%, а четвърти бе Цветомир Николов, независими кандидат, издигнат от Инициативен комитет със 129 гласа и 14,69%. Жителите на община Макреш гласуват за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли.\r\nВтори тур на кметските избори ще се проведе в село Галиче, община Бяла Слатина. Там един срещу друг отново ще се изправят кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. На първи тур на кметските избори гласуваха 61% от избирателите. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nГЕРБ и БСП ще мерят сили и на балотажа в село Беден, община Девин. Първият тур на изборите в селото приключи при 66% избирателна активност. От общо 351 гласоподаватели, правото си на вот упражниха 231 души. За кандидата на БСП Николай Димов гласуваха 103-ма души, а кандидатът на ГЕРБ Стоян Настанлиев бе подкрепен от 93-ма жители на селото. За третия кандидат - Румен Каров от ДПС гласува 26 души. До провеждането им се стигна след като в началото на годината доскорошният кмет Захари Стоилов подаде оставка, за да замине на работа в чужбина.\r\nБалотаж ще се проведе и в село Лясково, община Добричка. Там кметското място си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите - 62. Изборният ден в населеното място приключи при 63.79% избирателна активност. От 290 имащи право на глас, вота си упражниха 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.27", "title": "Жителите на една община и три кметства избират кмет на втори тур"}
{"url": "http://www.focus-news.net/news/2018/05/27/2526621/vtorata-kandidatstudentska-sesiya-na-sofiyskiya-universitet-za-uchebnata-20182019-g-zapochva-s-izpiti-po-nemski-ezik-i-po-ispanski-ezik.html", "text": "С изпити по немски и по испански език започва втората кандидатстудентска сесия за учебната 2018/2019 г. на Софийския университет „Св. Климент Охридски“. Това съобщиха от пресцентъра на СУ \"Св. Климент Охридски\".\r\nКандидатстудентският изпит по немски език започва в 09.00 час. Той е писмен с продължителност четири часа. Състои се от тест (А и Б), с които се проверяват лексическите и граматическите знания; текст за четене с разбиране (Leseverstehen); съчинение, свързано тематично с текста за четене с разбиране (дължина 200-220 думи); превод от немски на български език (около 1500 знака). \r\nКонкурсният изпит по испански език е с начален час 14.00 часа. Той се провежда в рамките на изучавания в средното общообразователно училище лексико-граматичен материал, разширен до активното владеене на около 8000 думи и изрази, което предполага допълнителни самостоятелни занимания и четене на оригинална литература. Целта на изпита е да се проверят езиковите знания и умения на кандидат-студентите. Изпитът се състои от следните елементи: разбиране при четене, лексикални и граматични задачи към текста за разбиране, текст с пропуснати думи, граматични упражнения и съчинение. Максималният брой точки е 100. Времетраенето на изпита е около 120 минути.", "date": "2018.05.27", "title": "Втората кандидатстудентска сесия на Софийския университет за учебната 2018/2019 г. започва с изпити по немски език и по испански език"}
{"url": "http://www.focus-news.net/news/2018/05/27/2526615/premierat-boyko-borisov-shte-otkrie-v-kiev-ploshtad-na-imeto-na-dimitar-peshev.html", "text": "Премиерът Бойко Борисов ще открие в Киев площад на името на Димитър Пешев. Това съобщиха от правителствената информационна служба. Събитието е част от посещението на министър-председателя в Украйна. В събота Бойко Борисов проведе среща с президента на Украйна Петро Порошенко и с премиера Володимир Гройсман. По време на разговорите бе дискутирано задълбочаването на контактите между двете страни, както и актуални външнополитически въпроси.\r\nПреди това българският премиер бе на посещение в Хърватия, където разговаря с хърватския си колега Андрей Пленкович и откри паметник на Иван Вазов в парка Бундек.", "date": "2018.05.27", "title": "Премиерът Бойко Борисов ще открие в Киев площад на името на Димитър Пешев"}
{"url": "http://www.focus-news.net/news/2018/05/27/2526623/tass-v-balgariya-e-pochinal-hudozhnikat-svetlin-rusev.html", "text": "Българският художник, иконописец и колекционер Светлин Русев почина в събота в дома си в България, три седмици преди да навърши 85 години, предава ТАСС.\r\n„България загуби един от мъдреците си! Гениален артист, пред когото се прекланяше целият свят, той не остана в идеалния свят на изкуството. Светлин Русев беше от малкото хора, които ръчкаха нашата съвест и не й даваха да заспи. Той правеше това с благост, която показваше любов към човека и го стимулираше да прави добро. Той беше голям и ще остане голям“, написа министър-председателят на България Бойко Борисов в съболезнователно писмо. \r\nСветлин Русев написа множество икони и картини, много от които се намират в Националната художествена галерия в София, в галерии и частни колекции в България и други страни. В частност той е автор на иконите и фреските в църквата „Св. Параскева“ построена от баба Ванга в Рупите. Виктор Турмаков", "date": "2018.05.27", "title": "ТАСС: В България е починал художникът Светлин Русев"}
{"url": "http://www.focus-news.net/news/2018/05/27/2526622/denyat-27-may-v-balgarskata-istoriya.html", "text": "2016 г. \r\nПрезидентът Росен Плевнелиев поиска Конституционният съд да се произнесе за три от въпросите на референдума, иницииран от \"Шоуто на Слави\". Единият е да се гласува ли и дистанционно по електронен път при произвеждане на изборите и референдумите; вторият е за намаляване на броя на народните представители до 120 и третият е дали директорите на областните дирекции на МВР и началниците на районните управления в областните дирекции на МВР да се избират с мажоритарна избирателна система с абсолютно мнозинство в два тура.2016 г. \r\nПостоянният представител на България в ООН Стефан Тафров е носител на най-високото италианско отличие - Орденът на Звездата на Италия, степен \"Офицер\" (Cavaliere Ufficiale dell'Ordine della Stella d'Italia).2009 г. \r\nПрезидентът на Р България връчва Орден „Стара планина“ втора степен на Костадин Динчев „за изключително големите му заслуги към Република България в областта на културата.\"2009 г. \r\nПрезидентът на Р България връчва Орден „Св. св. Кирил и Методий“ първа степен на Велислава Дърева „за големите ѝ заслуги в областта на културата“.2007 г. \r\nРайонният съд в Триполи оправдава българските медицински сестри по делото за клевета. Съдът отхвърля исканията на либийските офицери, които настояват за обезщетение от близо 23 млн. долара. Решението на Районния съд е положителна стъпка - това е становището на президента Георги Първанов. Според президента независимо, че решението подлежи на обжалване, то дава надежда за цялостния справедлив изход на делото срещу нашите сънароднички.\r\nБългарската страна изразява удовлетворение от днешното решение на съда в Триполи, заявява Димитър Цанчев. Адвокат Осман Бизанти определи присъдата като справедлива и съобразена със закона.\r\nЛибийската фондация “Кадафи” “Кадафи” е потвърдила в декларация, публикувана на официалната й страница, че либийските семейства са приели основните искания на ЕС, което ще доведе до приключване на процеса в близко бъдеще. Български общественици коментират освен резултата от делото и обидното отношение към медиците, показано в блог на македонски гражданин.2006 г. \r\nПредставители на СДС няма да участват повече в предавания, водени от журналиста Георги Коритаров. Това се казва в официална позиция на партията във връзка със събитията от скандала с досиетата – публичното огласяване на едно от тях и последвалите признания на журналиста Георги Коритаров. Като причина за взетото решение от СДС посочват, че е неморално агентите и доносниците да участват активно във формирането на общественото мнение в България. “Смятаме, че вниманието на обществото – макар и 16 години след рухването на комунизма - трябва да бъде привлечено не от драмата на тези, които са доносничили, а от драмата на тези, за които е било донасяно”, се посочва още в позицията на СДС. От партията настояват да се разкрият досиетата на всички служители на бившата Държавна сигурност. Според сините това не би било акт на отмъщение, а “акт на морално пречистване на българската нация”.2006 г. \r\nФИФА включва гола на Йордан Лечков срещу Германия в Топ 50 на Световните първенства.\r\nИзпълнението на Лечков с глава на 10 юли 1994 година попада сред Топ 50 в историята на Световните първенства в класацията \"Гол на столетието\". Попадението на легендарния халф е публикувано в официалния сайт на ФИФА за Световното първенство в Германия. Лечков се нарежда в престижната класация до имена като Диего Марадона, Пеле, Гаринча, Боби Чарлтън, Сократес, Йохан Кройф, Лотар Матеус и други.2005 г. \r\nИталианското правителство приема ратифицирания от България и Румъния Договор за присъединяване на България и Румъния към Евросъюза.2004 г. \r\nПрезидентът Георги Първанов участва на 11-та среща на президентите от Централна Европа. Форумът се провежда в румънския черноморски курорт Мамая на 27 и 28 май. Участие вземат държавните глави на 16 европейски страни: Австрия, Германия, Унгария, Чехия, Полша, Словения, Словакия, България, Румъния, Албания, Босна и Херцеговина, Македония, Сърбия и Черна гора, Хърватия, Молдова Украйна.1993 г. \r\nСДС внася вот на недоверие на правителството на проф. Любен Беров заради побоя над председателя на Народното събрание Стефан Савов. Впоследствие вотът е отхвърлен.\r\nКъм правителството на Любен Беров са искани шест вота на недоверие. Мотивите за всеки един от тях са съответно заради побой над председателя на Народното събрание Стефан Савов, заради преговорите по външния дълг, заради правителствено постановление за местните такси, заради антисоциална политика, заради престъпността и заради неспособност на премиера да организира и ръководи правителството.1985 г. \r\nВ Рим започва процес срещу Сергей Антонов и задочно - срещу Тодор Айвазов и Жельо Василев, за съучастие в атентата срещу папата.\r\nНа 13 май 1981 година Папа Йоан Павел II е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова вътрешно-чревна операция. При покушението са ранени и две жени: 60-годишната Анн Одри от Бъфало е улучена в гърдите, а 21-годишната Роуз Хил от Ямайка е леко ранена в рамото. Арестуван е мъж от турски произход, за когото се предполага, че и в миналото е отправял заплахи към Папата. Името на задържания е Мехмед Али Агджа. Към момента на извършване на атентата той е на 23 години. Задържането му става възможно благодарение на намесата на събралите се на площада богомолци. Те избиват от ръцете му 9-милиметров \"Браунинг”. След залавянето му Али Агджа заявява: \"Моят живот не е важен\". По думите на Агджа той пристига в Италия на 9 май 1981 г. на летище в Милано и два дни по-късно отива в Рим. Полицията открива бележки, написани на турски език. Съдържанието на една от тях е: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан. По-късно в съдебния процес е замесено името на българския гражданин Сергей Антонов. Той е арестуван на 25 ноември 1982 г. Преди това работи в БГА \"Балкан\" и се занимава с багажа на летището. Основният обвинен за покушението срещу папата – Али Агджа, никога не се е срещал с обвинения Антонов и с другите двама бивши служители на посолството - Василев и Айвазов. Този факт е доказан по време на процеса. Оправдателна присъда на тримата българи по случая е издаден на 29 март 1986 г. \"поради недостиг на доказателства\".1941 г. \r\nПо време на Втората световна война, след постъпки от София, от немските лагери са освободени около 12 700 македонски българи военнопленници.1925 г. \r\nИзвършена е публична екзекуция чрез обесване на извършителите на атентата в катедралата \"Св. Крал\" Марко Фридман, Петър Задгорски и Георги Коев. Това е последна публична екзекуция в Европа.1878 г. \r\nПо заповед на княз Александър Дондуков руските войски заемат окупираните от сърбите, по време на Руско-турската война, Трън и Цариброд.\r\nКняз Александър Дондуков­Корсаков е роден на 12 септември 1820 г. Участва в Руско-турската война 1877-1878 г. След смъртта на Вл. А. Черкаски на 19 февруари 1878 г. е назначен за руски императорски комисар в България на 16 април 1878 г. и възглавява Съвета на управлението. Подкрепя активно всенародното движение на българския народ против несправедливите решения на Берлинския конгрес 1878 г. и съдейства за изграждането на гимнастическите дружества в Източна Румелия. Напуска България след прекратяване срока на Временното руско управление в страната и пристигането на избрания за български княз Александър I Батенберг. След завръщането си в Русия е ген.-губернатор на Одеса, после – на Харков. В края на живота си е член на Държавния съвет. Умира на 15 април 1893 г.1870 г. \r\nВасил Левски преминава от Румъния в България. Целта на му е да изгради широка мрежа от комитети, които да се заемат с практическата подготовка на бъдещата българска революция. Само за около година и половина той успява да създаде комитети в почти всички по-големи български селища, като по този начин поставя основите на Вътрешната революционна организация (ВРО). Начело на ВРО Левски поставя Ловешкия централен комитет, известен още и под името Привременно правителство в България. Връзките с Букурещкия комитет се осъществяват чрез Данаил Попов, български търговец, живеещ в Турну Мъгуреле.1866 г. \r\nВ Букурещ е създаден Таен български централен комитет. Негов инициатор е Иван Касабов, помощник на Г. С. Раковски. Създаването на организацията е повлияно от идеята на румънски либерали за “свещена коалиция” между българи и румънци и за създаване на “влахо-българската държава”. Идеята пропада, но подкрепян от Одеското българското настоятелство, ТЦБК продължава да работи. Предвижда се създаването на революционна мрежа в България и сред емиграцията. Дейците на ТЦБК са склонни към различни политически комбинации. През 1867 г. те изпращат до султан Абдулазис и Великите сили Мемоар за създаването на дуалистична турско-българска монархия, по модела на Австро-Унгария. По този начин ТЦБК смята, че ще се постигне политическо освобождение на България. Според Мемоара страната ни трябва да получи пълна административна автономия със султански наместник християнин, Народно събрание, собствена армия, конституция и самостоятелна Българска църква. Противоречивите оценки на Мемоара причиняват сътресения в ТЦБК и поради идейни противоречия комитетът се разпада през 1868 г. Приемници на ТЦБК са Българския революционен централен комитет, Българското общество и “Млада България”.1850 г. \r\nНаселението в Белоградчишко се вдига на въстание. Поредният бунт на българите прераства в най-голямото въстание в Северозападна България от първата половина на ХІХ в. В научната литература то се назовава обикновено като Видинско въстание, но неговият обхват е много по-голям. Видинското въстание предизвиква широк международен отзвук и принуждава Високата порта да предприеме конкретни действия за прилагане на аграрната реформа в този регион.1387 г. \r\nДобруджанският деспот Иванко сключва договор с генуезката търговска колония в Пера (квартал в Константинопол). Договорът, с който двете страни сключват “добър и истински вечнотраен мир”, гарантира свободно и сигурно движение на търговците от двете страни; защита от вреди както на поданиците и селищата на Иванко, така и на генуезките търговци; приемане на генуезки консул, който да се грижи за интересите на генуезките търговци, и др. Той определя размера на вносните мита за генуезките търговци на 2 %, като специално подчертава безмитната търговия с луксозните и скъпи стоки “кораби, злато, сребро, бисери или други скъпоценности”. Регламентирането на отношенията между двете договарящи се страни след поредица от конфликти и взаимни нападения и обири по море и суша стабилизира положението на добруджанския деспот в черноморския район. Неговата икономическа активност, в значителна степен ориентирана към морската търговия, е важен фактор за пълната му самостоятелност в отношенията със съседните страни, включително и с Търновското царство.На тази дата са родени:1833 г. \r\nРоден е Тодор Шишков - възрожденски учител и книжовник. Първоначално учи в гръцко училище в родния си град Търново (до 1847 г.), впоследствие и в Елена (1849 г.-1851 г.) при Н. Михайловски. След това следва в Сорбоната и Колеж дьо Франс в Париж в годините между 1861-1865 г. Запознава се със западноевропейската и руската литература. Кореспондент е на вестник “Камбана”. През 1866 г. посещава лекции във Филологическия факултет в Прага като стипендиант на П. Берон. Бил е учител в Килифарево, Велико Търново, Стара Загора и Сливен. В периода 1871-1873 г. е директор на Българското училище в Цариград. След Освобождението е управител на канцеларията на губернатора във Варна и Шумен (1880 г.-1888 г.), председател е на Свищовския окръжен съд. Редактор е на вестник “Свободна България”. Тодор Шишков е либерал-просветител с туркофилски схващания по определени въпроси. Той е един от авторите на проекта за създаване на смесени турско-български училища. Издава учебници по математика, граматика, история, енциклопедични книги (“Малка енциклопедия, или Първоначални познания за децата”, 1885 г.). Пише статии по въпроси на българския правопис, събира и обнародва фолклор. Изказва се по въпроси на българската литература. Популяризира делото на Ю. Венелин. Автор е на историческата драма “Велизарий” (1873 г.), на комедията “Не ще може, или Глезен Мирчо” (1873 г.), на “Начална българска граматика” (1872 г.), “Елементарна словесност в два курса …” (1873 г.), “История на българския народ” (1873 г.), на драмата “Хубава Недялка, или България под турското иго” (1881 г.) и др. Умира през 1896 г.На тази дата умират:2002 г. \r\nУмира Лиляна Албанска. Тя е родена в 1917 г. в окупирания по време на Първата световна война от българската армия в Скопие в семейство на учители. Албанска завършва гимназия в София в 1936 г., а през 1940 г. завършва славянска филология в Софийския университет. Работи като учителка в гимназия в София през 1941 година. По време на българското управление във Вардарска Македония през Втората световна война, в периода 1942–1944 г. е библиотекарка в новооснованата Народна библиотека в Скопие. Започва работа в Народната библиотека в София в 1945 г., където работи до края на живота си. От 1965 до 1977 година ръководи Научна секция по библиотекознание. Албанска има изключителен принос към развитието на библиотечното дело в България. Особено ценен принос има и към развитието на библиотектите и практиката на каталогизация и организация на библиотечните фондове в България. Албанска поставя основите и развива широка дейност в организацията на свободните каталози за чуждестранна литература в България и междубиблиотечното книгозаемане. Лиляна Албанска е организатор и редактор при превеждането и издаването на български език на „Библиотечно-библиографска класификация“ в 30 тома.1993 г. \r\nУмира Тодор Боров – български журналист, литературен историк, библиограф, редактор. Той е роден на 30 януари 1901 г. в Лом. Завършва славянска филология в СУ \"Св. Кл. Охридски\". Специализира източноевропейска история, библиография и вестникознание в Берлинския университет (1924 г.-1927 г.). Библиотекар е в Университетската библиотека към СУ “Св. Климент Охридски” за периода 1929-1931 г. и в библиотеката при централното управление на Българска земеделска и кооперативна банка (1931-1944 г.). Тодор Боров е създател и директор на ББИ \"Елин Пелин\" (1941-1964 г.), директор е на Народната библиотека за годините между 1944–1949 г. През 1943 г. получава научна степен доцент, а през 1952 г. - професор в СУ \"Св. Кл. Охридски\" по библиотекознание и библиография. От 1952 г. до 1969 г. е ръководител на катедра \"Библиотекознание и библиография\". Член е на Съвета за духовните ценности при Държавния съвет (1971-1975 г.)., редактира в. \"Развигор\" (1921-1924 г.), сп. \"Бълг. книга\" (1930 г.), сп. \"Подслон\" (1935-1942 г.). Редактор и съставител е на съчинения на Хр. Смирненски (1931-1932 г.; 1948 г.; 1951-1952 г.), на Елин Пелин (1938 г.), които са преиздавани многократно. След 1944 г. сътрудничи на вестниците \"Отечествен фронт\", \"Работническо дело\", \"Труд\", \"Литературен фронт\", на сп. \"Простори\", \"Септември\", \"Ново време\". Тодор Боров е основополагаща фигура в българската библиография, библиотекознание, книгознание и култура на библиотечното дело.1925 г. \r\nУмира подполковник Георги Костадинов Коев. Той е роден на 20 септември 1878 г. във Велико Търново. Завършва Военното училище в София през 1898 г. Участва в Балканската война (1912-1913 г.) и в Първата световна война (1915-1918 г.). През 1919 г. е уволнен от армията. Георги Коев е един от сътрудниците на Военната организация на БКП. Арестуван и съден е на процеса по дело ¹ 599/1925 срещу участниците в Атентата в църквата “Св. Неделя”. Осъден е на смърт чрез обесване.1902 г. \r\nУмира Агапий (дякон Ангел Войнов) - български възрожденски просветител и духовник. Той е роден през 1838 г. Завършва гръцка гимназия на о. Халки. През 1868 г. е учител в новото българско училище във Воден. Изгонен от гръцките власти, след което се премества в българското училище в Струмица през 1870 г. Преследван е отново от гръцкото духовенство. През 1873 г. е принуден да напусне Струмица. Със съдействието на общината в Петрич провежда частни занимания с учениците.1876 г. \r\nУмира Таньо войвода след като четата му е нападната от многобройна потеря, подсилена от стотина конници редовна войска. Ден преди това четниците водят изтощителен бой до Керчан баир край с. Араплар (днес Априлово). Това става след като едва се спасяват в района на с. Хайдар (днес Кардам), където отново се бият.\r\nТаньо Стоянов е роден в Сливен. През 1873 г. за революционна дейност е арестуван и заточен в Диарбекир, откъдето успява да избяга и през 1875 г. и пристига в Румъния. По време на Априлското въстание 1876 г. той организира чета от около 20 души, с която на 16 май се отправя от Олтеница към Тутракан и оттам на юг към Стара планина, за да подпомогне въстаниците от Втори - Сливенски, революционен окръг. Предварително е съгласувано едновременното преминаване на четата на Таньо войвода и тази на Христо Ботев. Общият замисъл е да се подсили въстанието и в Западна, и в Източна Стара планина и да се разединят силите на турците. Таньо войвода слиза на българския бряг на 16 срещу 17 май, а Ботев - по обяд на 17 май. Пътят на четата на войводата минава през Лудогорието край турски и смесени българо-турски села. Скоро след това четата е открита и по следите й тръгват потери.927 г. \r\nПо време на приготовления за война с Византия от сърдечен удар умира цар Симеон I Велики. Веднага след възкачването му на престола през 893 г. отношенията с Византия се изострят, тъй като византийският император Лъв VI Философ мести тържището на български стоки от Цариград в Солун. Византийският владетел отказва да промени тази разпоредба и в защита на българските търговци Симеон I навлиза в Източна Тракия и разбива византийците при Одрин. В отговор император Лъв VI влиза в съюзни отношения с маджарите, които нахлуват в българските земи и на територията на днешна Добруджа разбиват изпратената срещу тях войска на княз Симеон. Князът и болярите му са принудени да се оттеглят в крепостта Дръстър и да започнат преговори за мир. По време на преговорите с Лъв Хиросфакт българският владетел успява да сключи съюз с печенегите и съвместно с тях да разгроми маджарите. След като укрепва тила си, Симеон насочва войските си на юг и през 896 г. нанася тежко поражение на ромеите при Булгарофигон. Византийският император е принуден да подпише мирен договор, с който се възстановява статуквото отпреди 894 г. От 894 до 913 г. отношенията между двете държави са мирни. Вероятно в този период българите трайно овладяват земите на днешна Западна Македония и Албания. През 904 г. арабите, водени от Лъв Триполитански, завладяват и опустошават Солун. От това се възползва и княз Симеон и макар войските му да не завладяват Солун, българо-византийската граница е изместена на 20 км северно от Солун. Войната започва през 913 г. и е предизвикана от пренебрежителното отношение на съимператора Александър, поел властта поради малолетието на император Константин VII, спрямо българското пратеничество. През 913 г. Симеон I стига до стените на Цариград. Византия е принудена да му признае титлата цар на българите, въпреки че следващата година го анулирала. Тогава българските войски нахлули отново в Източна Тракия и превземат Одрин. На 20 август 917 г. в Ахелойската битка византийската войска е обкръжена и избита. Следва второ поражение при Катасирти и патриарх Николай Мистик апелира за спиране на войната и подписване на мир. Междувременно византийската дипломация успява да раздвижи сърбите в тила на княз Симеон. Симеон изпраща срещу сърбите войска начело с кавкан Теодор Сигрица и Мармиас. Те залавят сръбския княз Петър Гойникович и поставят на престола княз Павел Бранович. През 918 г. българските войски достигат Пелопонес и Егейските острови. Свикан е църковен събор, на който Симеон I се провъзгласява за император на ромеите, а българският архиепископ е провъзгласен за патриарх. През 921 г. една българска армия достига до Дарданелите, завладява Галиполския полуостров и се опитва да премине на малоазийския бряг. През 923 г. цар Симеон I отново стига до стените на Цариград. Византия иска да започнат преговори за мир и въпреки че мир не е сключен българите снемат обсадата. По време на царуването на Симеон I Велики България достига своето най-голямо политическо, военно и културно могъщество. Той е вторият владетел след Карл Велики, който придобива титла, равнозначна на тази на византийския император. Българската църква си извоювала автокефалност, а България се превръща в духовен център на славянския свят. Втората българска столица - Велики Преслав, става един от основните културни центрове на Югоизточна Европа и град, който по великолепие съперничи на Цариград.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.27", "title": "Денят 27 май в българската история"}
{"url": "http://www.focus-news.net/news/2018/05/27/2526625/sofiya-vavezhda-se-organizatsiya-na-dvizhenieto-za-izgrazhdane-na-kanalizatsiya-v-kv-gorna-banya-ul-ural.html", "text": "Въвежда се организация на движението за изграждане на канализация в кв. „Горна баня“, ул. „Урал”, в София. Това съобщиха от пресцентъра на Столична община.  \r\nОт 00.00 часа на 28 май 2018 г. до 24.00 часа на 30 май 2018 г. се забранява влизането на пътни превозни средства по ул. „Урал” в кв. „Горна баня“, между ул. „Планиница” и ул. „Христо Стефчов“. \r\nЗа същия период се променя маршрутът на автобусна линия № 260 в посока кв. „Горна баня“, както следва: по ул. „Урал”, наляво по ул. „Планиница”, надясно по ул. „Христо Стефчов“ и по маршрута си.", "date": "2018.05.27", "title": "София: Въвежда се организация на движението за изграждане на канализация в кв. „Горна баня“, ул. „Урал”"}
{"url": "http://www.focus-news.net/news/2018/05/27/2526617/pravoslavnata-tsarkva-chestva-dnes-edin-ot-nay-golemite-hristiyanski-praznitsi-petdesetnitsa.html", "text": "Православната църква чества днес един от най-големите християнски празници – Петдесетница. Денят се счита за рожден ден на Христовата църква. По този повод във всички епархии на Българската православна църква се отслужва Света Божествена Литургия. \r\nПразникът прославя явяването на Светия дух върху апостолите на 50-я ден след Възкресението (след Великден).  Той се явил във вид на огнени езици и ги обдарил с благодатните дарове. Тогава апостол Петър произнася първата християнска проповед в Сионската горница, в която прославил величието на Исус Христос. В този ден над 3 хил. души приемат християнството и създават първата християнска общност.  \r\nПразникът се нарича Петдесетница, защото това събитие е станало в деня на старозаветния празник Петдесетница, който отбелязвали петдесет дни след юдейската Пасха. Руската православна Църква го нарича Ден на светата Троица.", "date": "2018.05.27", "title": "Православната църква чества днес един от най-големите християнски празници – Петдесетница"}
{"url": "http://www.focus-news.net/news/2018/05/27/2526626/burgas-neobichayni-detski-rabotilnitsi-se-organizirat-v-turisticheski-kompleks-akve-kalide.html", "text": "Различни от познатите досега арт занимания за деца ще бъдат включени в изданието на „Арт-и-Факти“ в туристически комплекс „Акве Калиде“ в Бургас. Това съобщиха от пресцентъра на Община Бургас. Ателиетата за малките майстори и художници ще предложат изработване на декоративни пана за детска стая с историческа флорална тематика и ще провокират детската фантазия с темата за модата в древни времена. Малчуганите ще изработват модели на облекла от времето на римляните, рицарите, средновековието и легендарните герои на Акве Калиде. „Арт-И-Факти“ се организира на открито, в градината на ТК „Акве Калиде“, сред приятната обстановка на зеленина и фонтани. Арт ателиетата включват детски творчески занимания и опознаване на историята. Таксата от 3 лв. за едно и 4 лв. за две занимания, с включено посещение на музея и 3D мапинг.", "date": "2018.05.27", "title": "Бургас: Необичайни детски работилници се организират в туристически комплекс „Акве Калиде“"}
{"url": "http://www.focus-news.net/news/2018/05/27/2526628/denyat-27-may-v-svetovnata-istoriya.html", "text": "2016 г. \r\nПрезидентът на Италия Серджо Матарела е присъдил ордена на посланик Тафров заради неговия принос за развитието на българо-италианските отношение и за разпространението на италианския език и култура по света.2015 г. \r\nПо молба на властите в САЩ в Швейцария са арестувани седем високопоставени чиновници на ФИФА.2011 г. \r\nНад 100 човека са ранени при сблъсъци между демонстранти от движението „15 май“ и полицията, която се опитва да разпръсне участниците, събрали се на седящ протест в Барселона. Сблъсъци има и в град Лерида, западно от Барселона, където около 100 души се противопостав на опитите на полицията и общинските служби да разтурят лагера им. Протестиращите настояват за реформа на демократичната система в страната, срещу политическите партии, увеличаващата се безработица, корупцията и намалените социални разходи. Сред ранените има полицаи и журналисти.2006 г. \r\nЗеметресение разлюлява остров Ява (Индонезия). То е с магнитуд 6,2 по Скалата на Рихтер и отнема живота на около 4 600 души.2000 г. \r\nШотландски фермери обявяват, че ще се борят за обезщетения, след като правителството на Великобритания им препоръчва да изкоренят посевите си. Предполага се, че хиляди хектари земя в Шотландия за засети с генно-модифицирани семена. Продуктът е внесен от Канада и близо 500 фермери в Обединеното Кралство са ги използвали. Въпреки, че според Министерството на Земеделието в Лондон семената са безвредни, то настоява посевите да бъдат унищожени. Правителството съветва фермерите да вземат законови мерки срещу доставчиците “Адванта Сийдс”.1999 г. \r\nКарла дел Понте - главен обвинител на Международният Трибунал в Хага за военни престъпления, повдига обвинение срещу Слободан Милошевич и още четирима души. Те са обвинени във военни престъпления и престъпления срещу човечеството, извършени по време на войната в Косово.1997 г. \r\nНАТО и Русия подписват \"Основополагащ акт за сътрудничество\", който създава натовско-руски съвет по европейска сигурност.1996 г. \r\nРуският президент Борис Елцин се среща за първи път с чеченски бунтовници. Те се договарят за прекратяване на огъня.1994 г. \r\nРуският писател Александър Солженицин се завръща в родината си след 20-годишно принудително изгнание на Запад.\r\nАлександър Исаевич Солженицин е роден на 11 декември 1918 г. в Кисловодск. Той е руски писател хуманист и общественик; академик от 1997 г. Произхожда от семейство на руски интелигенти. Малко след раждането му неговият баща - офицер, загива при нещастен случай. Солженицин израства в Ростов на Дон. През 1941 г. завършва Физико-математическия факултет на Московския университет и задочно 2 курса на Филологическия факултет в МИФЛИ. От есента на 1941 г. е в действащата армия, а от есента на 1942 г. офицер, командир на батарея за звуково разузнаване. Като командир на батарея служи на различни фронтове по време на Втората световна война. Арестуван е през февруари 1945 г. и осъден на 8 години концлагер. През 1952 г. Солженицин заболява от рак на стомаха, от който се излекува в ташкентската болница през 1954 г. Престоят му там е отразен в повестта Раково отделение. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област (Централна Русия), след което се заселва в Рязан. Става известен като писател след публикуването на повестите “Един ден на Иван Денисович” (1962 г.) и “Матьориният двор” (1963 г.); и двете са публикувани в сп. “Новûй мир” от А. Т. Твардовски. След 1965 г. никъде не се печатат негови произведения. През 1969 г. е изключен от Съюза на писателите, след като през 1967 г. изпраща писмо, в което се обявява против цензурата. След като му е присъдена Нобелова награда през 1970 г, той отказва да напусне СССР и не присъства на церемонията по нейното връчване. След излизане на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е съветското гражданство и е експулсиран в Германия (тогава ФРГ); там живее, подпомаган от Х. Бьол. От 1976 г. живее в щат Върмонт, САЩ. На 27 май 1994 г. се завръща в Русия. През 2002 г. учредява награда на свое име. Неин пръв носител е писателят В. Распутин. Солженицин е автор е на книгите: “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971 г.-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993 г.-1995 г., т. 1-2), “Публицистика” (т. 1-2, 1995 г.-1996 г.); разкази, пиеси, киносценарии и публицистика. Събраните му съчинения са издадени в Москва едва през 1990 г. (т. 1-8).1974 г. \r\nЖак Ширак е избран за министър-председател на Франция.\r\nТой е роден на 29 ноември 1932 г. в Париж. Завършва с отличие престижния лицей Луи льо Гран, Института за политически науки (Institut d'études politiques de Paris), Националното училище по управление (École nationale d'administration (ENA), специализира в Харвардския университет в САЩ. 30-годишен започва работа в администрацията на министър-председателя Помпиду, и при Жискар д'Естен. Народен представител е от 1967 г. През 1972-1974 г. заема последователно три министерски поста в правителството на Пиер Месмер - за връзки с парламента, на селското стопанство, на вътрешните работи. От 1974 г. оглавява голистката партия Сбор за републиката. След победа на парламентарните избори през същата година застава начело на правителството. Две години по-късно, 44-годишен, Ширак печели убедително изборите и става кмет на Париж, където управлява в продължение на 18 години. Превръща се в един от най-уважаваните политици в страната. През 1979 г. става депутат в Европейския Парламент. На 7 май 1995 г. е избран за президент на Френската република. Веднага след встъпването в длъжност подновява ядрените опити в атола Муруроа, прекратени с мораторим три години преди това, и предизвиква силни протести по целия свят. През 1997 г. разпуска парламента, тъй като иска стабилно мнозинство, за да извърши оспорваните стопански реформи, и насрочва парламентарни избори. Губи ги, Жоспен става министър-председател и президентът е принуден на сложно сътрудничество в продължение на пет години. През 2002 г. печели втори президентски мандат с голямо предимство пред десния екстремист Льо Пен.1963 г. \r\nПартията Кенийски Африкански Народен Съюз (КАНУ) на Джомо Кенията печели първите в страната всеобщи избори. Тя печели 83 от общо 124-те места в кенийското правителство. На 1 юни 1963 г. Джомо Кенията става първият министър-председател на Кения. На 12 декември е обявена независимостта на Кения, а през декември 1964 г. страната е обявена за република. Джомо Кенията е избран за първия президент на страната. Благодарение на него Кения влиза в Обединените Нации (ОН), сключва търговски споразумения с Уганда и Танзания и привлича външни инвестиции. Джомо Кенията е преизбран за президент през 1966 г. и през 1974 г. Умира на 22 август 1978 г.1960 г. \r\nВ Турция е извършен военен преврат.\r\nВ края на 50-те години Турция изпада в състояние на остра политическа криза. В тази обстановка възникват тайни офицерски организации (в Истанбул и Анкара) и започва подготовка за извършване на военен преврат. Подготовката за преврата се ръководи от военния комитет в Анкара. През втората половина на 1958 г. той се оглавява от армейски генерал Джемал Гюрсел, наскоро заел поста командващ сухопътните сили на страната. Той е офицер от кариерата, участник в кемалисткото движение, служил през 1922 г. под командването на Исмет Иньоню. В навечерието на метежа правителството го изпраща в принудителен отпуск, но това не пречи на военния комитет да осъществи отдавна готвения преврат. Рано сутринта на 27 май 1960 г. предварително набелязаните правителствени учреждения в Истанбул и Анкара са взети под контрол от военните, президентът Баяр, министър-председателят Мендерес и други първенци на режима са арестувани, а Анкарското радио съобщава, че турските въоръжени сили са взели властта в свои ръце, че скоро ще се произведат свободни и честни парламентарни избори и властта ще се предаде на тези, които ги спечелят. Още същия ден военните комитети в Анкара и Истанбул се обединяват в Комитет за национално единство (КНЕ), а за негов председател е избран ген. Гюрсел. Този комитет поема цялата власт в страната. Всички политически партии преустановяват дейността си. От затворите са освободени задържаните от предишния режим журналисти и студенти и се разрешава разпространението на спрени дотогава издания. Назначава се комисия от професори юристи, начело с ректора на Истанбулския университет, която да изработи нова конституция, сформира се временно правителство, оглавено от ген. Гюрсел (трима от министрите са военни, а останалите - неутрални в политическо отношение технократи). Освен премиерския пост генералът поема и Министерството на отбраната и главното командване на армията.1950 г. \r\nАмериканският певец Франк Синатра дебютира по телевизията.1943 г. \r\nПо време на Втората световна война (1939-1945 г.) във Франция е създаден Националният съвет на съпротивата. На учредително конспиративното заседание проведено в Париж, под егидата на дьо Гол, се приемат множество пълномощия по организацията на вътрешната борба в окупираната страна.1936 г. \r\nАнглийският лайнер \"Куин Мери\" потегля от Саутхемптън за Ню Йорк с над 1 800 пътници.1883 г. \r\nВ Москва се състои коронацията на руския император Александър ІІІ.\r\nАлександър III Александрович е втори син е на Александър II, от династията Романови. Той е наричан от народа Миротвореца. Участва в Руско-турската война (1877-1878 г.) като командир на Русенския отряд. За бойни заслуги е награден с ордена \"Свети Георги\" четвърта и трета степен. Заема престола след убийството на баща му от крайните радикали. Управлението му се свързва с отказ от либералната политика от предходния период, а във външнополитически план Русия се сближава с Франция. Опитите на Александър III да се намесва в политическия живот на България довеждат до прекъсване на отношенията между двете страни.1703 г. \r\nРуският цар Петър І Велики основава Санкт Петербург.\r\nПетър I Велики е роден през 1672 г. Той е руски цар от 1682 г. и е първият руски император (от 1721 г.). Син е на цар Алексей I Михайлович, от династията Романови. Наследява короната от Фьодор III през 1682 г. и царува заедно с брат си Иван под регентството на сестра им София Алексеевна (до 1689 г.). Започва модернизация на Русия: реорганизира администрацията, установява йерархията на чиновниците (учредени са сенат, колегии). Страната е разделена на губернии. През 1703 г. построява новата столица Санкт-Петербург. Поверява на Светия синод управлението на църквата, като я отделя от държавата. Използва опита на западноевропейски държави в развитието на промишлеността, търговията и културата. За да получи излаз на Черно море, отвоюва Азов от турците през 1696 г. През 1700 г. обявява война на Швеция, но претърпява неуспех при обсадата на Нарва. През 1709 г. нанася поражение при Полтава на шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен през 1711 г. Губи Азов, но чрез Нищадския договор получава Лифландия, Естландия, Карелия и част от Финландия.1679 г. \r\nАнглийският парламент приема т.н. Хабеас корпус акт, защитаващ гражданите срещу неоправдано задържане и затваряне. Основните му принципи впоследствие залягат в американската конституция.1328 г. \r\nНа френския престол се възкачва първият представител на династията Валоа – Филип VІ. Той започва Стогодишната война с Англия (1337-1453). При неговото управление увеличаването на данъците и военните действия подриват стопанството на Франция и разоряват народа. Филип VI присъединява към кралския домен областите Брие, Дафине и гр. Монпелие.1299 г. \r\nВенеция и Генуа подписват мирен договор, с който слагат край на 38-годишната война помежду си. С договора се установява контролът на Генуа над Ривиера Лигуре и се потвърждава властта на Венеция над Адриатика.На тази дата са родени:1966 г. \r\nРоден е Шон Кини – барабанист на групата “Alice In Chains”. Интересът му към музиката е вдъхновен от баба му, която е член на групата “The Cross Cats”. На 9-годишна възраст Шон Кини също става част от групата.1956 г. \r\nРоден е Джузепе Торнаторе - италиански режисьор и сценарист. Започва кариерата си като фотограф. Филмите му са заснети в традицията на италианския неореализъм. От 1979 г. работи в националната телевизия RAI. Става известен с филма “Ново кино “Парадизо” (1988 г.; “Оскар за най-добър чуждестранен филм”). Филмография: “Гангстерът” (1985 г.), “Всички са добре” (1990 г.), “Специално в неделя” (1991 г.), “Чиста формалност” (1994 г.), “Човекът със звездите” (1995 г.), “Легенда за пианиста” (1998 г.), “Малена” (2000 г.).1930 г. \r\nРоден e Джон Барт - американски писател, представител на жанра «черен хумор». През 1972 г. за книгата си “Химера\" получава наградата за американска литература. Други негови книги са „Дуниазада\", “Краят на пътя”, “Сатирикът Джайлс”, “Изгубени в стаята на смеха” и др.1923 г. \r\nРоден е Хенри Кисинджър - американски дипломат от немски произход.\r\nХенри Алфред Кисинджьр полага клетва като 56-и държавен секретар на САЩ на 22 септември 1973 г. и остава на този пост до 20 януари 1977 г. Съветник е на американския президент по въпросите на националната сигурност от 20 януари 1969 г. до 3 ноември 1975 г. Д-р Кисинджьр получава нобеловата награда за мир през 1973 г. за личния му принос в прекратяването на Виетнамската война.1922 г. \r\nРоден e Кристофър Лий - актьор. Изиграл много роли на злодеи, сред които Чудовището на Франкенщайн, Дракула и Фу Манчу. Най-прочутата му роля е кръвопиеца Граф Дракула. По време на Втората Световна война служи в Кралските Военно Въздушни Сили и в специалните сили. Награден е за доблестна служба и има чин лейтенант. След демобилизацията през 1946 г. Лий влиза в киноиндустрията. Участва в театрални и оперни постановки и записва радио-пиеси по цял свят. Снима се е в руски, италиански, френски, немски и испански филми. Лий е играл в над 250 филма и телевизионни постановки. Някои от най-известните са: “Дракула”, “Сламеният човек”, “Частният живот на Шерлок Холмс”, “Тримата мускетари” и “Четиримата мускетари”, “Мъжът със златния пистолет”, “1941”, “Летище ‘77”, “Гремлини 2”, “Джина”, “Слийпи Холоу” и “Властелинът на пръстените”. През 1978 г. е водещ на шоуто “Събота вечер на живо”. Лий е единственият, изиграл едновременно ролите на Шерлок Холмс и брат му Майкрофт, играл е персонажите, които са екзекутирали английския крал Чарлз І и френския крал Луи ХVІ. Той е изпълнявал сам всички каскади и е почетен член на три съюза на каскадьорите. Между книгите, издадени от него са автобиографията му “Висок, смугъл и страховит”, “Архивите на великите злодеи”, “Филмите на Кристофър Лий” и “Кристофър Лий: Оторизирана екранна история” от Джонатан Ръгби. Лий е записан в “Книгата на Гинес за филмови факти и постижения” като международната звезда с най-много екранни участия. През 1994 г. получава наградата “Dilys Powell” на Лондонската филмова критика за работата си като актьор и приноса си към киноиндустрията.1907 г. \r\nРодена е Рейчъл Карсън – американска биоложка. Книгите й вдъхновяват движенията за опазване на околната среда. В периода 1925-1929 г. учи в Девическия колеж в Пенсилвания (днес Чатмански Колеж). Печели стипендия да продължи образованието си в Университета Джон Хопкинс в Балтомор. През 1932 г. завършва Зоология там. След това Карсън започва работа в американското Бюро по рибарство, като сценарист на радио-шоуто “Романтика под водата”. През 1936 г. е назначена за младши биолог. По-късно става главен редактор на всички издания на Службата за риба и дивеч към Правителството. През 1940 г. започва да пише книги за своите изследвания на морския свят. През 1952 г. напуска правителствената си служба, за да се посвети на писане. През 1957 г. започва да пише най-известната си книга “Тихият извор”, която е публикувана през 1962 г. Книгата подтиква президента Кенеди да назначи химическите проучвания, споменати в книгата. Библиография: “Под морския вятър”( 1941 г.), “Храна от морето: Рибата и мидите на Нова Англия”( 1943 г.), “Храна от морето: Рибата и мидите на Южен Атлантик”( 1944 г.), “Морето около нас”( 1951 г.), “Ръбът на морето”( 1955 г.), “Тихият извор”( 1962 г.), “Чувството за чудо” (1965 г., посмъртно). Рейчъл Карсън умира на 14 април 1964 г.1884 г. \r\nРоден е Макс Брод – писател, композитор и журналист. Той е роден в Прага, областта Бохемия, която по това време е част от Австро-Унгария. Пише на немски език. Учи в Пражкия университет, където през 1902 г. се среща с Франц Кафка и става негов сътрудник. Франц Кафка моли приятели си Макс Брод след смъртта му да изгори всичко написано от него. Той обаче не удържа на обещанието си и след смъртта му през 1924 г. публикува първо фрагменти от негови романи и до 1930 г. излизат 6 тома с избрани творби на писателя. Той пише и първата биография на Кафка “Франц Кафка. Биография”. Макс Брод умира на 20 декември 1968 г.1799 г. \r\nРоден е Жак Франсоа Фромантал Халеви - композитор. От 1854 г. е постоянен секретар на Академията за изящни изкуства. Учи в Парижката консерватория (при А. Бертон и Л. Керубини). От 1816 г. започва да преподава, от 1827 г. е професор. Негови ученици са Ж. Бизе, Ш. Гуно, К. Сен-Санс. За стила му са характерни монументалност, съчетаване на драматизма с външна декоративност, богатство на сценични ефекти. Повечето от оперите му са с исторически сюжети: “Кипърската царица” (1841 г.), “Карл VI” (1843 г.) и др. Най-голяма популярност получава операта му “Еврейката” (1835 г.). Халеви е автор и на 2 балета, кантати, романси и др. Умира на 17 март 1862 г. в Ница.На тази дата умират:1988 г. \r\nУмира немският физик, нобелов лауреат за физика – Ернст Руска.\r\nРуска учи първо в Мюнхенския технически университет (1925-1927), после в Техническия университет в Берлин, където той започва да разработва електронния микроскоп. Той отбелязва, че електроните имат дължина на вълната 100 000 пъти по-малка от тази на фотоните, т.е. един евентуален електронен микроскоп би бил много по-ефикасен от оптичен). Руска конструира първата електронна леща през 1933 г.\r\nПо-късно започва работа в „Сименс“, където работи до 1955 г.. От 1955 до 1972 г. работи като директор на „Макс-Планк“ – Институт по електронна микроскопия, като едновременно с това работи и като професор в Берлинския технически университет.\r\nПрез 1986 е награден с Нобелова награда, за откриването на електронния микроскоп.1964 г. \r\nВ Ню Делхи, Индия на 74-годишна възраст умира министър-председателят Джавахарлал Неру, наричан още Учителят Неру. Той е роден на 14 ноември 1889 г. в Алахабад, Индия. Водач е на социалистическата партия на Индийския национален конгрес по време и след индийската борба за независимост от Британската империя. Става първият министър-председател на независима Индия на 15 август 1947 г., като остава на този пост до смъртта си. Сподвижник е на М.К. Ганди в борбата за национално освобождение. Автор е на книгите “Откритието на Индия” и “Автобиография”.1963 г. \r\nУмира Акилино Рибейро - писател. Той е роден на 13 септември 1885 г. в Карегал да Табоза. Член е на Лисабонската АН. В периода 1910-1914 г. учи в парижката Сорбона. Като юноша се включва в републиканското движение, а през 1927-1928 г. - в борбата срещу фашистката диктатура в Португалия. Издава пътния дневник с антифашистка насоченост \"Окървавена Германия\" (1935 г.). В рамките на реалистичната традиция пресъздава живота на различни слоеве от португалското общество. Автор е на трудове по история на португалската култура, сборник разкази \"Градината на бурите\" (1913 г.), \"Пътят към Сантяго\" (1922 г.), романите \"Фавни бродят из горите\" (1926 г.), \"Безкрайното сражение\" (1932 г.), \"Волфрам\" (1943 г.), \"Светлина в далечината\" (1948 г.), \"Когато вълците вият\" (1958 г.) и др.1840 г. \r\nУмира Николо Паганини - италиански цигулар и композитор. В последните си часове той свири на цигулката си. Папската Курия не разрешава Паганини да бъде погребан в Италия. Много години след смъртта му, прахът му е пренесен в Парма.\r\nПаганини е роден на 27 октомври 1782 г. в Генуа. От детска възраст свири на цигулка. Изнася първия си концерт на 11-годишна възраст. През 1795 г. заминава да учи в Парма. През 1797 г. започва концертната си дейност, която е поредица от триумфи. На 23-годишна възраст и изнася концерти в Милано, Виена, Лондон и Париж, където е посрещнат с възторг. От 1805 г. до 1808 г. е дворцов солист-цигулар в Лука, назначен от сестрата на Наполеон - Елиза Бачиочи. През 1809 г. Паганини представя своята собствена музика и концертира из цяла Италия. Заради големия му успех и виртуозност започва да се носи слух, че Паганини е в сътрудничество с дявола. Автор е на сонати, капризи, шест концерта за цигулка, струнни квартети, акорди и други. Едни от най-известните произведения на Паганини са 24-те Капризи, написани около 1817 г. за соло-цигулка. Те са сред технически най-трудните за изпълнение творби, композирани някога. От 1954 г. в Генуа се провежда Международен конкурс за цигулари, който носи неговото име.1564 г. \r\nУмира Жан Калвин - представител на Реформацията, основател на калвинизма. Той е роден на 10 юли 1509 г. в Ноайон, Франция. Получава богословско и юридическо образование. Под влияние на М. Лутер се присъединява към протестантството и се отрича от Католическата църква през 1533 г. Поради преследванията на протестантите във Франция, избягва в Швейцария през 1534 г. и в Базел издава “Наставление за християнската вяра” (1536 г.), в което излага новото вероучение. През 1536 г. се премества в Женева, откъдето е изгонен през 1538 г. и заминава за Страсбург. Три години по-късно отново се завръща в Женева и остава там до края на живота си като оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои вариации е приета от калвинистките общини в други страни. Като съветник на правителството Калвин успява да наложи строг надзор над гражданите, въвежда задължително присъствие на църковните служби, забранява развлеченията, танците, ярките дрехи и др. Налага крайна нетърпимост към католицизма и към другите реформационни течения (особено към анабаптизма), обвинява последователите им в безбожие. По настояване на Калвин противниците на учението му са преследвани и наказвани със смърт.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.27", "title": "Денят 27 май в световната история"}
{"url": "http://www.focus-news.net/news/2018/05/27/2526620/vav-vsichki-eparhii-na-balgarskata-pravoslavna-tsarkva-se-otsluzhva-praznichna-sv-liturgiya-po-povod-petdesetnitsa-rozhdniya-den-na-hristovata-tsarkva.html", "text": "Днес Православната Църква отбелязва празника Петдесетница - рожден ден на Христовата Църква. Християнският свят днес прославя Свтата Петдесетница. Денят на Светата Петдесетница се смята за рождения ден на Христовата Църква. На този ден Господ Иисус Христос основава Църквата си на земята чрез изпращането на Светия Дух върху светите апостоли. По този повод във всички епархии на Българската православна църква се отслужва празнична св. Литургия, предаде репортер на Агенция \"Фокус\".\r\nВ столицата, с благословението на Негово Светейшество Българския патриарх и Софийски митрополит Неофит ще бъдат отслужени празнични архиерейски богослужения.\r\nНегово Преосвещенство Белоградчишки епископ Поликарп - викарий на Софийския митрополлит, ще оглави св. Литургия в храм \"Св. Троица\", кв.\"Разсадника\", бул. \"Константин Величков\" 28 в 09.00 часа.\r\nВ румънската църква \"Света Троица\", която в този ден чества своя храмов празник, празничната св. Литургия ще бъде оглавена от Негово преосвешенство Тивериополски епископ Тихон, викарий на Българския патриарх. Начало на св. Литургия е в 09.00 часа.\r\nМърчаевският манастир \"Света Троица\", при с. Драгичево ще отпразнува своя храмов празник със света Литургия отслужена от Негово високопрепобие архимандрит Василий, протосингел на Софийска света митрополия. Началото на св. Литургия е в 09.00 часа. \r\nНикола ПЕТКОВ", "date": "2018.05.27", "title": "Във всички епархии на Българската православна църква се отслужва празнична св. Литургия по повод Петдесетница - рождния ден на Христовата Църква"}
{"url": "http://www.focus-news.net/news/2018/05/27/2526629/xinhua-balgarskite-vlasti-sa-izzeli-blizo-pet-kilograma-kanabis-na-granitsata-s-turtsiya.html", "text": "Българските сили на реда са открили на граничен пункт „Лесово“ на границата с Турция близо пет килограма канабис, предава  Xinhua.\r\n„Наркотиците, разделени в 14 пакета, са открити в петък сутринта в автомобил с българска регистрация, пътуващ до Турция“, съобщават в общо заявление МВР и национална агенция „Митници“.\r\nШофьорът на автомобила, български гражданин, е арестуван.\r\nСпоред официалните данни, България е конфискувала по границите си близо 472 кг. канабис от началото на годината. Виктор Турмаков", "date": "2018.05.27", "title": "Xinhua: Българските власти са иззели близо пет килограма канабис на границата с Турция"}
{"url": "http://www.focus-news.net/news/2018/05/27/2526630/sofiya-vavezhda-se-vremenna-organizatsiya-na-dvizhenieto-vav-vrazka-s-rehabilitatsiya-i-razshirenie-na-yuzhnoto-platno-na-ul-todor-kableshkov.html", "text": "Въвежда се временна организация на движението във връзка с рехабилитация и разширение на южното платно на ул. „Тодор Каблешков”. Това съобщиха от пресцентъра на Столична община. До 24.00 часа на 5 юли се забранява влизането на пътни превозни средства в двете посоки по ул. „Тодор Каблешков” между локалното пътно платно на бул. „Цар Борис ІІІ” и ул. „Майор Горталов“, като ул. „Майор Горталов“ остава отворена за движение на превозни средства. \r\nОт 00.00 часа на 6 юли до 24.00 часа на 25 юли се забранява влизането на превозни средства в двете посоки по ул. „Тодор Каблешков” между локалното пътно платно на бул. „Цар Борис ІІІ” и ул. „Майор Горталов“, като ул. „Майор Горталов“ е затворена за движение на превозни средства, както и по южната половина от пътното платно на ул. „Тодор Каблешков”, в участъка при вход-изхода за зареждане на магазин „Кауфланд”. \r\nОт 00.00 часа на 26 юли до 24.00 часа на 27 август се забранява влизането на превозни средства по южното локално пътно платно на бул. „Цар Борис ІІІ” между ул. „Казбек“ и ул. „Тодор Каблешков”, както и в двете посоки по ул. „Тодор Каблешков” между бул. „Цар Борис ІІІ” и ул. „Майор Горталов“, като ул. „Майор Горталов“ остава отворена за движение на превозни средства.", "date": "2018.05.27", "title": "София: Въвежда се временна организация на движението във връзка с рехабилитация и разширение на южното платно на ул. „Тодор Каблешков”"}
{"url": "http://www.focus-news.net/news/2018/05/27/2526631/evrodeputatat-petar-kurumbashev-e-edin-ot-organizatorite-na-dnite-na-vodorodnite-tehnologii-v-sofiya.html", "text": "Петър Курумбашев, член на Делегацията на българските социалисти в Европейския парламент, е един от организаторите на Hydrogen Summit – Среща на високо ниво по въпросите на водорода, която ще се проведе на 28 май от 10.00 часа в зала 8 на Националния дворец на културата. Това съобщиха от пресофиса на Петър Курумбашев.\r\nДнес от 11.00 часа на площад „България“ пред НДК (от страната на площад „Баба Неделя“) жители и гости на София ще могат да тестват два водородни автомобила (Toyota & Hyundai), да разгледат зарядна станция за водород, както и да разгледат два водородни автомобила, изработени от студенти в Техническия университет в София и Русенския университет. \r\nОбучаващи от образователен център “Технократи” (технологичен образователен център за деца и младежи) ще запознаят деца и възрастни с бъдещето, което носят възобновяемите енергийни източници чрез интересни и практически експерименти, включващи слънце, вятър и вода. Фокусът ще бъде върху разделянето на водата на съставните ѝ водород и кислород и задвижването на мини автомобил чрез водород. Обучаващите ще напътстват децата, като обясняват всеки елемент от процеса и ще ги насърчават сами да експериментират. Едновременно с практиката, децата ще добият и ценни теоретични познания по въпросите на зелената енергия и бъдещето на световната икономика и енергетика. \r\nУчастие в откриването ще вземат Петър Курумбашев, член на Европейския парламент, Барт Биебуйк, изпълнителен директор на Съвместното предприятие „Горивни клетки и водород“ (публично-частно партньорство между Европейската комисия, европейската промишленост и европейската научноизследователска общност), Ангел Попов, заместник-министър на транспорта, информационните технологии и съобщенията, проф. Евелина Славчева, директор на ИЕЕС – БАН, проф. Костадин Костадинов от Министерство на образованието и науката.\r\nВ 18.00 часа двата водородни автомобила ще бъдат част от изпращането на зрелостниците от 73 СУ „Владислав Граматик“ и Националната финансово-стопанска гимназия в София (с водородните автомобили ще бъдат транспортирани абитуриенти от двете училища). \r\nКонференцията на високо ниво по въпросите на водорода започва в 10.00 часа на 28 май (понеделник) в зала 8 на НДК. Събитието е организирано от Съвместното предприятие „Горивни клетки и водород“ (публично-частно партньорство между Европейската комисия, европейската промишленост и европейската научноизследователска общност), Петър Курумбашев, член на Делегацията на българските социалисти в ЕП, Българската академия на науките, Министерство на транспорта, информационните технологии и съобщенията, Министерство на образованието и науката и Столична община. Събитието е част от календара на Българското председателство на Съвета на ЕС и е организирано по повод 10-годишнината на Съвместно предприятие \"Горивни клетки и водород\" – европейско публично-частно партньорство, което работи за ускореното навлизане на технологиите за горивни клетки и водород на пазара. Тези технологии имат огромен потенциал за декарбонизиране на транспорта и широката гама от доставки на енергия. Технологиите допринасят за намаляване на емисиите на парникови газове, позволяват повишаването на дела на възобновяемите енергийни източници и поради ефективността си значително намаляват общото потребление на енергия.\r\nДни на водорода ще се проведат и в Стара Загора (на 30 май) и Благоевград (на 31 май). \t\r\nПрезентационен семинар „Водородните технологии – от мечти до реалност“, ще се проведе на 30 май в Стара Загора (Мол „Галерия“, ниво 2). От 15.00 до 17.00 часа пред Мол „Галерия“ ще има възможност за тест драйв на водороден автомобил.\r\nВ Благоевград на 31 май 2018 г. ще се проведе Регионален форум по водородни технологии. Началото на програмата ще бъде поставено в 12:00 часа пред зала „22 септември“.  \r\nНа 1 юни от 11.00 часа пред сградата на Българската академия на науките в София (до Народно събрание) ще се състои събитието „В света на водорода“. Жители и гости на столицата ще имат възможност за тест драйв на водороден автомобил, ще бъде демонстрирано и  задвижването на водородни коли-играчки.", "date": "2018.05.27", "title": "Евродепутатът Петър Курумбашев е един от организаторите на дните на водородните технологии в София"}
{"url": "http://www.focus-news.net/news/2018/05/27/2526632/pernik-v-tsentralniya-gradski-park-shte-se-provede-obuchenie-na-otkrito-za-detsa-i-mladezhi-koito-iskat-da-si-vzemat-domashen-lyubimets.html", "text": "В Централния градски парк ще се проведе обучение на открито за деца и младежи, които искат да си вземат домашен любимец. Това съобщиха от пресцентъра на Община Перник. Събитието ще се проведе от 10.00 до 13.00 часа на Лятната сцена в Централен градски парк. От специалния гост-лектор д-р Гикова участниците ще научат как да си изберат подходящо за тях животинче и как да се грижат за него с любов. \r\nЩе бъдат обсъдени радостта, която носят животните вкъщи отговорността, която собствениците носят за тях. Няма такса за участие в събитието, но има формуляр за попълване, достъпен . Събитието се организира от асоциация „АКСЕЛС”, финансира се от Община Перник и е част от Общинския годишен план за младежта 2018 г.", "date": "2018.05.27", "title": "Перник: В Централния градски парк ще се проведе обучение на открито за деца и младежи, които искат да си вземат домашен любимец"}
{"url": "http://www.focus-news.net/news/2018/05/27/2526634/sofiya-vavezhda-se-vremenna-organizatsiya-na-dvizhenieto-za-osashtestvyavane-na-proekta-zhiv-kilim-ot-balgarski-rozi.html", "text": "Въвежда се временна организация на движението за осъществяване на проекта „Жив килим от български рози”. Това съобщиха от пресцентъра на Столична община. От 06.00 до 24.00 часа днес и от 20.00 до 24.00 часа на 30 май 2018 г. се забранява престоят и паркирането на пътни превозни средства по бул. „Витоша”, в частта при пилоните на Национален дворец на културата. Тази организация се въвежда във връзка с изпълнението на проект „Жив килим от български рози“ на Национален фонд „Култура“.", "date": "2018.05.27", "title": "София: Въвежда се временна организация на движението за осъществяване на проекта „Жив килим от български рози”"}
{"url": "http://www.focus-news.net/news/2018/05/27/2526633/plovdiv-na-praznika-sveti-duh-plovdivskiyat-mitropolit-nikolay-shte-oglavi-arhiereyska-sveta-liturgiya-v-hram-sv-duh-v-selo-trud.html", "text": "Негово Високопреосвещенство Пловдивският митрополит Николай ще оглави на 28 май, понеделник, архиерейска света Литургия на празника Свети Дух в храм „Св. Дух\", село Труд, Пловдивско, предаде репортер на Агенция \"Фокус\". Началото на литургията е в 9.00 часа.  \r\nНикола ПЕТКОВ", "date": "2018.05.27", "title": "Пловдив: На празника Свети Дух Пловдивският митрополит Николай ще оглави архиерейска света Литургия в храм „Св. Дух” в село Труд"}
{"url": "http://www.focus-news.net/news/2018/05/27/2526635/asenovgrad-otbelyazva-svoya-praznik.html", "text": "Асеновград отбелязва своя празник. На официална церемония в криптата на Асеновата крепост ще бъдат удостоени тазгодишните носители на званието Почетен гражданин и от там ще тръгне тържествено шествие към пл. „Акад. Николай Хайтов”. Целият ден ще бъде изпълнен в много празнично настроение и културни мероприятия, съобщават от пресцентъра на Община Асеновград. В 11.00 часа е церемонията по издигане на националния флаг, а кметът на Асеновград д-р Емил Караиванов ще поздрави своите съграждани и гости на града с празнично слово на пл. „Акад. Николай Хайтов”.\r\nГрадският парк от 11.30 до 19.00 часа ще се превърне в своеобразен панаир на традиционни български занаяти и местни специалитети. Ще има щандове на асеновградски производители и занаятчии, училища и творчески формации от общината. Пак там от 11.30 часа ще започне концерт на представителния духов оркестър при ВВС- гр. Пловдив. След това от 12.00 часа е концертът на вокална група „Хорошее настроение” от побратимения град Стари Оскол, Русия. Ще се насладим на празничен спектакъл на Капански фолклорен ансамбъл – Разград от 13.00 часа, а от 16.30 часа ще има забавления за малки и големи с любими анимационни герои.\r\nВечерната програма по случай Деня на Асеновград ще започне в 18.30 часа с музикалния етно-джаз проект „Glo Bal Kan” с участието на Недялко Недялков – кавал, Петър Миланов – китара, Стоян Янкулов- Стунджи – ударни, Боряна Петрова – вокал. Музикантите от „Шоуто на Слави” Борис Султарийски и Невена Цонева ще зарадват всички. Кулминацията на вечерта ще бъде първото за Асеновград 3D mapping show. Денят на Асеновград ще завърши с лазерно шоу и празнични илюминации.", "date": "2018.05.27", "title": "Асеновград отбелязва своя празник"}
{"url": "http://www.focus-news.net/news/2018/05/27/2526624/plovdiv-na-petdesetnitsa-plovdivskiyat-mitropolit-nikolay-shte-oglavi-arhiereyska-sveta-liturgiya-v-hram-sv-troitsa.html", "text": "На Петдесетница Негово Високопреосвещенство Пловдивският митрополит Николай ще оглави архиерейска света Литургия в храм „Св. Троица”, град Пловдив, предаде репортер на Агенция \"Фокус\". Началото на литургията е от 9.00 часа.  \r\nНикола ПЕТКОВ", "date": "2018.05.27", "title": "Пловдив: На Петдесетница Пловдивският митрополит Николай ще оглави архиерейска света Литургия в храм „Св. Троица”"}
{"url": "http://www.focus-news.net/news/2018/05/27/2526637/znepolskiyat-episkop-arseniy-shte-oglavi-arhiereyska-sveta-liturgiya-za-hramoviya-praznik-na-tsarkvata-sveti-duh-v-grad-stamboliyski.html", "text": "С благословението на Негово Високопреосвещенство Пловдивския митрополит Николай Преосвещеният Знеполски епископ Арсений ще оглави архиерейска света Литургия на 28 май (понеделник) за храмовия празник на църквата „Св. Дух” в гр. Стамболийски, предаде репортер на Агенция „Фокус”. Началото е от 09.00 часа.\r\nНикола ПЕТКОВ", "date": "2018.05.27", "title": "Знеполският епископ Арсений ще оглави архиерейска света Литургия за храмовия  празник на църквата \"Свети Дух\" в град Стамболийски"}
{"url": "http://www.focus-news.net/news/2018/05/27/2526627/konstantiyskiyat-episkop-yakov-shte-oglavi-arhiereyska-sveta-liturgiya-v-pazardzhishkiya-hram-uspenie-na-presveta-bogoroditsa-na-petdesetnitsa.html", "text": "Негово преосвещенство Константийският епископ Яков ще оглави архиерейска света Литургия в пазарджишкия храм \"Успение на Пресвета Богородица\" на Петдесетница, предаде репортер на Агенция \"Фокус\". Началото на литургията е в 9.00 часа. \r\nНикола ПЕТКОВ", "date": "2018.05.27", "title": "Константийският епископ Яков ще оглави архиерейска света Литургия в пазарджишкия храм \"Успение на Пресвета Богородица\" на Петдесетница"}
{"url": "http://www.focus-news.net/news/2018/05/27/2526642/stara-zagora-obshtinata-organizira-poreditsa-ot-sabitiya-za-otbelyazvaneto-na-mezhdunaroden-den-na-deteto-na-1-yuni.html", "text": "Общината организира поредица от събития за отбелязването на Международен ден на детето на 1 юни. Това съобщиха от пресцентъра на Община Стара Загора. Днес ще бъдат наградени лауреатите от Първия национален конкурс за авторска приказка „Гора Вълшебница и нейните сестри – музика и поезия”, а вечерта Балетна школа „Феерия“ ще представи на сцената на Оперния театър „Споделена приказка”.\r\nНа 1 юни във военно формирование 48430 от състава на Втора тунджанска бригада Стара Загора ще се проведе Ден на отворените врати. От 10.00 до 13.00 часа посетителите ще могат да се запознаят с различни образци техника и въоръжение на сухопътните войски.\r\nОт 17.00 часа на Античния форум момичета и момчета от Детска градина №68 „Патиланско царство“ представят пърформанс „Един ден в Августа Траяна“.\r\nПроявите са част от седмицата на изкуствата за деца „От децата за децата“.", "date": "2018.05.27", "title": "Стара Загора: Общината организира поредица от събития за отбелязването на Международен ден на детето на 1 юни"}
{"url": "http://www.focus-news.net/news/2018/05/27/2526643/standard-makedoniya-balgarskiyat-ministar-predsedatel-zayavi-che-polititsite-sa-dlazhni-da-tarsyat-kompromisi.html", "text": "Политиците се дължи да търсят компромиси, които ще донесат полза на техните народи, заяви българският премиер Бойко Борисов на срещата си с украинския си колега Володомир Гройсман в Киев, цитиран от македонската медия Стандард.\r\n„Ние, политиците, сме длъжни да търсим компромиси, които ще бъдат от полза за нашите народи - сигурност, младите хора да останат в региона и да се развиват. Това е възможно само в мирни условия“, подчерта Борисов.\r\nТой допълни, че транспортните връзки свързват хората, помагат им да разберат по-добре и осъзнаят, че между тях има по-общи неща, отколкото различия.\r\nГройсман от своя страна обеща да укрепи инфраструктурната връзка между Украйна и България.\r\nКакто съобщи канцеларията на украинския премиер по време на срещата са били обсъдени и възможностите за сътрудничество между Украйна и България и в сферата на образованието, което „ще позволи развитието на младите хора и възможност за взаимно опознаване на двата народа“. Виктор Турмаков", "date": "2018.05.27", "title": "„Стандард“ (Македония): Българският министър-председател заяви, че политиците са длъжни да търсят компромиси"}
{"url": "http://www.focus-news.net/news/2018/05/27/2526636/reuters-yuzhna-koreya-saobshti-che-kim-chen-un-potvarzhdava-gotovnostta-si-za-sreshta-s-donald-tramp.html", "text": "Президентът на Южна Корея Мун Джей-ин заяви, че лидерът на Северна Корея Ким Чен-ун е потвърдил намерението си да „денуклеаризира“ Корейския полуостров, както и да проведе планираната среща с президента на САЩ Доналд Тръмп, предава  Reuters.\r\nМун и Ким са се споразумяха по време на изненадваща втора среща в събота за възможната среща САЩ-Северна Корея, която в момента се планира на 12 юни в Сингапур и че тя трябва да се проведе успешно.  Виктор Турмаков", "date": "2018.05.27", "title": "Reuters: Южна Корея съобщи, че Ким Чен-ун потвърждава готовността си за среща с Доналд Тръмп"}
{"url": "http://www.focus-news.net/news/2018/05/27/2526640/blagoevgrad-kulturno-obrazovatelni-initsiativi-za-detsa-shte-se-provedat-v-grada.html", "text": "Детски панаир отново ще превърне Благоевград в творческо ателие. Събитието, превърнало се в традиция за града, е с вход свободен и се реализира от Фондация \"Изиарт\" с председател Станка Желева и подкрепата на Община Благоевград. Това съобщиха от пресцентъра на Общината. Културно-образователни инициативи за деца ще радват жителите и гостите на областния център. Работилниците ще се проведат между 10.00 и 18.00 часа на площад „Македония”, както и в сградите на РИМ Благоевград (Регионален исторически музей). Сред работилниците, включени в тазгодишното издание на Детски панаир, са ателиета по стъклопис, архитектура, пясъчни рисунки, плъсти, грънчарство. Музикалното ателие ще е посветено на цигулката и всеки посетител ще разбере как се свири на цигулка и ще има възможност лично да направи първите си музикални опити. В рамките на събитието ще бъде изграден кът, посветен на българското изкуство с ателие по калиграфия, на което ще се пише с глаголица, ателие с мозайки от пловдивската базилика, както и изработка на ритони и колажи на средновековни костюми. За любителите на Изтока ще бъде направено ателие за рисунка с къна. Ателие по роботика ще забавлява децата, които обичат науката, а за най-любопитните ще бъде изложен и хармонограф - устройство за рисуване, използващо махала за създаването на геометрични изображения. \r\nОрганизаторите са приготвили и атрактивна програма за сцената - музикални и театрални спектакли, танци и игри за най-малките. По традиция, ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари.", "date": "2018.05.27", "title": "Благоевград: Културно-образователни инициативи за деца ще се проведат в града"}
{"url": "http://www.focus-news.net/news/2018/05/27/2526645/makfaks-v-cherna-gora-shte-se-provedat-mestni-izbori.html", "text": "Граждани на десет черногорски общини, включително на столицата Подгорица, ще избират представители на местното самоуправление, предава македонската медия  „Макфакс“.\r\n306 000 души имат право на глас, което е почти половината от общото население на страната. В столицата Подгорица право на глас имат 130 хил. души – те ще избират между 10 кандидати.\r\nМестните избори ще се следят от наблюдатели от цялата страна. Виктор Турмаков", "date": "2018.05.27", "title": "„Макфакс“: В Черна гора ще се проведат местни избори"}
{"url": "http://www.focus-news.net/news/2018/05/27/2526646/plovdiv-patishtata-v-oblastta-sa-suhi-i-prohodimi.html", "text": "Пътищата в Пловдивска област са сухи и проходими. Това каза за Радио „Фокус“ – Пловдив дежурният в Областно пътно управление. До 30 май движението по пътя Шишманци-Белозем в района на пътния възел при АМ „Тракия“ се осъществява в една лента, поради ремонтни дейности на надлез. Движението в участъка се контролира от светофарна уредба. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по пътя Раковски-Пловдив при пътен възел „Пловдив-изток“ е ограничено за тежкотоварни МПС с тегло над 12 тона. Поради ремонтни дейности на настилката на АМ „Тракия“ тежкотоварните камиони се отклоняват по обходни маршрути. За посока Пловдив-Бургас по път II-56 Стряма-Брезово до път I-6. За посока Стряма-Бургас – по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“.\r\nДвижението на територията на град Пловдив се осъществява без затруднения към този час на деня. По-засилен е трафикът на входно-изходните артерии.\r\nВесела КРЪСТЕВА", "date": "2018.05.27", "title": "Пловдив: Пътищата в областта са сухи и проходими"}
{"url": "http://www.focus-news.net/news/2018/05/27/2526638/vratsa-normalno-e-zapochnal-izborniyat-den-v-selo-galiche-obshtina-byala-slatina.html", "text": "Нормално е започнал изборният ден в село Галиче, община Бяла Слатина. Това съобщиха за Агенция \"Фокус\" от ОИК- Бяла Слатина. Изборният ден е започнал в 07.00 часа. Всички секции са отворили, явили са се всички членове на секционните избирателни комисии. Избирателите в селото са 1498. Разкрити са три стационарни избирателни секции и една подвижна, която обслужва 48 гласоподаватели, които нямат възможност да отидат на място и да гласуват. До момента изборният ден протича спокойни, без сигнали за нарушения.\r\nНа втория тур на кметските избори в населеното място един срещу друг се изправят кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. На първи тур на кметските избори гласуваха 61% от избирателите. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.27", "title": "Враца: Нормално е започнал изборният ден в село Галиче, община Бяла Слатина"}
{"url": "http://www.focus-news.net/news/2018/05/27/2526639/abc-news-donald-tramp-zayavi-che-pregovorite-sas-severna-koreya-protichat-mnogo-dobre.html", "text": "Президентът на САЩ Доналд Тръмп заяви, че преговорите за евентуалната му среща с лидера на Северна Корея Ким Чен-ун протичат „много добре“, предава  ABC News.\r\n„Справяме де добре по отношение на срещата на високо равнище със Северна Корея. В момента се води подготовка, докато говорим“, заяви Тръмп пред репортери. Той допълни, че все още смята 12 юни и Сингапур като дата и място на срещата си с Ким Чен-ун. Той допълни, че има „много добра воля“ и ядреното разоръжаване на Корейския полуостров ще е „нещо страхотно“.\r\nТръмп допълни, че преговорите между Ким Чен-ун и южнокорейския президента Мун Джей-ин „също преминаха много добре“.  Виктор Турмаков", "date": "2018.05.27", "title": "ABC News: Доналд Тръмп заяви, че преговорите със Северна Корея протичат „много добре“"}
{"url": "http://www.focus-news.net/news/2018/05/27/2526649/burgas-spokoyno-se-osashtestvyava-dvizhenieto-v-oblastta.html", "text": "С нормална интензивност се осъществява движението в област Бургас. Пътищата са сухи и нормално проходими. Няма ограничения на видимостта. Това съобщиха за Радио „Фокус“ – Бургас дежурният от Областно пътно управление. Продължават ремонтните дейности на пътя  Слънчев Бряг – Бургас с изграждане на второ платно в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г.\r\nСпокойно се осъществява движението по основните улици и булеварди в Бургас. Няма образували се задръствания на най-натоварените кръгови кръстовища. На входно-изходните пътни артерии на града движението се осъществява нормално, без задръствания.\r\nВеселина НИКОЛОВА", "date": "2018.05.27", "title": "Бургас: Спокойно се осъществява движението в областта"}
{"url": "http://www.focus-news.net/news/2018/05/27/2526650/sport-spored-mariano-rahoy-real-madrid-otnovo-e-izvel-ispaniya-do-varha-na-svetovniya-sport.html", "text": "Министър-председателят на Испания поздрави президента на Реал Мадрид Флорентино Перес. В събота мадридци за трети път спечелиха Шампионската лига, побеждавайки на финала Ливърпул с 3:1.\r\nМинистър-председателят заяви, че Реал Мадрид „отново е потвърдил своето лидерство на континента и със златни букви се е разписал в книгата на най-добрия футбол в историята“.\r\nСпоред него за пореден път Испания се е оказала на върха на световния спорт.  Виктор Турмаков", "date": "2018.05.27", "title": "Спорт: Според Мариано Рахой Реал Мадрид отново е извел Испания до върха на световния спорт"}
{"url": "http://www.focus-news.net/news/2018/05/27/2526651/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участък от пътя между село Поликраище и Елена. Това съобщиха за Радио „Фокус“ – Велико Търново от Областно пътно управление. Срокът за приключване на дейностите е 12 юни. До тогава трафикът се пренасочва в една лента. Условията за пътуване на територията на областта са нормални. Времето е ясно и слънчево. Настилките сухи.  Пътната обстановка към този час е спокойна. Отворен за движение е Прохода на Републиката, но там все още е в сила предупреждението за опасност от падащи камъни. Шофьорите да карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Ограничението е въведено в отсечката от км 47+800 до км 48+000, а срокът за приключване на ремонта е 5 юли. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно.\r\nЛуиза ТРАНЧЕВА", "date": "2018.05.27", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/05/27/2526641/dobrich-normalno-e-zapochnal-izborniyat-den-v-selo-lyaskovo-obshtina-dobrichka.html", "text": "Нормално е започнал изборният ден в село Лясково, община Добричка. Това съобщиха за Агенция \"Фокус\" от ОИК - Добричка. Изборният ден е започнал в 07.00 часа и към момента няма подадени жалби за нарушения. 290 са избирателите в селото, които могат да упражнят правото си на вот в една избирателна секция.\r\nКметското място в село Лясково си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите - 62. Миналата седмица изборният ден в населеното място приключи при 63.79% избирателна активност. От 290 имащи право на глас, вота си упражниха 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.27", "title": "Добрич: Нормално е започнал изборният ден в село Лясково, община Добричка"}
{"url": "http://www.focus-news.net/news/2018/05/27/2526652/pazardzhik-patnite-nastilki-v-oblastta-sa-mokri.html", "text": "Спокойно е движението по главните пътища на област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.27", "title": "Пазарджик: Пътните настилки в областта са мокри"}
{"url": "http://www.focus-news.net/news/2018/05/27/2526644/smolyan-normalno-e-zapochnal-izborniyat-den-v-selo-beden-obshtina-devin.html", "text": "Нормално е започнал изборният ден в село Беден, община Девин. Това съобщиха за Агенция \"Фокус\" от ОИК-Девин. Изборният ден е започнал в 07.00 часа и към момента няма подадени жалби за нарушения. 351 са избирателите в селото, които могат да упражнят правото си на вот в една избирателна секция.\r\nГЕРБ и БСП мерят сили на балотажа в селото. Първият тур на изборите в селото приключи при 66% избирателна активност, като от общо 351 гласоподаватели, правото си на вот упражниха 231 души. За кандидата на БСП Николай Димов гласуваха 103-ма души, а кандидатът на ГЕРБ Стоян Настанлиев бе подкрепен от 93-ма жители на селото. За третия кандидат - Румен Каров от ДПС гласуваха 26 души. До провеждането на изборите се стигна, след като в началото на годината доскорошният кмет Захари Стоилов подаде оставка, за да замине на работа в чужбина.", "date": "2018.05.27", "title": "Смолян: Нормално е започнал изборният ден в село Беден, община Девин"}
{"url": "http://www.focus-news.net/news/2018/05/27/2526654/praznichna-liturgiya-po-povod-petdesetnitsa-be-otsluzhena-v-katedralniya-hram-rozhdestvo-bogorodichno-vav-veliko-tarnovo.html", "text": "Празнична литургия по повод Петдесетница бе отслужена в Катедралния храм „Рождество Богородично“ във Велико Търново. Богослужение по случай един от най-големите християнски празници се провежда и в останалите православни храмове от региона, предаде репортер на Радио „Фокус“ – Велико Търново. Камбанен звън оповести началото на светлия ден, който се счита за рожден ден на Християнската църква. Днешният празник прославя явяването на Светия дух пред апостолите на 50-я ден след Възкресението (след Великден). Той се явил във вид на огнени езици и ги обдарил с благодатните дарове. Тогава апостол Петър произнася първата християнска проповед в Сионската горница, в която прославил величието на Исус Христос. В този ден над 3 хил. души приемат християнството и създават първата християнска общност.\r\nПразникът се нарича Петдесетница, защото това събитие е станало в деня на старозаветния празник Петдесетница, който отбелязвали петдесет дни след юдейската Пасха.\r\nЛуиза ТРАНЧЕВА", "date": "2018.05.27", "title": "Празнична литургия по повод Петдесетница бе отслужена в Катедралния храм „Рождество Богородично“ във Велико Търново"}
{"url": "http://www.focus-news.net/news/2018/05/27/2526647/vidin-normalno-e-zapochnal-izborniyat-den-v-obshtina-makresh.html", "text": "Нормално е започнал изборният ден в община Макреш. Това съобщиха за Агенция \"Фокус\" от ОИК-Макреш. Изборният ден е започнал в 07.00 часа и към момента няма подадени жалби за нарушения. 1230 са избирателите в общината, които могат да упражнят правото си на вот. Разкрити са седем стационарни изборни секции и една подвижна.\r\nМитко Антов от БСП и издигнатият от инициативен комитет Веселин Велков мерят сили на балотажа за кметския пост в общината. На първия тур миналата неделя се явиха четиримата кандидати за кмет, но нито един от тях не успя да събере повече от 50% от гласовете на избирателите. Тогава за Митко Антов гласуваха 340 избиратели или 38.68% от имащите право на глас, а за Веселин Велков - 227 гласа или 25,82%. Кандидатът на ГЕРБ Николай Ненчев остана трети със 179 гласа и 20.36%, а четвърти бе Цветомир Николов, независим кандидат, издигнат от Инициативен комитет, със 129 гласа и 14,69%. Жителите на община Макреш гласуват за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли.", "date": "2018.05.27", "title": "Видин: Нормално е започнал изборният ден в община Макреш"}
{"url": "http://www.focus-news.net/news/2018/05/27/2526648/ekathimerini-posleden-shans-za-sporazumenie-za-imeto.html", "text": "С приближаването на срещата на високо равнище на ЕС на 28 юни, смятано за „последен шанс“ за постигане на споразумение по спора за името, министър-председателят на Гърция Алексис Ципрас заяви, че споразумението за компромисно има с географски квалификатор пред името „Македония“ ще бъде „велика победа“ за Гърция, пише  Ekathimerini.\r\nОписвайки текущата фаза на преговорите между Атина и Скопие, като „решаващи“ и „чувствителни“, Ципрас заяви, че „са направени стъпки и ние напредваме в защита на национална позиция“\". Преговорите достигнаха очевиден застой след кратък сигнал за пробив миналата седмица в разговорите между Ципрас и неговия колега от Македония Зоран Заев.\r\nСлед отхвърлянето през миналата седмица на варианта „Илинденска Македония“ запознати източници казват, че и двете страни вече обсъждат друго име, освен четирите предложени от посредника на ООН Матю Нимиц.\r\n|Гърция настоява, че всяко съгласувано име трябва да бъде използвано „erga omnes“ - национално и международно - и че бившата Македония трябва да премахне от конституцията си за всичко, което може да се тълкува като иредентистко .\r\nАнализаторите твърдят, че ако срещата на върха през юни няма да има споразумение, тогава преговорите ще стигнат до задънена улица.\r\nТова означава, че Заев няма да може да използва перспективата за присъединяване към ЕС като морков, за да свика референдум за ново име и да събере достатъчно гласове в парламента на Скопие, за да преразгледа конституцията на страната си. Виктор Турмаков", "date": "2018.05.27", "title": "Ekathimerini: Последен шанс за споразумение за името"}
{"url": "http://www.focus-news.net/news/2018/05/27/2526659/sebastian-kurts-nelegalnite-migranti-tryabva-da-se-spirat-oshte-v-afrika.html", "text": "Австрийският канцлер Себастиан Курц смята, че за борбата срещу потока нелегални мигранти в Европейския съюз е необходимо по най-решителен начин да се пресича работата на трафикантите още в Африка, предава Regnum, цитирайки германски медии.\r\nКурц смята, че това може да се направи, ако на „Фронтекс“ се дадат пълномощия да се бори с нелегалната миграция в трети страни със съгласието на техните власти.\r\nАвстрийският канцлер подчерта, че граничарите от „Фронтекс“ трябва да сложат край на мръсния бизнес на превозвачите на мигранти и да не се дава на съдовете им да извършват опасните пътувания през Средиземно море, които често свършват трагично. \r\nРъководителят на австрийското правителство отбеляза, че е съгласен с увеличаването на броя сътрудници на „Фронтекс“ до 10 хил. души. Виктор Турмаков", "date": "2018.05.27", "title": "Себастиан Курц: Нелегалните мигранти трябва да се спират още в Африка"}
{"url": "http://www.focus-news.net/news/2018/05/27/2526655/mun-dzhey-in-severna-koreya-nyama-doverie-na-garantsiite-za-sigurnostta-ot-sasht.html", "text": "Южнокорейският президент Мун Джей-ин заяви, че властите на Северна Корея изразяват неувереност, че могат напълно да имат доверие на обещанията на САЩ да предоставят на Пхенян гаранции за сигурността в случай на пълно ядрено разоръжаване, предава РИА Новости.\r\n„Лидерът на Северна Корея Ким Чен-ун има съмнения относно това дали страната му може напълно да се довери на обещанията на САЩ да прекратят враждебното отношение и да предоставят гаранции за сигурността при осъществяване на пълно ядрено разоръжаване“, подчерта президентът на Южна Корея.\r\nТой и Ким Чен-ун проведоха изненадваща среща в събота на преговорния пункт „Пханмунджом“ в демилитаризираната зона.  Виктор Турмаков", "date": "2018.05.27", "title": "Мун Джей-ин: Северна Корея няма доверие на гаранциите за сигурността от САЩ"}
{"url": "http://www.focus-news.net/news/2018/05/27/2526661/varna-ostava-ogranicheno-dvizhenieto-na-tezhkotovarni-avtomobili-nad-10-tona-po-patya-kranevo-varna-pri-km-83-zaradi-svlachishte.html", "text": "Сухи са пътните настилки на територията на областта, предаде репортер на Радио „Фокус“ – Варна. Времето е предимно облачно, без валежи, видимостта е добра. Движението по основните направления за София, Бургас и Добрич е с нормална интензивност. По данни на Агенция „Пътна инфраструктура“ по автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. Работи се и по част от третокласната пътна мрежа в областта. По пътя Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента, тъй като има частични ремонтни дейности на асфалтовата настилка.\r\nМарияна ВАЛЕНТИНОВА", "date": "2018.05.27", "title": "Варна: Остава ограничено движението на тежкотоварни автомобили над 10 тона по пътя Кранево – Варна при км 83 заради свлачище"}
{"url": "http://www.focus-news.net/news/2018/05/27/2526658/za-chetvarta-poredna-nedelya-meditsi-i-zhiteli-na-lovech-izlizat-na-protest.html", "text": "За четвърта поредна неделя, медици и жители на Ловеч ще блокират за един час, след 17.00 часа, движението по главния път София - Варна, в района на пътен възел Абланица, предаде БНР. Протестиращите настояват за повече яснота относно бъдещето на болницата в града, която е в тежко финансово състояние.\r\nВъпреки обещаните им от правителство пари за изплащане на забавените им заплати чрез безлихвен заем, медиците от Ловешката болница и днес излизат на протест, на който ще бъдат подкрепени и от жители на града.", "date": "2018.05.27", "title": "За четвърта поредна неделя медици и жители на Ловеч излизат на протест"}
{"url": "http://www.focus-news.net/news/2018/05/27/2526657/smolyan-arhimandrit-visarion-otsluzhva-praznichnata-sveta-liturgiya-v-hram-pokrov-na-sv-bogoroditsa-na-krastova-gora.html", "text": "На рождения ден на Христовата Църква – Петдесетница, архиерейският наместник на Смолянска духовна околия Негово Високопреподобие архимандрит Висарион отслужва празничната света божествена Литургия в новия храм „Покров на св. Богородица“ на Кръстова гора.  Днес ще бъде отбелязана и 60-годишнината на старата църква „Св. Троица“, дала името на манастирския комплекс, на който от дълги години е игумен архимандрит Висарион. Това съобщиха от Архиерейското наместничество – Смолян.\r\nПразничната Утреня започна в 8.00 часа, а празничната св. Литургия – в 9.00 часа. Заедно с  Негово Високопреподобие ще участват иконом Запрян Шиков от храм „Св. Неделя“ в кв. \"Райково\" – секретар на Архиерейското наместничество, отец Иван Марински от катедрален храм „Св. Висарион Смоленски“ в Смолян и църковният хор при храм „Св. Теодор Стратилат“ – кв. \"Райково\", с диригент Златка Маргаритова. Както и манастирското братство.\r\nПетдесетница (Денят на Света Троица) е един от най-големите християнски празници, който се пада винаги в неделя, тази година е на 27 май, а в понеделник е Духовден – Ден на светия Дух. Тогава ще празнува смолянската църква „Св. Дух“, също с възглавена света божествена Литургия от архимандрит Висарион.\r\nПразникът Петдесетница прославя слизането на Светия Дух във вид на огнени езици над апостолите – учениците на Христос, които били събрани заедно с Майка Му на обща молитва на 50-ия ден след Великден (Възкресението). Всички получили необичания дар да говорят на различни езици,  да се отправят към различни места по света и да проповядват Христовото Слово. Св. апостол Петър произнесъл първата християнска проповед, уверявайки множеството, че това явление не е човешко, а Божие, обещано от Христос, което дало началото на Неговата  църква. Още същия ден се кръстили близо 3 хиляди души.", "date": "2018.05.27", "title": "Смолян: Архимандрит Висарион отслужва празничната света Литургия в храм „Покров на св. Богородица“ на Кръстова гора"}
{"url": "http://www.focus-news.net/news/2018/05/27/2526664/pss-usloviyata-po-visokite-chasti-na-planinite-ne-sa-podhodyashti-za-turizam.html", "text": "Условията по високите части на планините не са подходящи за туризъм. Това съобщиха за Агенция \"Фокус\" от Планинската спасителна служба (ПСС)при БЧК. В повечето планини времето е слънчево, с лек вятър. В Стара планина има гъста мъгла, с видимост до 30 метра. В по-късните часове на деня се очаква навлизането на слаб циклон на територията на страната, който може да доведе до превалявания и гръмотевични бури.\r\nОт ПСС препоръчват на туристите добре да разчитат времето си за поход. \r\nПрез изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.27", "title": "ПСС: Условията по високите части на планините не са подходящи за туризъм"}
{"url": "http://www.focus-news.net/news/2018/05/27/2526660/vidin-1065-e-izbiratelnata-aktivnost-na-vtoriya-tur-na-kmetskite-izbori-v-obshtina-makresh-kam-0900-chasa.html", "text": "10,65% е избирателната активност на втория тур на кметските избори в община Макреш към 09.00 часа. Това съобщиха за Агенция \"Фокус\" от ОИК-Макреш. До момента правото си на глас са упражнили 131 избиратели. Изборният ден в общината започна нормално и навреме - точно в 07.00 часа. Към момента няма подадени жалби за нарушения. 1230 са избирателите в общината, които могат да гласуват на втория тур на кметските избори. Разкрити са седем стационарни изборни секции и една подвижна.\r\nМитко Антов от БСП и издигнатият от инициативен комитет Веселин Велков мерят сили на балотажа за кметския пост в общината. На първия тур миналата неделя се явиха четиримата кандидати за кмет, но нито един от тях не успя да събере повече от 50% от гласовете на избирателите. Тогава за Митко Антов гласуваха 340 избиратели или 38.68% от имащите право на глас, а за Веселин Велков - 227 гласа или 25,82%. Кандидатът на ГЕРБ Николай Ненчев остана трети със 179 гласа и 20.36%, а четвърти бе Цветомир Николов, независим кандидат, издигнат от Инициативен комитет, със 129 гласа и 14,69%. Жителите на община Макреш гласуват за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли.", "date": "2018.05.27", "title": "Видин: 10,65% е избирателната активност на втория тур на кметските избори в община Макреш към 09.00 часа"}
{"url": "http://www.focus-news.net/news/2018/05/27/2526656/otets-stilyan-hram-sveti-nikolay-chudotvorets-chernomorets-petdesetnitsa-e-rozhdeniyat-den-na-tsarkvata.html", "text": "Петдесетница е  рожденият ден на църквата. Това каза за Радио „Фокус“ – Бургас отец Стилян от храм „Свети Николай Чудотворец“ в Черноморец. „Понеже е свързан с Великден, а той е подвижен празник, датата се мени, но винаги се пада в неделя:, допълни отец Стилян. По думите му празника се нарича така, защото е десет дни след Възнесението или 50 дена след Възкресението на Исус Христос.\r\n„Църквата отбелязва този ден по подобаващ начин. Събираме се в храма, за да отслужим литургия, а свещеника по един стародавен обичай, разхвърля орехова шума вътре в храма, за да могат вярващите да си вземат от нея, която е символ на огнените езици, с които се били оценени апостолите. След това миряните я отнасят в своите домове за благословение“, каза още отец Стилян.\r\nВеселина НИКОЛОВА", "date": "2018.05.27", "title": "Отец Стилян, храм „Свети Николай Чудотворец“ – Черноморец: Петдесетница е рожденият ден на църквата"}
{"url": "http://www.focus-news.net/news/2018/05/27/2526665/yanka-rupkina-manol-mihalev-i-kalinka-zgurova-sa-sred-uchastnitsite-v-natsionalniya-sabor-folkloren-venets-bozhura.html", "text": "Янка Рупкина, Манол Михалев, Калинка Згурова, Яна Иванова, Радостина Йовкова, Лазар Налбантов са сред участниците в Националния странджанско-тракийски събор „Фолклорен венец – Божура“, който продължава и днес. Това каза за Радио „Фокус“ – Бургас Лазар Налбантов зам.-председател на Тракийско дружество – Бургас. По думите му днес съборът продължава в местността Божура и освен известните певци, участие ще вземат децата и юношите, наградени с първи и призови места в конкурсната част, която се проведе вчера в Средец.\r\nГостуващ състав ще бъде „Китна Тракия“ от Хасково. Ще гостува и фолклорната група от село Момина църква. „Те ще покажат освен характерни техни троянски носии, в които ще бъда облечени, както и елементи от домашния бит и поминък – ще предат, ще влачат вълна, ще плетат, ще покажат своите изделия както от текстил и вълна, така и местни и традиционни храни за тази част от Странджа“, каза още Налбантов. По думите му се очаква и тази година да бъде присъден приз на името на голямата странджанска певица Комня Стоянова за най-добро изпълнение на песен от нейния репертоар. Имало и гостуващ младежки танцов състав от град Визе, Турция от град Визе, които ще се представят техни характерни танци.\r\nВеселина НИКОЛОВА", "date": "2018.05.27", "title": "Янка Рупкина, Манол Михалев и Калинка Згурова са сред участниците в Националния събор „Фолклорен венец – Божура“"}
{"url": "http://www.focus-news.net/news/2018/05/27/2526667/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-may.html", "text": "„Софийска вода” временно ще прекъсне водоснабдяването в някои части на столицата на 28 май. Това съобщиха от пресцентъра на дружеството.\r\nВъв връзка с подмяна на спирателни кранове на ул. „Александър Момчев“ жк. „Христо Смирненски“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Александър Момчев“, ул. „Мъдрен“ от ул. „Камчия“ до ул. „Христо Халачев“, ул. „Ген. Георги Тановски“ от ул. „Мъдрен“ до ул. „Камчия“, ул. „Христо Халачев“- 148 ОУ , 157-ГИЧЕ , ДГ-65. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Момчев“ ъгъла с ул. „Мъдрен“.\r\nВъв връзка с изместване на уличен водопровод на ул. „Монтевидео“ кв. „Овча купел“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: по ул. „Монтевидео“ от ул. „Маестро Кънев“ до ул. „763-та“; по ул. „Акад. Константин Пашев“ от ул. „Монтевидео“ до ул. „761“; по ул. „761“ от ул. „Монтевидео“ до ул. „Промишлена“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Константин Пашев“ пред 25 ДКЦ и Шеста Обединена Районна болница.\r\nВъв връзка с изграждане на сградно водопроводно отклонение на ул. „Охридско езеро“ жк. „Сердика“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Охридско езеро“ от бул. „Никола Гешов“ до ул. „Никопол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Охридско езеро “ ъгъла с ул. „Никопол“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.27", "title": "„Софийска вода” временно ще прекъсне водоснабдяването в някои части на столицата на 28 май"}
{"url": "http://www.focus-news.net/news/2018/05/27/2526668/ruagr-malniya-e-zapalila-patnicheski-avtobus-v-gartsiya.html", "text": "Мълния е ударила и подпалила пътнически автобус, следващ маршрута Александруполис – Орестиада в северната част на Гърция. Няма пострадали, предава  Rua.gr.\r\nИнцидентът се е случил в 16:00 часа местно време, докато в района бушува буря. Превозното средство е навреме изпразнено от пътници, които след това са гледали как то  изгаря до пепел.\r\nНа мястото е пристигнала пожарна охрана с цел предотвратяването на разпространяването на пламъците.  Виктор Турмаков", "date": "2018.05.27", "title": "Rua.gr: Мълния е запалила пътнически автобус в Гърция"}
{"url": "http://www.focus-news.net/news/2018/05/27/2526653/smolyan-okolo-50-zhiteli-na-selo-beden-sa-glasuvali-v-chastichnite-izbori-za-kmet-kam-830-chasa.html", "text": "Нормално е започнал изборният ден в село Беден, община Девин. Това съобщи за Радио „Фокус“ – Смолян Татяна Димитрова, председател на Общинската избирателна комисия в Девин. Изборният ден е започнал в 07.00 часа, като са присъствали всички членове на секционната избирателна комисия. До 8.30 часа са гласували около 50 жители на Беден и към момента няма подадени жалби за нарушения. 351 са избирателите в селото, които могат да упражнят правото си на вот в една избирателна секция.\r\nГЕРБ и БСП мерят сили на балотажа в селото. Първият тур на изборите в селото приключи при 66% избирателна активност. От общо 351 гласоподаватели, правото си на вот упражниха 231 души. За кандидата на БСП Николай Димов гласуваха 103-ма души, а кандидатът на ГЕРБ Стоян Настанлиев бе подкрепен от 93-ма жители на селото. За третия кандидат – Румен Каров от ДПС гласуваха 26 души. До провеждането на изборите се стигна, след като в началото на годината доскорошният кмет Захари Стоилов подаде оставка, за да замине на работа в чужбина.\r\nНели ГЕРГЬОВСКА", "date": "2018.05.27", "title": "Смолян: Около 50 жители на село Беден са гласували в частичните избори за кмет към 8.30 часа"}
{"url": "http://www.focus-news.net/news/2018/05/27/2526666/varna-praznichna-sveta-liturgiya-se-otsluzhva-v-pravoslavnite-hramove-v-grada-po-povod-petdesetnitsa.html", "text": "Празнична света Литургия се отслужва в храмовете във Варна за Петдесетница – рождения ден на Христовата църква, предаде репортер на Радио „Фокус“ – Варна. Православната църква чества днес един от най-големите християнски празници – Петдесетница. Денят се счита за рожден ден на Христовата църква. По този повод във всички епархии на Българската православна църква се отслужва божествена света Литургия.\r\nПразникът прославя явяването на Светия дух върху апостолите на 50-ия ден след Възкресението. Той се явил във вид на огнени езици и ги обдарил с благодатните дарове. Тогава апостол Петър произнася първата християнска проповед в Сионската горница, в която прославил величието на Иисус Христос. В този ден над 3 хил. души приемат християнството и създават първата християнска общност.\r\nПразникът се нарича Петдесетница, защото това събитие е станало в деня на старозаветния празник Петдесетница, който отбелязвали петдесет дни след юдейската Пасха. Руската православна Църква го нарича Ден на светата Троица.\r\nМарияна ВАЛЕНТИНОВА", "date": "2018.05.27", "title": "Варна: Празнична света Литургия се отслужва в православните храмове в града по повод Петдесетница"}
{"url": "http://www.focus-news.net/news/2018/05/27/2526662/pazardzhik-arhiereyska-liturgiya-se-otsluzhva-v-hrama-sv-bogoroditsa-po-povod-praznika-petdesetnitsa.html", "text": "Архиерейска света литургия  се отслужва в катедралния храм „Св. Богородица“ в Пазарджик по повод християнския празник Петдесетница, предаде репортер на Радио „Фокус“ – Пазарджик. Светата литургия се води лично от Негово преосвещенство Константийският епископ Яков, архиерейски наместник на Пазарджишката духовна околия. Петдесетница се счита за рожден ден на Христовата църква. Празникът прославя явяването на Светия дух върху апостолите на 50-тия ден след Възкресението. Той се явил във вид на огнени езици и ги обдарил с благодатните дарове. Тогава апостол Петър произнася първата християнска проповед в Сионската горница, в която прославил величието на Исус Христос. В този ден над 3 хил. души приемат християнството и създават първата християнска общност.\r\nАлбена ЖИЛЕКОВА", "date": "2018.05.27", "title": "Пазарджик: Архиерейска литургия се отслужва в храма „Св. Богородица“ по повод празника Петдесетница"}
{"url": "http://www.focus-news.net/news/2018/05/27/2526672/veliko-tarnovo-piyan-shofyor-udari-tri-parkirani-avtomobila-na-ulitsa-poltava.html", "text": "Пиян шофьор удари три паркирани автомобила на улица „Полтава“ в града. Сигналът за катастрофата е подаден около 05.30 часа тази сутрин, съобщи за Радио „Фокус“ – Велико Търново говорителят на Областна дирекция на МВР Марияна Христова. Тя уточни, че по първоначални данни „Фолксваген Гофл“, управляван от 39-годишен пиян шофьор, е ударил други три автомобила. Данни за пострадали няма, но има нанесени сериозни материални щети. Мъжът е от Велико Търново, взета му е проба за алкохол, която е била положителна. На местопроизшествието се извършва оглед.", "date": "2018.05.27", "title": "Велико Търново: Пиян шофьор удари три паркирани автомобила на улица „Полтава“"}
{"url": "http://www.focus-news.net/news/2018/05/27/2526674/razgrad-71-godishen-mazh-napravi-opit-da-podkupi-patni-politsai-v-isperih.html", "text": "Водач опита да подкупи длъжностни лица от „Пътен контрол“ в Исперих. Това съобщиха от ОД МВР-Разград. Около 12.30 часа на 25 май на улица „Васил Левски“ е спрян лек автомобил „Фиат Пунто“, управляван от 71-годишния Т.С. от село Радинград. В хода на проверката е установено, че мъжът шофира без поставен обезопасителен колан. За да не му съставят акт за нарушение, мъжът подхвърлил в служебния автомобил сумата от 40 лв. По случая е образувано бързо производство по чл.304 А, предл.3 във връзка с чл.304, ал.1 от НК.", "date": "2018.05.27", "title": "Разград: 71-годишен мъж направи опит да подкупи пътни полицаи в Исперих"}
{"url": "http://www.focus-news.net/news/2018/05/27/2526671/predsedatelyat-na-pg-na-gerb-tsvetan-tsvetanov-uchastva-v-regionalnata-balkanska-molitvena-zakuska-v-tirana.html", "text": "Председателят на ПГ на ГЕРБ и зам.-председател на партията Цветан Цветанов участва в регионалната Балканска молитвена закуска в Тирана. Това съобщиха от пресцентъра на ПП ГЕРБ. В българската делегация бяха още народният представител от ГЕРБ - Русе Пламен Нунев, кметът на Пловдив Иван Тотев, зам.-министърът на външните работи Георг Георгиев, депутатът от БСП Филип Попов, бившият министър на транспорта Пламен Мутафчиев, както и представители на неправителствения сектор и академичните среди. \r\nПо време на форума изказвания направиха президентът на Албания Илир Мета, бившият премиер и президент на Албания Сали Бериша, заместник-помощник държавният секретар Питър Мороко, депутатът от Камарата на представителите на Великобритания Марк Причард, председателят на македонския парламент Талат Джафери и на албанския парламент Грамоз Ручи. Говорители бяха още д-р Салваторе Мартинез от фондацията на Ватикана, депутатът от немския Будестаг Йоханес Зеле, председателят на Парламентарната асамблея на ОССЕ от Грузия Георге Церетели, албанският депутат и бивш министър на отбраната Фатмир Мидиу, министър-председателят на Косово Рамуш Харадинай и редица други политици от региона на Западните Балкани. \r\nСред говорителите по време на един от основните панели на форума бе и Цветан Цветанов. Той акцентира върху успеха на Българското председателство за очертаването на ясна европейска перспектива за страните от Западните Балкани. Председателят на ПГ на ГЕРБ отбеляза, че прагматичните проекти за свързаност в региона, лансирани от България, ще засилят междучовешките контакти, а оттам и културния обмен.\r\nОсновното послание на молитвената закуска е за съвместна работа в духа на общочовешките принципи, която да гарантира едно по-добро бъдеще за гражданите на страните от региона. На форума се търсят начини за преодоляването на общите предизвикателства и за установяването на траен и устойчив мир на Балканите. \r\nВсички участници в събитието се обединиха около становището, че европейското бъдеще за страните от Западните Балкани е безалтернативно, защото те са част от общото европейско семейство и споделят европейските ценности и стратегическото евро-атлантическо партньорство.", "date": "2018.05.27", "title": "Председателят на ПГ на ГЕРБ Цветан Цветанов участва в регионалната Балканска молитвена закуска в Тирана"}
{"url": "http://www.focus-news.net/news/2018/05/27/2526675/total-croatia-news-bosna-i-hertsegovina-protestira-sreshtu-novite-planove-na-harvatiya-za-darzhavnata-sobstvenost.html", "text": "Коментирайки приемането на закона за държавната собственост и нейното управление от хърватския парламент в петък, който ще позволи управлението на имотите в Хърватия, които са собственост на другите бивши югославски републики, министърът на правосъдието на Босна и Херцеговина Йосип Грубеша заяви, че Хърватия не трябва да решава еднолично за собствеността на Босна и Херцеговина на нейна територия и че това имущество е защитавано от споразумението за отделяне от бивша Югославия, предава  Total Croatia News.\r\n„Хърватия има правото на регулира правните въпроси по закон на своя територия, но ние смятаме, че въпросът със собствеността, която попада под анекс Г от споразумението за отделяне трябва да се реши двустранно, в сътрудничество с нашите представители“, заяви Грубеша. Министърът призова да се подпише споразумение, което да регулира отношенията спрямо правото на собственост в двете страни.\r\nДвете страни започнаха преговори по правото на собственост още през 1997 г., но така и не достигнаха до споразумение.  Приетият от Хърватия закон ще позволи употребата на имоти без решен статут на собственост, като ненаглежданите ваканционни комплекси от времената на бивша Югославия по хърватското крайбрежие. Виктор Турмаков", "date": "2018.05.27", "title": "Total Croatia News: Босна и Херцеговина протестира срещу новите планове на Хърватия за държавната собственост"}
{"url": "http://www.focus-news.net/news/2018/05/27/2526663/makfaks-makedoniya-spetsialen-rezhim-na-dvizhenie-se-vavezhda-v-ohrid-po-sluchay-godishninata-osnovavaneto-na-ohridskata-arhiepiskopiya.html", "text": "Полицията обяви специален режим на движение в Охрид по повод 1000-годишнината от основаването на Охридската архиепископия, предава  македонсакат медия „Макфакс“.\r\nСпециалният режим ще започне днес в 9 часа и ще продължи до утре сутринта до 12 часа сутринта (местно време 10 и 13 часа съответно).\r\nПолицията Охрид съобщи, че напълно затворени за движение на моторни превозни средства ще бъдат улица „Абас Емин“,  булевард „Туристически“, улица „Кирил и Методий“, за паркиране „Горна порта“, улица „Кузман Капидан“, „Илинденска“, „Коста Абраш“. Виктор Турмаков", "date": "2018.05.27", "title": "„Макфакс“ (Македония): Специален режим на движение се въвежда в Охрид по случай годишнината основаването на Охридската архиепископия"}
{"url": "http://www.focus-news.net/news/2018/05/27/2526677/accent-tv-duhovenstvoto-v-moldova-iska-zabrana-na-gey-paradite-v-kishinev.html", "text": "Ръководителят на православната църква в Молдова митрополит Владимир се обърна към властите във връзка с проведения миналата седмица в столицата гей-парад. Той заяви, че митрополията иска забраната за подобни събития, призовавайки властите и членовете и подкрепящите хомосексуалистката общност да изоставят проекта, който е обиден за религиозната общност, а и за жителите на страната, предава  Accent TV.\r\nСпоред митрополит Владимир според чл.8 от Закона за събранията, властите имат право да предотвратят действия, които противоречат на морала и правата и свободите на другите. Допълнително, според чл. 48 от конституцията на Молдова, че „семейството е основано на брак между мъж и жена“.\r\n„От името на синода на православната църква и гражданите на Молдова искаме от вас, депутатите на парламента да прекратите в бъдеще тази разрушителна напаст, която е насочена срещу морала на нашето православно общество, което подкрепя семейните ценности“, пише в заявлението на църквата.  Виктор Турмаков", "date": "2018.05.27", "title": "Accent TV: Духовенството в Молдова иска забрана на гей-парадите в Кишинев"}
{"url": "http://www.focus-news.net/news/2018/05/27/2526676/predsedatelyat-na-pg-na-gerb-tsvetan-tsvetanov-se-sreshtna-s-prezidenta-na-albaniya-ilir-meta.html", "text": "Председателят на ПГ на ГЕРБ и зам.-председател на партията Цветан Цветанов проведе среща с президента на Албания Илир Мета. Това съобщиха от пресцентъра на ПП ГЕРБ. Те обсъдиха двустранните отношения между двете страни, положителното влияние на Българското председателство върху региона и европейската перспектива на страните от Западните Балкани.\r\nВ рамките на разговора Илир Мета отбеляза, че за първи път в модерната история на Балканите мирът и стабилността са много близо до това да се превърнат в необратими. Той също така сподели, че се надява за разрешаването на спора с името на Македония, както и за ползотворни резултати от диалога между Прищина и Белград. „Това са две от най-важните предпоставки за трайното и устойчиво европейско развитие на региона“, коментира президентът на Албания.\r\nСрещата между Цветан Цветанов и Илир Мета се състоя по време на сутрешната сесия на регионалната Балканска молитвена закуска в Тирана, в която участваха и бившите президенти на Албания Алфред Моисиу и Бужай Нишани, както и бившият министър-председател и президент на Албания Сали Бериша. В своето изказване Бериша посочи, че благородната инициативата на молитвената закуска е особено важна в регион като Балканите, където не трябва да приемаме мира като даденост.", "date": "2018.05.27", "title": "Председателят на ПГ на ГЕРБ Цветан Цветанов се срещна с президента на Албания Илир Мета"}
{"url": "http://www.focus-news.net/news/2018/05/27/2526680/blagoevgrad-normalno-se-osashtestvyava-dvizhenieto-po-osnovnite-patni-arterii-v-oblastta.html", "text": "Нормално натоварен е трафикът по основните пътни артерии в област Благоевград. Това съобщиха за Радио „Фокус“ – Пирин от Областно пътно управление. Движението по автомагистрала „Струма“, главен път Е-79 и второкласен път-19 Симитли – Гоце Делчев се осъществява без проблеми. През нощта няма регистрирани тежки пътни инциденти по Републиканската пътна мрежа. В областта не се извършват ремонтни дейности по първокласната, второкласната и третокласната пътна мрежа. Няма затворени пътища или въведени ограничения за движението на леки и товарни автомобили.\r\nЛора КАЛЧЕВА", "date": "2018.05.27", "title": "Благоевград: Нормално се осъществява движението по основните пътни артерии в областта"}
{"url": "http://www.focus-news.net/news/2018/05/27/2526669/dobrich-758-e-izbiratelnata-aktivnost-na-vtoriya-tur-na-kmetskite-izbori-v-selo-lyaskovo-kam-900-chasa.html", "text": "7.58% е избирателната активност на кметските избори в село Лясково към 9.00 часа. Това съобщиха за Радио „Фокус“ – Варна от Общинска избирателна комисия Добричка. „Няма жалби и сигнали, всички членове на секционната избирателна комисия са по местата си“, заяви председателят на комисията Иглика Станева. В селото е разкрита една избирателна секция. 290 жители на кметство Лясково имат право да гласуват на балотажа за кмет, който се провеждат днес.\r\nКметското място на балотажа си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите – 62. Изборният ден в населеното място приключи при 63.79% избирателна активност. От 290 имащи право на глас, вота си упражниха 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nМарияна ВАЛЕНТИНОВА", "date": "2018.05.27", "title": "Добрич: 7.58% е избирателната активност на втория тур на кметските избори в село Лясково към 9.00 часа"}
{"url": "http://www.focus-news.net/news/2018/05/27/2526682/smolyan-tsarkvata-sveta-troitsa-v-selo-gela-otbelyazva-hramoviya-si-praznik.html", "text": "Църквата „Света Троица“ в село Гела отбелязва храмовия си празник днес. Това каза за Радио „Фокус“ – Смолян кметът на село Широка лъка Васил Седянков, който отговаря и за село Гела. По традиция няколко семейства, които живеят в близост до храма, се грижат за него и всяка година правят курбан за здраве. Църквата „Света Троица” е построена през 1910 г. до останките на изгорения през 1540 г. от турците до основи ранно-християнския манастир, припомни Седянков. Той отбеляза, че там е намерен гроб, който е бил разкрит през 1936 г., за който се твърди, че е на патриарх Евтимий. В него са намерени златна корона и жезъл (около 50 см). Короната е била предадена на екзарх Стефан, а жезълът е имал на златната си дръжка две змии от слонова кост. Това показва, че гробът е принадлежал на висш църковен сановник. По думите на Седянков, легендата разказва още, че след като Търново е било превзето, част от двора – боляри и болярки, заедно с Патриарх Евтимий са тръгнали към Родопите, които все още не са били потурчени. Старите родопчани казват, че това е една от причините местните родопски носии да бъдат толкова красиви, защото имат нещо царствено, взаимствано от болярките, посочи Седянков. „Такива елементи се откриват в кожите и сърмата на сукмана, както и при миндилите на женските носии, в които има нещо царствено. От друга страна шалварите от носиите на мъжете са по-скоро турцизъм“, коментира Седянков.\r\nНели ГЕРГЬОВСКА", "date": "2018.05.27", "title": "Смолян: Църквата „Света Троица“ в село Гела отбелязва храмовия си празник"}
{"url": "http://www.focus-news.net/news/2018/05/27/2526679/afp-dvama-palestintsi-sa-ubiti-ot-izraelski-ogan-na-ivitsata-gaza.html", "text": "Израелски танков огън по наблюдателен пункт на организацията „Ислямска джихад“ е убил двама палестинци в южната част на Ивицата Газа, предаде  AFP.\r\nМинистерството на здравеопазването на палестинския анклав е идентифицирало жертвите. Инцидентът се е случил източно от град Рафа в южната част на Ивицата. Виктор Турмаков", "date": "2018.05.27", "title": "AFP: Двама палестинци са убити от израелски огън на Ивицата Газа"}
{"url": "http://www.focus-news.net/news/2018/05/27/2526683/predsedatelyat-na-pg-na-gerb-tsvetan-tsvetanov-provede-rabotna-sreshta-s-ministar-predsedatelya-na-kosovo-ramush-haradinay.html", "text": "Председателят на ПГ на ГЕРБ и заместник-председател на партията Цветан Цветанов проведе работна среща с министър-председателя на Косово Рамуш Харадинай. Двамата разговаряха по време на регионалната Балканска молитвена закуска в Тирана. Това съобщиха от пресцентъра на ПП ГЕРБ.\r\nЦветанов и Харадинай обсъдиха ситуацията в региона и тласъка, който Българското председателство даде на европейската интеграция на страните от Западните Балкани. Министър-председателят на Косово благодари за усилията на българското правителство за повишаването на свързаността в региона, като тук изтъкна заслугите на премиера Бойко Борисов. Цветан Цветанов и Рамуш Харадинай се обединиха около тезата, че стабилността и мирът в региона зависят от отговорната политика на лидерите.", "date": "2018.05.27", "title": "Председателят на ПГ на ГЕРБ Цветан Цветанов проведе работна среща с министър-председателя на Косово Рамуш Харадинай"}
{"url": "http://www.focus-news.net/news/2018/05/27/2526681/mkd-makedoniya-gartsiya-ne-smyata-rusiya-nito-za-vrag-nito-za-zaplaha-za-balkanite.html", "text": "Гръцкият заместник-министър на външните работи Георгиос Катругалос заяви по време на дискусия на Международния икономически форум в Санкт Петербург, че страната му не смята Русия за враждебна сила и не вижда никаква заплаха от Москва на Балканите, предава „МКД“.\r\n„Опитваме се да станем основната сила за стабилизиране на Балканите. Както казах, ще имаме многостранна дипломатическа политика. Не мислим, че Русия е вражеска сила. Виждаме Русия като приятел и искаме да подобрим отношенията си с нея“, заяви  Катругалос.\r\n„Има голямо пространство за растеж на гръцко-руските икономически отношения, в сектори като туризма, транспорта, хранително-вкусовата промишленост и енергията“, допълни политикът.\r\nАмериканският държавен секретар Майк Помпео  заяви по-рано, че Русия е дестабилизиращ фактор на Балканите. Той заяви в четвъртък, че Русия „агресивно“ се опитва да засили позициите си на Балканите и че администрацията на американския президент Доналд Тръмп ще се противопостави на това. Виктор Турмаков", "date": "2018.05.27", "title": "„МКД“ (Македония): Гърция не смята Русия нито за враг, нито за заплаха за Балканите"}
{"url": "http://www.focus-news.net/news/2018/05/27/2526686/emsc-zemetresenie-s-magnitud-37-e-registrirano-v-yuzhna-albaniya.html", "text": "Земетресение с магнитуд 3,7 по скалата на Рихтер е регистрирано в Южна Албания, предава  EMSC.\r\nЗеметресението е регистрирано в 8:33 часа сутринта местно време (9:33 българско) на 21 км. югоизточно от град Вльра.\r\nНяма данни за жертви и разрушения. Виктор Турмаков", "date": "2018.05.27", "title": "EMSC: Земетресение с магнитуд 3,7 е регистрирано в Южна Албания"}
{"url": "http://www.focus-news.net/news/2018/05/27/2526678/ministar-nikolay-nankov-shte-uchastva-v-diskusiya-magistrala-hemus-vazrazhdane-na-balgarskiya-sever-vav-veliko-tarnovo-na-28-may.html", "text": "Министърът на регионалното развитие и благоустройството Николай Нанков ще участва във втората среща на тема „Магистрала “Хемус” – възраждане на българския Север”. Това съобщиха от пресцентъра на Министерство на регионалното развитие и благоустройството. Тя ще се проведе на 28 май от 13.00 часа в голямата зала на Община Велико Търново. На събитието ще присъства и председателят на УС на АПИ инж. Дончо Атанасов.", "date": "2018.05.27", "title": "Министър Николай Нанков ще участва в дискусия „Магистрала „Хемус“ – възраждане на българския Север“ във Велико Търново на 28 май"}
{"url": "http://www.focus-news.net/news/2018/05/27/2526690/kyustendil-remontni-deynosti-i-izsichane-na-hrasti-se-izvarshvat-po-patya-za-gkpp-gyueshevo.html", "text": "Ремонтни дейности, косене на тревни площи и изсичане на храсти се извършват в участъци от пътя за ГКПП „Гюешево”. Това съобщи за Радио „Фокус” – Пирин дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Дейностите в участъка от граничния пункт до село Драгомирово ще продължат до 30 май. По пътя за Рилски манастир има свличане на скална маса върху пътното платно. До 1 юни движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна, където заради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът в посока ГКПП „Гюешево”.\r\nЛора КАЛЧЕВА", "date": "2018.05.27", "title": "Кюстендил: Ремонтни дейности и изсичане на храсти се извършват по пътя за ГКПП „Гюешево”"}
{"url": "http://www.focus-news.net/news/2018/05/27/2526689/mvr-23-dushi-sa-raneni-pri-katastrofi-v-stranata-prez-izminaloto-denonoshtie.html", "text": "23 души са ранени при 18 катастрофи в страната през изминалото денонощие. Това съобщиха от пресцентъра на МВР. В столицата са станали 35 леки пътни инцидента, при които няма пострадали.\r\nОт началото на годината при катастрофи в страната са загинали 181 души и са пострадали 2971.", "date": "2018.05.27", "title": "МВР: 23 души са ранени при катастрофи в страната през изминалото денонощие"}
{"url": "http://www.focus-news.net/news/2018/05/27/2526673/makfaks-makedoniya-v-ohrid-shte-se-provedat-protesti-sreshtu-promyanata-na-imeto.html", "text": "В Охрид организацията „Македонска младеж“ ще проведе протести срещу промяната на името на страната. Протестът започва в 19:30 часа (местно време – 20:30 българско) на площад „Свети Климент Охридски“ и е обявен за студентски, предава македонската медия  „Макфакс“.\r\nПротестът е насрочена за 19 часа 30 часа минути на площад Свети Климент Охридски и е обявен за студентски.\r\n„Акцията ще бъде на по случай 1000 години съществуване на Охридската архиепископия“, съобщиха организаторите и допълниха, че протестът ще бъде в подкрепа на афтокефалноста на Македонската православна църква и срещу намесата на други църкви, които са против съществуването на МПЦ. Виктор Турмаков", "date": "2018.05.27", "title": "„Макфакс“ (Македония): В Охрид ще се проведат протести срещу промяната на името"}
{"url": "http://www.focus-news.net/news/2018/05/27/2526687/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: министърът на енергетиката Теменужка Петкова, Красимир Янков от БСП за България, председателят на Комисията за борба със сивата икономика и контрабандата Емил Димитров - Ревизоро и Ивайло Крачунов от БЛИЦ.\r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.05.27", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/05/27/2526685/otets-stilyan-dneshniyat-praznik-e-svarzan-s-predanieto-kak-apostolite-koito-sa-se-sabrali-na-petdesetnitsa-poluchavat-blagoslovenieto-da-propovyadvat-evangelieto-po-sveta.html", "text": "Днешният празник е свързан с преданието, описано в Библията - как апостолите, които са се събрали на Петдесетница, получават благословението да проповядват евангелието по света. Това каза за Радио „Фокус“ – Бургас отец Стилян от храм „Свети Николай Чудотворец“ в Черноморец. По думите му апостолите са били събрани в една горница (молитвена стая) в Йерусалим, заедно със Света Богородица, когато над техните глави се явяват огнени езици и те проговарят на различни езици. Това явление се съпровожда с шум, който не остава незабелязан от множеството народ, събран за празника в града и всички се струпали около къщата, където се случва това чудно събитие. „Апостолите били благословени вече и подготвени за своята тежка мисия да проповядват евангелието по цял свят. Затова и когато излизат и започват да проповядват на различни езици, хората ги разбират. Там е нямало само юдеи, а и хора от различни краища на света, самите апостоли събудили недоумение в насъбралото се множество. Това благословение е било обещано от Господ по-рано“, каза още отец Стилян. По думите му след този знак апостолите по жребий тръгват да проповядват по света.\r\nВеселина НИКОЛОВА", "date": "2018.05.27", "title": "Отец Стилян: Днешният празник е свързан с преданието как апостолите, които са се събрали на Петдесетница, получават благословението да проповядват евангелието по света"}
{"url": "http://www.focus-news.net/news/2018/05/27/2526692/segodnya-ukrayna-ukrayna-i-balgariya-shte-postroyat-mezhdunaroden-pat.html", "text": "Украйна и България ще построят международен път и ще си сътрудничат в сферата на образованието. Това бе заявено от президента на Украйна Петро Порошенко по време на срещата му с българския министър-председател Бойко Борисов, пише „Сегодня“.\r\nВ Украйна ще готвят учители за училищата, разположени на местата, където живеят българи. Пътят, за чието съвместно строителство страните се договориха, ще съедини Одеска област с Варна. Освен това Украйна и България ще проведат междуправителствено заседание по икономическото сътрудничество. Порошенко заяви, че от началото на годината текущото равнище на търговията между Украйна и България се е увеличил с 37%.\r\nПрезидентът на Украйна и българският министър-председател посетиха и финала на Шампионската лига, който се игра в Киев. Виктор Турмаков", "date": "2018.05.27", "title": "„Сегодня“ (Украйна): Украйна и България ще построят международен път"}
{"url": "http://www.focus-news.net/news/2018/05/27/2526694/plovdiv-vazmozhni-sa-narusheniya-vav-vodopodavaneto-v-asenovgrad-zaradi-avariya-na-elektrozahranvaneto-na-pompena-stantsiya-lakovo.html", "text": "Жителите на Асеновград са с частично нарушено водоподаване заради авария на електрозахранването на помпена станция „Лаково“. Това съобщиха за Радио „Фокус“ – Пловдив от водоснабдителното дружество, обслужващо областта.\r\nС нарушено водоподаване заради авария са и живущите в района на пловдивската улица „Лъджене“ 12.\r\nДо 15.00 часа без вода заради авария ще бъдат и домакинствата, които се намират на ул. “Н. Вапцаров“ в град Хисаря.\r\nВесела КРЪСТЕВА", "date": "2018.05.27", "title": "Пловдив: Възможни са нарушения във водоподаването в Асеновград заради авария на електрозахранването на помпена станция „Лаково“"}
{"url": "http://www.focus-news.net/news/2018/05/27/2526691/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално се осъществява преминаването на автомобили на ГКПП „Кулата“. Това съобщиха за Радио „Фокус“ - Пирин от Гранична полиция. Спокоен е трафикът на ГКПП „Илинден“. Без проблеми се осъществява преминаването на останалите гранични пунктове с Република Гърция.\r\nЛора КАЛЧЕВА", "date": "2018.05.27", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/05/27/2526688/vratsa-13-e-izbiratelnata-aktivnost-na-vtoriya-tur-na-kmetskite-izbori-v-selo-galiche-obshtina-byala-slatina-kam-0900-chasa.html", "text": "13% е избирателната активност на кметските избори в село Галиче, община Бяла Слатина към 09.00 часа. Това съобщиха за Агенция \"Фокус\" от ОИК-Бяла Слатина. Правото си на глас са упражнили 200 души от общо 1498 избиратели. В населеното място са разкрити три стационарни избирателни секции и една подвижна, която обслужва 48 гласоподаватели, които нямат възможност да отидат на място и да гласуват. До момента изборният ден протича спокойни, без сигнали за нарушения.\r\nОт Общинската избирателна комисия обясниха, че до този момент е постъпила една устна жалба от упълномощен представител на БСП, която се е състояла в обвинение към подвижната секционна избирателна комисия, че не работи съгласно правилата на Изборния кодекс. На място е посетена комисията, дадени са конкретни указания и тя е продължила посещението на адреси.\r\nНа втория тур на кметските избори в населеното място един срещу друг се изправят кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. На първи тур на кметските избори гласуваха 61% от избирателите. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.27", "title": "Враца: 13% е избирателната активност на втория тур на кметските избори в село Галиче, община Бяла Слатина към 09.00 часа"}
{"url": "http://www.focus-news.net/news/2018/05/27/2526695/makfaks-makedoniya-makedonskiyat-vanshen-ministar-e-na-dvudnevno-rabotno-poseshtenie-v-bryuksel.html", "text": "Външният министър на Македония Никола Димитров ще направи работно посещение в Брюксел на 28 и 29 май 2018 г., предава македонската медия  „Макфакс“.\r\nВ рамките на посещението, министър Димитров на 28 май ще участва в работна закуска с външните министри на страните-членки на Европейския съюз, организирана в рамките на българското председателство на Съвета на ЕС, предстоящото австрийско председателство и в навечерието на Съвета по външни работи на ЕС. Дискусиите ще се съсредоточат върху процесите на евроинтеграция на Македония, изпълнението на правителствения дневен ред за реформи, както и на добросъседските отношения.\r\nСъщо така, на 29 май министърът ще говори в брюкселския мозъчен тръст „Европейски център за политика“ на тема „Спорът за името на Македония – изпит за разширяването на ЕС на Балканите“. По време на престоя си в Брюксел министър Никола Димитров ще се срещне с представители на европейските институции и с няколко външни министри от страните-членки на ЕС. Виктор Турмаков", "date": "2018.05.27", "title": "„Макфакс“ (Македония): Македонският външен министър е на двудневно работно посещение в Брюксел"}
{"url": "http://www.focus-news.net/news/2018/05/27/2526696/kyustendil-do-1530-chasa-shte-bade-ogranicheno-dvizhenieto-i-parkiraneto-na-avtomobili-v-nyakolko-rayona-na-dupnitsa-zaradi-sastezanieto-po-koloezdene-za-kupa-dolchini.html", "text": "До 15.30 часа ще бъде ограничено движението и паркирането на автомобили в района на състезанието по колоездене за Купа „Долчини“. Това каза за Радио „Фокус“ - Пирин Христо Апостолов, експерт в Община Дупница. „Старт/Финалът е разположен на улица „Св. Иван Рилски“ при спирката на автобуса. Колоездачите стартират оттам в посока към площад „Демокрация“, завиват надясно по улица „Булаир“, влизат в пряката над „Евро пазара“ и след като го подминат завиват надясно и влизат в междублоковото пространство на жк. „Дупница“, каза още Апостолов. Трасето продължава покрай бл. №1, бл. №2 и бл. №3. След блок №3 завиват на дясно към кръстовището и се спускат по ул. “Родопи“ в посока към градинката „Васил Левски“, завиват по главната надясно и пристигат отново на Старт/Финал, където им се отброяват обиколките. „Предварително се извиняваме за неудобството, което ще имат живущите в района на ул. „Свети Иван Рилски”, в отсечката между градинката „Васил Левски” и пл. „Демокрация”, жк „Дупница”, ул. „Родопи” (между ул. „Св. Иван Рилски” и жк. „Дупница”), ул. „Св. Иван Рилски” (между ул. „Родопи” и „Минчов площад”)“, каза още Апостолов.\r\nЛора КАЛЧЕВА", "date": "2018.05.27", "title": "Кюстендил: До 15.30 часа ще бъде ограничено движението и паркирането на автомобили в няколко района на Дупница заради състезанието по колоездене за Купа „Долчини“"}
{"url": "http://www.focus-news.net/news/2018/05/27/2526697/deyan-yanchev-obshtinski-kulturen-institut-byala-patnata-infrastruktura-na-antichnata-krepost-na-nos-sv-atanas-shte-bade-prouchvana-prez-arheologicheskiya-sezon.html", "text": "Пътната инфраструктура на античната крепост на нос Св. Атанас край Бяла ще бъде проучвана през тазгодишния археологически сезон. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. „Археологическите разкопки на обекта продължават и тази година, като ще се съсредоточим върху пътната инфраструктура на античната крепост, където са минавали основните пътни артерии. Ще продължим и с проучване на жилищни и сградни помещения, започнати през миналата година“, отбеляза Деян Янчев. По думите му очакванията са тази година археолозите да разполагат с повече средства за проучванията. Има подадено искане до Министерство на културата за отпускане на средства за археологически разкопки на обекта. „Всяка година Министерството на културата отпуска средства за различни обекти в страната. Надяваме се да бъдат осигурени средства и за обекта на нос Св. Атанас. Разчитаме и на финансиране от Община Бяла, както всяка година“, добави Деян Янчев.\r\nНад 26 000 туристи са посетили античната крепост на нос Св. Атанас край Бяла през 2017 година. Девет поредни археологически сезона всяко лято на обекта се правят археологически проучвания. Те се провеждат през активния туристически сезон и са една допълнителна атракция за посетителите на античната крепост на нос Св. Атанас. Всяка година резултатите от археологическите проучвания са добри. Намират все повече предмети от бита и културата на хората през античността и по този начин се обогатява историята на местния регион. Научен ръководител на археологическите разкопки на нос Св. Атанас е доц. д-р Валери Йотов.\r\nМарияна ВАЛЕНТИНОВА", "date": "2018.05.27", "title": "Деян Янчев, Общински културен институт – Бяла: Пътната инфраструктура на античната крепост на нос Св. Атанас ще бъде проучвана през археологическия сезон"}
{"url": "http://www.focus-news.net/news/2018/05/27/2526698/tass-protivodiversionniyat-kater-grachonok-vliza-v-sastava-na-ruskata-sredizemnomorska-eskadra.html", "text": "Противодиверсионният катер „Грачонок“ влиза в състава постоянното съединение на ВМФ на Русия в Средиземно море, предава ТАСС.\r\n„Противодиверсионният катер на Черноморския флот влезе в състава на постоянното съединение на ВМФ на Русия в Средиземно море. По-рано катерът премина от Черно море отвъд зоната на Проливите и въз основа на плана на ротацията на корабните сили смени в тази зона еднотипен кораб на Черноморския флот“, поясни прессекретарят на Черноморския флот на Русия Вячеслав Трухачев. \r\nВ Средиземно море корабът ще изпълнява задачи по охрана на кораби , а също така и на точките за базиране на ВМФ. Виктор Турмаков", "date": "2018.05.27", "title": "ТАСС: Противодиверсионният катер „Грачонок“ влиза в състава на руската Средиземноморска ескадра"}
{"url": "http://www.focus-news.net/news/2018/05/27/2526699/sport-grigor-dimitrov-otkriva-rolan-garos.html", "text": "Григор Димитров ще има честта да открие Ролан Гарос днес. Най-добрият ни тенисист ще се изправи срещу Виктор Троицки в първия мач от програмата на централния корт \"Филип Шатрие\" в Париж. Двубоят е от 12:00 часа и ще се предава пряко по \"Евроспорт\". Преди две години сърбинът победи в единствения им мач на червено, затова сега хасковлията, който е №4 в схемата, е настроен за реванш: \"Четвърти поставен съм, така че всичко е в ръцете ми. В ранните кръгове има много тенисисти, които поддържат високо ниво, така че трябва да съм готов на всичко\", заяви Димитров преди старта.\r\nРолан Гарос си остава най-неуспешният турнир от Големия шлем за Григор Димитров. Българинът никога не е преминавал третия кръг, а при четири от седемте си участия напусна още след първия си мач. Сега той е амбициран да направи запомнящо се представяне.", "date": "2018.05.27", "title": "Спорт: Григор Димитров открива Ролан Гарос"}
{"url": "http://www.focus-news.net/news/2018/05/27/2526684/smolyan-26-e-izbiratelnata-aktivnost-na-vtoriya-tur-na-kmetskite-izbori-v-selo-beden-kam-1000-chasa.html", "text": "26% е избирателната активност в село Беден към 10.00 часа. Това съобщи за Радио „Фокус“ – Смолян Татяна Димитрова, председател на Общинската избирателна комисия в Девин. Гласували до момента на балотажа са 80 жители на селото. От началото на изборния ден досега не са подавани сигнали и жалби за нарушения. Общият брой на избирателите в село Беден е 351, които гласуват в една избирателна секция.\r\nГЕРБ и БСП мерят сили на балотажа в селото. Първият тур на изборите в селото приключи при 66% избирателна активност. От общо 351 гласоподаватели, правото си на вот упражниха 231 души. За кандидата на БСП Николай Димов гласуваха 103-ма души, а кандидатът на ГЕРБ Стоян Настанлиев бе подкрепен от 93-ма жители на селото. За третия кандидат – Румен Каров от ДПС гласуваха 26 души. До провеждането на изборите се стигна, след като в началото на годината доскорошният кмет Захари Стоилов подаде оставка, за да замине на работа в чужбина.\r\nНели ГЕРГЬОВСКА", "date": "2018.05.27", "title": "Смолян: 26% е избирателната активност на втория тур на кметските избори в село Беден към 10.00 часа"}
{"url": "http://www.focus-news.net/news/2018/05/27/2526693/iliana-benovska-prezident-radev-borisov-i-putin-imat-tema-a-dragi-mi-smehurko-ne-si-li-omesihte-kozunatsite-pri-baba-si-tsotsolana-za-sreshtata-s-putini.html", "text": "Уважаеми г-н президент Радев. Срещата Ви с императора на света Путин унизи всички българи. Имаше писател с псевдоним Ран Босилек, когото с Вас сме учили наизуст и помним, че героят му беше „драги ми Смехурко“ - сигурно сте си го цитирал в обратния полет Сочи - София с … болка. Съжалявам. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. \r\nКаквото и да се постараят медиите, които бяха избрани - по неясен критерии - да пътуват с Вас в Русия, те няма да заличат горчивия вкус на „сива кал“ в устите на всички българи – били русофили или русофоби. Унижението беше национално.\r\nПърво: Премиерът на Русия, второто Аз на Путин - Медведев, а и самият Путин Ви посрещнаха с инфото, че чакат премиера на България Бойко Борисов и предложението Ви за „Български поток“ стана равносилно на – да си топите краката в Бели Искър.\r\nВторо: Путин каза небрежно и дословно следното за 1 минута: „Добър ден. Както е известно президентът Радев дойде по наша покана в рамките на мероприятие за 100 години от Освобождението на България от османско иго. Аз преинформирах Радев за преконфигурацията на двустранните ни отношения и по подхода на Русия към международните въпроси“.\r\nТрето: Путин представи Вашата визита за 1 минута, а Вие говорихте 4 минути - защо си/ни причинихте логореята? \r\nЩе цитирам жестоката детска книжка:\r\n„Драги ми Смехурко,\r\nЦяла нощ не мигна баба Цоцолана. Козунаци меси. Едвам отзарана си подремна малко. Посочи тестото и така ми рече: \r\n-В черква заминавам. Скоро ще се върна. Тия козунаци на тебе оставям. Тука в нощовите, както са завити, да ги не похващаш. Вратите затваряй! Печката подклаждай! Чу ли, Патилане! \r\n„Драги ми Смехурко“, президент Радев, не си ли „омесихте Козунаците“ при баба си Цоцолана за срещата с Путин?\r\nАз съм Беновска и питам.", "date": "2018.05.27", "title": "Илиана Беновска: Президент Радев, Борисов и Путин имат тема, а „Драги ми Смехурко“, не си ли „омесихте Козунаците“ при баба си Цоцолана за срещата с Путин?"}
{"url": "http://www.focus-news.net/news/2018/05/27/2526704/predsedatelyat-na-pg-na-gerb-tsvetan-tsvetanov-razgovarya-sas-zamestnik-pomoshtnik-darzhavniya-sekretar-na-sasht-piyt-moroko.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря със заместник-помощник държавния секретар на САЩ Пийт Мороко. Това съобщиха от пресцентъра на ПП ГЕРБ. Двамата обсъдиха предизвикателствата пред сигурността в региона на Западните Балкани, включително и опасността от радикализация на социално уязвими групи в региона и възможни мерки за превенция.\r\nСрещата се състоя в контекста на форума по сигурност \"В противодействие на насилствения екстремизъм: завръщането на чуждестранните терористични бойци\". В него участваха експерти и политици от сектор „Сигурност“ в страните от Западните Балкани. Те обмениха добри практики за социалната реинтеграция на рискови групи и обсъдиха основните причини за заминаването на европейски граждани като чуждестранни бойци за ИДИЛ в Сирия и Ирак. \r\nПо време на форума Цветан Цветанов отбеляза, че за да сме по-ефективни в борбата с радикализацията от ключово значение е да изградим доверие между правоприлагащите органи и специалните служби в региона. „Така ще се повиши оперативният обмен на информация и сътрудничеството“, обясни той.", "date": "2018.05.27", "title": "Председателят на ПГ на ГЕРБ Цветан Цветанов разговаря със заместник-помощник държавния секретар на САЩ Пийт Мороко"}
{"url": "http://www.focus-news.net/news/2018/05/27/2526700/evrodeputatat-petar-kurumbashev-nadyavame-se-poveche-balgari-da-nauchat-che-sa-napraveni-vodorodni-koli-i-v-balgariya.html", "text": "Надяваме се повече българи да научат, че са направени водородни коли и в България. Това каза Петър Корумбашев, евродепутат от Група на Прогресивния алианс на социалистите и демократите в ЕП, по време на представянето на водородни автомобили, някои от които изработени от студенти на Технически университет в София и Русенски университет, предаде репортер на Агенция „Фокус”. „Можете да видите две водородни коли, изработени в Азия и две коли, които са истинска гордост за мен като българин, тъй като са изработени в два български университета. Чрез вашите съобщения днес се надяваме повече българи да научат, че са направени водородни коли и в България”, каза още той. „Водородът вече се използва за задвижване и на влакове. Може да се използва и при рафинерии, може да се използва при пренасяне на енергия, за създаване на изкуствен газ. Имаме желание утре да направим конференция, в която да говорим и за индустриалното приложение на водорода”, допълни Курумбашев.\r\nЦветелин ДИМИТРОВ", "date": "2018.05.27", "title": "Евродепутатът Петър Курумбашев: Надяваме се повече българи да научат, че са направени водородни коли и в България"}
{"url": "http://www.focus-news.net/news/2018/05/27/2526708/plovdiv-kmetat-na-rayon-severen-inzh-ralyo-ralev-shte-otkrie-nova-detska-ploshtadka-v-park-sarnena-gora-na-28-may.html", "text": "Нова детска площадка ще открие кметът на район „Северен“ инж. Ральо Ралев. Това съобщиха за Радио „Фокус“ – Пловдив от районната администрация. Откриването ще се състои на 28 май от 10.30 часа в парк „Сърнена гора”. Новата детска площадка е изцяло съобразена с изискванията на Наредба №1/2009 г. за условията и реда за устройството и безопасността на площадките за игра.", "date": "2018.05.27", "title": "Пловдив: Кметът на район „Северен“ инж. Ральо Ралев ще открие нова детска площадка в парк „Сърнена гора“ на 28 май"}
{"url": "http://www.focus-news.net/news/2018/05/27/2526703/ria-novosti-severna-koreya-oproverga-che-iska-da-provede-sreshta-na-visoko-ravnishte-sas-sasht-za-da-poluchi-pomosht.html", "text": "Централният партиен печатен орган на Северна Корея „Нодон Синмун“ призова американските медии и високопоставени чиновници да прекратят „лъжите“ и да се опитват да оформят така общественото мнение, че Пхенян е съгласен на срещата на високо равнище със САЩ с надеждата да получи икономическа помощ, предава РИА Новости.\r\n„Докато медиите на САЩ продължават да формират общественото мнение за това, че уж Северна Корея иска да седне на преговорната маса с надеждата да получи икономическата помощ на САЩ, ние сме принудени отново да внесем пояснения. САЩ първи поискаха преговорите с нас. САЩ просто признават, че военната мощ, санкциите срещу Северна Корея са обречени на провал. В резултат на Вашингтон не му остана друг избор, освен преговори“, пише в коментар на изданието.\r\nВ материала се подчертава, че „международната общност признава, че изменянето в отношенията между САЩ и Северна Корея е благодарение на усилията на Пхенян за постигане на мир и стабилност“. „Що се отнася до икономическата помощ, която ни рекламират от САЩ, Северна Корея никога не е разчитала на нея“, пишат авторите на статията. Виктор Турмаков", "date": "2018.05.27", "title": "РИА Новости: Северна Корея опроверга, че иска да проведе среща на високо равнище със САЩ, „за да получи помощ“"}
{"url": "http://www.focus-news.net/news/2018/05/27/2526711/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на Радио „Фокус“ и Предприемачи ГЕРБ, всяка седмица ви разказваме за Видин, за хората, свързали живота си с този край и с делата си допринасящи за неговия просперитет и развитие. В днешното издание на предаването ще разговаряме с инж. Огнян Ценков, кмет на Община Видин, за икономическото и духовно въздигане на град, който има хилядолетна история, град който е бил средновековна столица. Ще отидем отново до Белоградчишкия край. Там в село Рабиша се намира едно от най-старите килийни училища в България, построено през 1835 г. в двора на църквата \"Св. Пророк Илия\". 27 май е Ден, посветен на годишнината от слизането на Ботевата чета на козлодуйския бряг. Ден, който всички жители на Козлодуй очакват с нетърпение и вълнение. Тази вечер в Козлодуй е кулминацията на честванията за 142 години от подвига на Христо Ботев и неговата чета. Председателят на Народното събрание Цвета Караянчева ще даде началото на традиционния поход \"По стъпките на Ботевата чета\" и ще участва в тържествената заря – проверка. Всичко за честванията в Козлодуй ще ви разкажем в предаването. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.05.27", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/05/27/2526706/kmetat-na-sofiya-yordanka-fandakova-prisastva-v-kiev-na-otkrivaneto-na-ploshtad-na-imeto-na-dimitar-peshev.html", "text": "Киев и София споделят общи ценности за толерантност между хората. Българският народ и нашият град може да се гордеят със своята история. Това каза кметът на София Йорданка Фандъкова в Киев при откриването на площад на името на Димитър Пешев днес, съобщиха от пресцентъра на Столична община. Кметът Фандъкова благодари на кмета на Киев Виталий Кличко за поставянето на паметна плоча на големия българин – Димитър Пешев, който играе ключова роля като подпредседател на Народното събрание за спасяването на българските евреи. \r\nКметът на София заяви също, че сме готови да работим заедно с кмета на Киев и неговия екип, да споделяме опита си в преодоляване на предизвикателствата пред големите европейски градове. \"Очакваме да посрещнем г-н Кличко в нашия град още тази есен\", каза Фандъкова. \r\nВ събота кметът на София проведе лична среща с кмета на Киев Виталий Кличко. По време на срещата бяха обсъдени проекти, по които двете столици работя. Фандъкова покани Виталий Кличко да посети София.", "date": "2018.05.27", "title": "Кметът на София Йорданка Фандъкова присъства в Киев на откриването на площад на името на Димитър Пешев"}
{"url": "http://www.focus-news.net/news/2018/05/27/2526702/premierite-na-balgariya-i-ukrayna-otkriha-v-kiev-ploshtad-na-imeto-na-dimitar-peshev.html", "text": "Министър-председателите на България и Украйна Бойко Борисов и Володимир Гройсман откриха площад „Димитър Пешев“ и паметна плоча за делото на българският политик, съобщиха от правителствената информационна служба. На церемонията присъстваха и кметовете на двете столици – Йорданка Фандъкова и Виталий Кличко.\r\nПрез месец март, във връзка със 75-годишнината от спасяването на българските евреи и по инициатива на посолството ни в Украйна, Киевската Рада приема решението, с което малък площад в центъра на столицата е кръстен на името на човека, допринесъл в най-голяма степен за спасяването на българските евреи. Паметна плоча ще напомня за заслугите на Димитър Пешев и приноса на българския народ.\r\n„България  е единствената държава, която е спасила своите евреи - над 50 хиляди. Ние по този начин искаме още веднъж да покажем колко хуманен и силен е българският народ и как в едни много мракобесни времена е успял да защити своите евреи“, каза премиерът Борисов и благодари на украинския народ, местната власт и на премиера Гройсман за осъществяването на тази инициатива.\r\nУкраинският министър-председател подчерта, че направеното от Димитър Пешев трябва да се помни. „Пред всеки един човек изниква ситуация, в която трябва да реши как да действа. Ние знаем делото на Димитър Пешев и смелостта му да направи такава крачка във времена на тежки изпитания“, каза Володимир Гройсман.\r\nПо време на събитията през 1943г. Димитър Пешев е заместник-председател на Народното събрание. Заедно с още 42-ма депутати, той изпраща протестно писмо до министър-председателя Богдан Филов срещу готвената депортация. Заплашван е от своите врагове, че ще бъде предаден в ръцете на Гестапо, но не променя позицията си. Изгонен е от Парламента, но целта е постигната. На 10 март 1943 г. композициите, подготвени за депортиране на българските евреи, не тръгват.", "date": "2018.05.27", "title": "Премиерите на България и Украйна откриха в Киев площад на името на Димитър Пешев"}
{"url": "http://www.focus-news.net/news/2018/05/27/2526709/zam-ministar-angel-popov-vodorodnite-avtomobili-nay-veroyatno-sa-badeshteto-na-avtomobilniya-transport.html", "text": "Това, което в момента представяме, е най-вероятно бъдещето на автомобилния транспорт. Това каза заместник-министърът на транспорта, информационните технологии и съобщенията Ангел Попов по време на представяне на водородни автомобили, някои от които изработени от студенти от ТУ-София и Русенския университет, предаде репортер на Агенция „Фокус”. „За радост вече в Европа върви и влак, захранван от водород в Германия, който е с изключителни показатели. Двата малки автомобила са направени от българи и искаме да покажем колко труд са положили, за да може тези автомобили да вървят на водород”, каза още той. „Това, което правим, не е първата крачка. Това е вече третата крачка за нашето правителство. Програмата е толкова амбициозна, че ние се надяваме, че 2023 ще се появят станции, на които хората ще могат да зареждат своите автомобили с водород. Отчитаме какво е предимството на тези автомобили, особено в градския транспорт. За радост има интерес и от частни фирми, които оперират с автобуси в България”, допълни още той. „В края на другата година тези автомобили ще бъдат изключително достъпни. Ще стимулираме българските потребители със зарядни станции, чиито цени ще са много по-изгодни, отколкото на един конвенционален автомобил на дизел или бензин”, каза още зам.-министър Попов. \r\nЦветелин ДИМИТРОВ", "date": "2018.05.27", "title": "Зам.-министър Ангел Попов: Водородните автомобили най-вероятно са бъдещето на автомобилния транспорт"}
{"url": "http://www.focus-news.net/news/2018/05/27/2526713/interfaks-v-siriya-sa-zaginali-dvama-ruski-voenni-savetnitsi.html", "text": "Руското министерство на отбраната съобщи, че двама руски военни съветници са загинали в Сирия след атака на терористите по позициите на сирийската армия в провинция Деир ез Зор, предава Интерфакс.\r\n„Двама руски военни съветници, управляваща огъня на сирийската батарея, са загинали на място. Още петима руски военни са получили наранявания и са оперативно докарани в руската военна болница“, съобщава министерството.  Виктор Турмаков", "date": "2018.05.27", "title": "Интерфакс: В Сирия са загинали двама руски военни съветници"}
{"url": "http://www.focus-news.net/news/2018/05/27/2526701/dimitar-danchev-bsp-bednostta-e-prichina-da-ne-sme-v-evrozonata.html", "text": "„Една от основните причини да не сме част от Еврозоната е именно бедността. Тя пречи да влезем в този клуб на богатите“. Това заяви народният представител от ПГ на „БСП за България“ Димитър Данчев пред БНР, съобщиха от пресцентъра на НС на БСП. Той подчерта, че България изпълнява числовите критерии за приемане на еврото, но това не е достатъчно, защото европейските страни очакват от нас истински реформи. „Пенсионната система, образованието, здравеопазването и пазарът на труда да не оказват такъв натиск върху фискалната политика, какъвто го виждаме към момента“, обясни Данчев. Той припомни, че БСП и в рамките на този мандат, виждайки големите проблеми в образованието, предложи да се въведе карта „икономика – образование“, която да определи нуждите на бизнеса в съответните региони и да стимулира развитието на образованието по начин, по който да дава необходимите кадри на бизнеса.\r\n„Анализът на Европейската централна банка е своеобразен шамар за управляващите, защото до голяма степен посочва същите предизвикателства пред страната ни, като доклада през 2016 г.“, добави Данчев. Според него това за пореден път показва, че в политико-икономически план България вместо да се развива, тя изостава. „В доклада се обръща внимание на качеството на институциите и управлението у нас. Посочва се необходимостта от структурни реформи, включително и връзката между образование и пазар на труда, подобряване на конкурентоспособността, по-голяма ефективност при харчене на публични средства“, каза той. По думите му това включва и значително намаляване на корупцията, осигуряване на независима и ефикасна съдебна система и подобряване на качеството на образователната система. „Ако за някои тези констатации представляват изненада, то за нас от БСП съвсем не е така. Аз лично по време на изслушване на министъра на икономиката в НС , го критикувах за състоянието на бизнес климата у нас, за липсата на адекватна политика за привличане на повече чуждестранни инвестиции в страната“, каза още народният представител. Според него жестоко изоставаме с въвеждането на електронното управление, а от там се забавя административната реформа и намаляването на административната тежест за бизнеса. \r\n„Изключително важно е България да стане част от Еврозоната. Голяма част от нашето общество не разбира ползите от присъединяването на страната ни, но трябва да се говори и обяснява“, подчерта той. Според него Еврозоната е гарант за по-голяма стабилност и сигурност. „Това ще доведе до повече чуждестранни инвестиции“, каза още Димитър Данчев.", "date": "2018.05.27", "title": "Димитър Данчев, БСП: Бедността е причина да не сме в Еврозоната"}
{"url": "http://www.focus-news.net/news/2018/05/27/2526712/vratsa-31-e-izbiratelnata-aktivnost-na-vtoriya-tur-na-kmetskite-izbori-v-selo-galiche-obshtina-byala-slatina-kam-1100-chasa.html", "text": "31% е избирателната активност на втория тур на кметските избори в село Галиче, община Бяла Слатина към 11.00 часа. Това съобщиха за Агенция \"Фокус\" от ОИК-Бяла Слатина. Правото си на глас са упражнили 471 души от общо 1498 избиратели. В населеното място са разкрити три стационарни избирателни секции и една подвижна, която обслужва 48 гласоподаватели, които нямат възможност да отидат на място и да гласуват. \r\nОбщинската избирателна комисия е определила като неоснователна постъпила устна жалба от упълномощен представител на политическа партия, която се е състояла в обвинение към подвижната секционна избирателна комисия, че не работи съгласно правилата на Изборния кодекс. На място е посетена комисията, дадени са конкретни указания и тя е продължила посещението на адреси.\r\nНа втория тур на кметските избори в населеното място един срещу друг се изправят кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. На първи тур на кметските избори гласуваха 61% от избирателите. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.27", "title": "Враца: 31% е избирателната активност на втория тур на кметските избори в село Галиче, община Бяла Слатина към 11.00 часа"}
{"url": "http://www.focus-news.net/news/2018/05/27/2526707/reuters-kitay-zayavi-che-vse-oshte-se-nadyava-na-provezhdaneto-po-plan-na-sreshtata-mezhdu-donald-tramp-i-kim-chen-un.html", "text": "Външното министерство на Китай заяви, че все още се надява срещата на високо равнище между президента на САЩ Доналд Тръмп и севернокорейския лидер Ким Чен-ун, първоначално насрочена в Сингапур на 12 юни, да се проведе по план и да бъде успешна, предава  Reuters.\r\n„Прекият диалог между лидерите на САЩ и Северна Корея е необходим за разрешаването на ядрения въпрос“, пише в официално заявление на министерството.  Виктор Турмаков", "date": "2018.05.27", "title": "Reuters: Китай заяви, че все още се надява на провеждането по план на срещата между Доналд Тръмп и Ким Чен-ун"}
{"url": "http://www.focus-news.net/news/2018/05/27/2526715/gabrovo-izlozhbata-patyat-na-obrazovanieto-v-slavyanskiya-svyat-shte-bade-predstavena-v-natsionalniya-muzey-na-obrazovanieto.html", "text": "Изложбата „Пътят на образованието в славянския свят“ ще бъде представена в Националния музей на образованието. Експозицията е част от международен научен проект, в който участват 13 държави. Това каза за Радио „Фокус“ – Велико Търново Бояна Пенчева, отговаряща за връзки с обществеността в културната институция. Тя добави, че изложбата събира на едно място всички 250 милиона европейци, които пишат на кирилица. „Това е един международен проект, който стартира през 2016 година, по инициатива на Словенския ученически музей в Любляна, по инициатива на Министерство на културата в Словения и се реализира благодарение на училищни музей, педагози и културни дейци. В него участват всички държави, които използват кирилицата, независимо от това дали тя е обла или ъглеста. Това са Белорусия, Босна и Херцеговина, Хърватия, Чехословакия, Македония, Черна гора, Полша, Русия, Сърбия, Словакия, Словения, Украйна, а България, за наша радост е представена от Националния музей на образованието в Габрово“, каза още Бояна Пенчева. Експозицията гостува в Габрово, благодарение на Министерство на образованието и науката. Ще остане в града до 5 юни, а след това ще посети Варна и през есента отново ще се върне. Поводът е, че през октомври Музеят ще е домакин на Международна научна конференция на тема „Музеите и училищната история“. В нея ще се включат представители на различни народи, които използват кирилицата.\r\nЛуиза ТРАНЧЕВА", "date": "2018.05.27", "title": "Габрово: Изложбата „Пътят на образованието в славянския свят“ ще бъде представена в Националния музей на образованието"}
{"url": "http://www.focus-news.net/news/2018/05/27/2526717/d-r-boyka-marinova-masovo-horata-se-pritesnyavat-da-daryavat-krav-zashtoto-ne-sa-nayasno-kakvo-tochno-se-sluchva-s-organizma-im-i-si-mislyat-che-mozhe-da-im-se-sluchi-neshto-fatalno.html", "text": "Масово хората се притесняват да даряват кръв, защото не са съвсем наясно какво точно се случва с организма им и си мислят, че може да им се случи нещо фатално. Това каза пред Радио „Фокус“ - Пирин д-р Бойка Маринова, началник на Отделението по трансфузионна хематология в Благоевград. По думите ѝ от хуманна гледна точка кръводаряването е много важно, защото се помага на много хора, които се нуждаят, а в България има значителен брой хора, които чакат за кръв. „Точно това е проблемът – кръвта в България не е достатъчно и само близки хора даряват, когато някой се нуждае от кръв, тогава се сещаме, че някой друг има нужда от нашата кръв. Тези хора, които даряват кръв безвъзмездно, са много малко. Това са единици. Може би за цялата година безвъзмездно даряват кръв около 120 души, на фона на 4 600 души, от които сме взели кръв през годината, това е съвсем недостатъчно“, коментира тя. Д-р Маринова подчерта, че не бива да забравяме, че кръводаряването спасява човешки живот. \r\n„При кръводаряване количеството кръв, което се взима от дарителя, е 450 мл. На някои се взима по-малко, в зависимост от самите вени. При лоши вени, колкото и да искаме, повече от 300 - 350 мл не могат да се вземат. Иначе нормалното количество кръв, което трябва да се вземе, защото вътре има един разтвор 63 мл и за да е годна 35 дни тази кръв, тя трябва да бъде 450 мл. Под тези мл вече спада годността на кръвта“, обясни тя. Д-р Маринова посочи, че кръводарители могат да бъдат всички здрави хора над 18 години и под 65 години. Тя отбеляза, че е важно да не са с високо кръвно, да не взимат антибиотик в момента, да няма ваксина преди кръводаряването, да не са боледували от хепатит Б, да нямат сърдечни заболявания. Началникът на Отделението по трансфузионна хематология в Благоевград подчерта, че има цял списък от неща, за които на място се разпитват хората и се преценява дали могат да дарят кръв, или не.\r\nНатали СТЕФАНОВА", "date": "2018.05.27", "title": "Д-р Бойка Маринова: Масово хората се притесняват да даряват кръв, защото не са наясно какво точно се случва с организма им и си мислят, че може да им се случи нещо фатално"}
{"url": "http://www.focus-news.net/news/2018/05/27/2526705/dobrich-1793-e-izbiratelnata-aktivnost-na-vtoriya-tur-na-kmetskite-izbori-v-selo-lyaskovo-kam-1000-chasa.html", "text": "17.93% е избирателната активност на втория тур на кметските избори в село Лясково към 10.00 часа. Това съобщиха за Радио „Фокус“ – Варна от Общинска избирателна комисия - Добричка. Гласували са 52 от имащите право на вот жители на селото. „Изборният ден протича спокойно. Към настоящия момент няма постъпили жалби и сигнали“, заяви председателят на комисията Иглика Станева. В селото е разкрита една избирателна секция. 290 жители на кметство Лясково имат право да гласуват за кмет на балотажа, който се провеждат днес.\r\nКметското място на балотажа си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите – 62. Изборният ден в населеното място приключи при 63.79% избирателна активност. От 290 имащи право на глас, вота си упражниха 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nМарияна ВАЛЕНТИНОВА", "date": "2018.05.27", "title": "Добрич: 17.93% е избирателната активност на втория тур на кметските избори в село Лясково към 10.00 часа"}
{"url": "http://www.focus-news.net/news/2018/05/27/2526710/kurir-makedoniya-shte-se-provedat-chestvaniya-po-sluchay-1000-godina-ot-ohridskata-arhiepiskopiya.html", "text": "С множество културни, научни, академични, образователни и спортни събития, организирани на местно, но и на най-високо държавно ниво, тази година ще се чества едно хилядолетие от съществуването на Охридската архиепископия, предава македонската медия  „Курир“.\r\nДиректорът на Комисията за отношения с религиозните общности и религиозните групи Дариян Сотировски, обявявайки програмата, посветена на забележителната юбилей отбеляза, че става дума за изключително важно събитие - отбелязване едно хилядолетие от съществуването на една важна църковна и духовна организация,  помогнала на народа да  преодолее много трудности от различните периоди на историята.\r\nЦентралната тържество ще се проведе днес вечер от 18.30 часа в катедралния храм „Света София“ в Охрид с  присъствието на президента Георге Иванов и министър-председателя Зоран Заев.  Изложба на художествени портрети на македонските архиепископи ще бъде открита в галерията на Света София.\r\nОрганизаторите на честванията отправиха открит призив към всички братски балкански народи да посетят Охрид и заедно с македонския да празнуват значимия юбилей. Виктор Турмаков", "date": "2018.05.27", "title": "„Курир“ (Македония): Ще се проведат чествания по случай 1000 година от Охридската архиепископия"}
{"url": "http://www.focus-news.net/news/2018/05/27/2526719/krasimira-kostova-istoricheski-muzey-sredets-arheologicheskiyat-sezon-v-sredets-shte-zapochne-sled-15-yuni.html", "text": "Археологическият сезон в Средец ще започне след 15 юни. Това каза за Радио „Фокус“ – Бургас Красимира Костова, директор на Историческия музей в Средец. От 1 юни ще имаме работници по Регионална програма на Министерството на труда и социалната политика. „Другото, което ми предстои, е Национална археологическа конференция. Колегите от цяла България ще посетят резервата, ще имаме и пленарен доклад по време на конференцията“, каза още Костова. По думите ѝ в нощта на музеите на 19 май е била открита изключително интересна изложба „Южният некропол на римската колония Деултум“, в която са били представени последните археологически резултати от Южния некропол, а това са най-ранните погребения, които са разкрити от Римската епоха. „Всъщност в този некропол са погребани част от ветераните, които са се заселили тук в Дебелт“, добави Костова.\r\nВеселина НИКОЛОВА", "date": "2018.05.27", "title": "Красимира Костова, Исторически музей – Средец: Археологическият сезон в Средец ще започне след 15 юни"}
{"url": "http://www.focus-news.net/news/2018/05/27/2526721/alsat-m-makedonskiyat-vanshen-ministar-se-gotvi-za-poseshtenie-v-bryuksel.html", "text": "Македонският външен министър Никола Димитров ще направи утре работно посещение в Брюксел, където ще се срещне с високопоставените представители на ЕС, предава македонската медия „Алсат-М“, предава „Алсат-М“.\r\nМВнР не разкрива в какъв формат и кога преговорите за името ще бъдат възобновени в Брюксел.\r\nСпоред гръцките медии, се очаква преговорите да продължат утре и съобщават неофициално, че в двудневните преговори в Ню Йорк становищата на страните се приближили предложението „Република Северна Македония“, но остава да се намери решение за ерга омнес. Виктор Турмаков", "date": "2018.05.27", "title": "„Алсат-М“ : Македонският външен министър се готви за посещение в Брюксел"}
{"url": "http://www.focus-news.net/news/2018/05/27/2526714/adelina-stefanova-hram-vavedenie-bogorodichno-blagoevgrad-na-petdesetnitsa-slavim-i-tarzhestvoto-na-sveta-troytsa-dvata-praznika-ne-mogat-da-badat-razdeleni.html", "text": "На Петдесетница славим и тържеството на Света Тройца, двата празника не могат да бъдат разделени. Това каза за Радио „Фокус“ - Пирин Аделина Стефанова, уредник в храм „Въведение Богородично“ - Благоевград. „След Възнесението на Христос в 10.00 часа сутринта по еврейско време настанал голям шум от небето, като че ли вихрушка се спуснала над къщата, където били събрани всички апостоли. \"Явиха им се езици като огнени, които се разделяха и седнаха над всеки от тях и те всички се изпълниха със Светия дух\", казва Библията. Това бил видимият знак на благодатните дарове на Светия дух. Бидейки безтелесен Светия дух избрал чувственото знамение, но никой не бива да си мисли, поучавал ги Светия Лъв Велики Император, че в това което било видимо за телесните очи, се явило божественото същество на Светия дух. Човешкият взор, както не може да вижда Отца и Сина, така не може да види и Светия дух“, посочи тя. Аделина Стефанова отбеляза, че получавайки огненото кръщение и чрез Светия дух, апостолите придобиват и дарбата да говорят езици, които не владеели дотогава, за да могат да разпространят Библията и Евангелието на всички езици по целия свят, след което тръгнали по цялата земя да проповядват учението на Христос на всички тези знайни и незнайни езици. По думите ѝ след този ден Апостолите установили празникът Петдесетница и наставили християните да споменават Светия дух всяка година.\r\nЛора КАЛЧЕВА", "date": "2018.05.27", "title": "Аделина Стефанова, храм „Въведение Богородично“ - Благоевград: На Петдесетница славим и тържеството на Света Тройца, двата празника не могат да бъдат разделени"}
{"url": "http://www.focus-news.net/news/2018/05/27/2526722/burgas-s-normalna-intenzivnost-se-osashtestvyava-dvizhenieto-na-gkpp-malko-tarnovo.html", "text": "С нормална интензивност се осъществява движението на ГКПП \"Малко Търново\". Това каза за Радио „Фокус“ – Бургас дежурният на пункта. „Няма образували се опашки от моторни превозни средства на вход и изход“, добави дежурният.\r\nВеселина НИКОЛОВА", "date": "2018.05.27", "title": "Бургас: С нормална интензивност се осъществява движението на ГКПП \"Малко Търново\""}
{"url": "http://www.focus-news.net/news/2018/05/27/2526723/pregled-na-mezhdunarodnite-novini-do-13-chasa-agentsiya-fokus.html", "text": "С множество културни, научни, академични, образователни и спортни събития, организирани на местно, но и на най-високо държавно ниво, тази година ще се чества едно хилядолетие от съществуването на Охридската архиепископия.\r\nДиректорът на Комисията за отношения с религиозните общности и религиозните групи Дариян Сотировски, обявявайки програмата, посветена на забележителната юбилей отбеляза, че става дума за изключително важно събитие - отбелязване едно хилядолетие от съществуването на една важна църковна и духовна организация,  помогнала на народа да  преодолее много трудности от различните периоди на историята.\r\nЦентралната тържество ще се проведе днес вечер от 18.30 часа в катедралния храм „Света София“ в Охрид с  присъствието на президента Георге Иванов и министър-председателя Зоран Заев.  Изложба на художествени портрети на македонските архиепископи ще бъде открита в галерията на Света София.\r\nОрганизаторите на честванията отправиха открит призив към всички братски балкански народи да посетят Охрид и заедно с македонския да празнуват значимия юбилей.\r\n***  Полицията обяви специален режим на движение в Охрид по повод 1000-годишнината от основаването на Охридската архиепископия.\r\nСпециалният режим ще започне днес в 9 часа и ще продължи до утре сутринта до 12 часа сутринта (местно време 10 и 13 часа съответно).\r\nПолицията Охрид съобщи, че напълно затворени за движение на моторни превозни средства ще бъдат улица „Абас Емин“,  булевард „Туристически“, улица „Кирил и Методий“, за паркиране „Горна порта“, улица „Кузман Капидан“, „Илинденска“, „Коста Абраш“.\r\n***  Гръцкият заместник-министър на външните работи Георгиос Катругалос заяви по време на дискусия на Международния икономически форум в Санкт Петербург, че страната му не смята Русия за враждебна сила и не вижда никаква заплаха от Москва на Балканите.\r\n„Опитваме се да станем основната сила за стабилизиране на Балканите. Както казах, ще имаме многостранна дипломатическа политика. Не мислим, че Русия е вражеска сила. Виждаме Русия като приятел и искаме да подобрим отношенията си с нея“, заяви  Катругалос.\r\n„Има голямо пространство за растеж на гръцко-руските икономически отношения, в сектори като туризма, транспорта, хранително-вкусовата промишленост и енергията“, допълни политикът.\r\nАмериканският държавен секретар Майк Помпео  заяви по-рано, че Русия е дестабилизиращ фактор на Балканите. Той заяви в четвъртък, че Русия „агресивно“ се опитва да засили позициите си на Балканите и че администрацията на американския президент Доналд Тръмп ще се противопостави на това.\r\n*** Външното министерство на Китай заяви, че все още се надява срещата на високо равнище между президента на САЩ Доналд Тръмп и севернокорейския лидер Ким Чен-ун, първоначално насрочена в Сингапур на 12 юни, да се проведе по план и да бъде успешна.\r\n„Прекият диалог между лидерите на САЩ и Северна Корея е необходим за разрешаването на ядрения въпрос“, пише в официално заявление на министерството. \r\n***  Президентът на Южна Корея Мун Джей-ин заяви, че лидерът на Северна Корея Ким Чен-ун е потвърдил намерението си да „денуклеаризира“ Корейския полуостров, както и да проведе планираната среща с президента на САЩ Доналд Тръмп.\r\nМун и Ким са се споразумяха по време на изненадваща втора среща в събота за възможната среща САЩ-Северна Корея, която в момента се планира на 12 юни в Сингапур и че тя трябва да се проведе успешно.", "date": "2018.05.27", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/27/2526724/kyustendil-uvelichava-se-broyat-na-posetitelite-na-kulturnite-proyavi-v-oblastta.html", "text": "Увеличава се броят на посетителите на културните прояви в областта. Това съобщи за Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. В област Кюстендил функционират пет музея. Движимите културни ценности, включени в експозициите на музеите в област Кюстендил са част от националното ни богатство и формират музеен фонд, който се състои от 150 хиляди фондови единици. В сравнение с предходната година техният брой се увеличава с 0.3%. Посещенията в музеите са 129 хиляди и в сравнение с предходния период се увеличават с 16%. В дните със свободен вход са осъществени 8.2% от посещенията в музеите. Регистрирано е увеличение на посещенията на чужденци в музеите с 40.8% в сравнение с предходната година. В рамките на една година в музеите са организирани 2082 изнесени беседи, от които 21.2% на чужди езици, 67 временни изложби, 18 концерта, 13 обсъждания на книги, 7 204 видео прожекции и три конкурса.\r\nВенцеслав ИЛЧЕВ", "date": "2018.05.27", "title": "Кюстендил: Увеличава се броят на посетителите на културните прояви в областта"}
{"url": "http://www.focus-news.net/news/2018/05/27/2526727/blagoevgrad-10-12-minuti-otnema-preminavaneto-prez-gkpp-kulata-ot-gratska-strana.html", "text": "Между 10 и12 минути отнема преминаването през ГКПП \"Кулата\" от гръцка стана, предаде репортер Агенция \"Фокус\". От гръцка страна започва да се образува колона от български и румънски автомобили. На пункта работят две гишета за леки автомобили и едно за товарни. Натоварен е трафикът на главен път Е-79.", "date": "2018.05.27", "title": "Благоевград: 10-12 минути отнема преминаването през ГКПП \"Кулата\" от гръцка страна"}
{"url": "http://www.focus-news.net/news/2018/05/27/2526720/sport-grigor-dimitrov-izliza-na-korta-sreshtu-egiptyanin-troitski-se-otkaza-v-posledniya-moment.html", "text": "Григор Димитров открива турнира „Ролан Гарос“ днес. Най-добрият ни тенисист излезе на централния корт \"Филип Шатрие\" в Париж срещу Мохамед Сафуат от Египет. Виктор Троицки трябваше да бъде първият опонент на българина, но се отказа от участие в последния момент, като причината най-вероятно е контузия. Неговото място зае 182-рият в света египтянин, който влиза в схемата като „щастлив губещ“.\r\nДимитров спечели първия сет с 6:1, което нагледно показа разликата в класите. В следващия кръг Димитров ще играе срещу чилиеца Николас Яри или американеца Джаред Доналдсън.", "date": "2018.05.27", "title": "Спорт: Григор Димитров излиза на корта срещу египтянин, Троицки се отказа в последния момент"}
{"url": "http://www.focus-news.net/news/2018/05/27/2526730/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.05.27", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/05/27/2526728/normalno-se-osashtestvyava-preminavaneto-na-avtomobili-prez-granichnite-punktove-zlatograd-makaza-i-kapitan-petko-voyvoda.html", "text": "Без проблеми се осъществява преминаването на автомобили през граничните пунктове „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от Главна дирекция „Гранична полиция“. Нормален е трафикът и на останалите гранични контролно-пропускателни пунктове на българо-гръцката граница.\r\nНели ГЕРГЬОВСКА", "date": "2018.05.27", "title": "Нормално се осъществява преминаването на автомобили през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/05/27/2526731/d-r-vanya-stoeva-pochti-100-ot-daryavashtite-krav-v-pazardzhik-go-pravyat-za-svoi-rodnini.html", "text": "Почти 100% от даряващите кръв в Пазарджик го правят за свои роднини, каза за Радио „Фокус“ – Пазарджик д-р Ваня Стоева, завеждащ отделението по Трансфузионна хематология в МБАЛ - Пазарджик. Тя обясни, че хората даряват тогава, когато знаят за кого отива кръвта. „Млади хора по-малко се включват, повечето са хора в по-зряла възраст. Преди години се даряваше кръв масово – не само в големите градове, но и в по-малките населени места. Хората го правеха с желание. Сега може би проблемите ни са повече и за това хората не идват, за да даряват кръв. По-младите се включват по-рядко“, коментира д-р Стоева. Тя допълни, че тази тенденция се променя, в момента, в който се отправи призив за даряване на кръв за спасяване живота на определен човек и хората се отзовават.\r\nВаня НИКОЛОВА", "date": "2018.05.27", "title": "Д-р Ваня Стоева: Почти 100% от даряващите кръв в Пазарджик го правят за свои роднини"}
{"url": "http://www.focus-news.net/news/2018/05/27/2526729/afp-zaginalite-ruski-voenni-instruktori-v-siriya-sa-chetirima.html", "text": "Руското министерство на отбраната съобщи, че четирима руски военни инструктори са загинали при нападение на терористи в сирийската провинция Деир ез Зор, предава  AFP.\r\n„Четирима руски военни са загинали при нападение на терористи в Сирия“, съобщава руското министерство на отбраната. Още петима руски военни са ранени по време на инцидента, „при който няколко мобилни терористични групи атакуваха сирийската артилерия през нощта“. Виктор Турмаков", "date": "2018.05.27", "title": "AFP: Загиналите руски военни инструктори в Сирия са четирима"}
{"url": "http://www.focus-news.net/news/2018/05/27/2526725/adelina-stefanova-na-50-iya-den-sled-vazkresenieto-sveti-duh-slyazal-nad-apostolite-vav-vid-na-ogneni-ezitsi-i-gi-obgradil-s-blagodatnite-darove.html", "text": "Денят на света Петдесетница се смята за рождения ден на Христовата църква, създадена не от суетата на човешките тълкувания и размисли, но по божествената благодат. Това каза за Радио „Фокус“ - Пирин Аделина Стефанова, уредник в храм „Въведение Богородично“ - Благоевград. „Празникът се нарича Петдесетница, защото това събитие е станало на 50-ия ден, който се отбелязва 50 дни след Юдейската пасха. В много християнски страни, включително у нас, празникът е известен като Света Тройца. На 50-ия ден от Господното Възкресение Дух Свети слязъл над апостолите във вид на огнени езици и ги обградил с благодатните дарове, събрани в Сьонската горница, където се отдали на постоянна молитва“, уточни тя. Аделина Стефанова отбеляза, че на този ден именни дни не се празнуват, но празникът е велик и чудесен. Тя отправи апел към хората да посетят църквата, да запалят свещичка и да благодарят на Иисус Христос, на Светия дух, на апостолите, на светците, които ги закрилят, и да се помолят за здраве и спасение на целия им род.\r\nЛора КАЛЧЕВА", "date": "2018.05.27", "title": "Аделина Стефанова: На 50-ия ден след Възкресението Свети Дух слязъл над апостолите във вид на огнени езици и ги обградил с благодатните дарове"}
{"url": "http://www.focus-news.net/news/2018/05/27/2526718/makfaks-prezidentat-na-makedoniya-shte-iznese-rech-po-povod-1000-godini-ot-sazdavaneto-na-ohridska-arhiepiskopiya.html", "text": "Президентът на Македония  Георге Иванов ще направи обръщение по повод юбилея \"1000 години Охридска архиепископия\" който ще се чества вечерта  в катедралния храм \"Света София\" в Охрид, предава македонската медия  „Макфакс“.\r\nВ рамките на отбелязването на юбилея \"1000 години Охридска архиепископия\", в периода от май до декември 2018 г., ще бъдат проведени редица научни, академични събирания, както и спортни, културни и артистични дейности. Виктор Турмаков", "date": "2018.05.27", "title": "„Макфакс“: Президентът на Македония ще изнесе реч по повод 1000 години от създаването на Охридска архиепископия"}
{"url": "http://www.focus-news.net/news/2018/05/27/2526716/a1on-vanshnite-ministri-ot-es-shte-badat-informirani-za-hoda-na-pregovorite-po-imeto.html", "text": "Външните министри на ЕС утре ще проведат среща няколко седмици преди  юнската среща на високо равнище, на която европейските лидери трябва да вземат решение за препоръката на Европейската комисия за започване на преговори с Македония и Албания, предава македонската медия „A1oN“.\r\nВърховния представител за външните работи на ЕС  Федерика Могерини ще уведоми външните министри на 28-те страни членки за процеса на преговори, докато министри на външните работи на Македония и Гърция Никола Димитров и Никос Коцияс трябва да продължат да преговарят в Брюксел.\r\nОбявено е, че България, която в момента председателства ЕС, заедно с Австрия, която поема председателството на ЕС от 1 юли, ще организират закуска, на която ще участват европейските и европейският министри. Това ще бъде възможност за европейските министри да поискат от ръководителя на македонската дипломация данни за хода на преговорите по името. Виктор Турмаков", "date": "2018.05.27", "title": "„A1oN“ : Външните министри от ЕС ще бъдат информирани за хода на преговорите по името"}
{"url": "http://www.focus-news.net/news/2018/05/27/2526732/the-independent-poletite-na-hilyadi-patnitsi-sa-otmeneni-na-londonskoto-letishte-stansted-zaradi-gramotevichna-burya.html", "text": "Хиляди пътници са блокирани на лондонското летище „Станстед“ заради гръмотевична буря, нанесла повреда на системата за зареждане на гориво. Десетки полети са забавени с часове, повечето от авиокомпания „Райънеър“, за която летището е основна база, пише  The Independent.\r\nТази сутрин „Райънеър“ е започнал да отменя полети – до Барселона, Братислава, Будапеща, Рим, Милано, Корк, Дъблин и Пиза. Говорител на авиокомпанията уточни, че проблемът е предизвикан от неизправност със системата за зареждане на гориво, причинен от удар на мълния. \r\nУправата на летището допълни, че в момента инженерите вече са ремонтирали системата, но част от полетите може да бъдат забавени или отклонени.  Виктор Турмаков", "date": "2018.05.27", "title": "The Independent: Полетите на хиляди пътници са отменени на лондонското летище „Станстед“ заради гръмотевична буря"}
{"url": "http://www.focus-news.net/news/2018/05/27/2526735/blagoevgrad-natovareno-e-dvizhenieto-po-glaven-pat-e-79-kray-kresna-koloni-se-obrazuvat-i-v-dvete-posoki.html", "text": "Полицейски патрул с благоевградска регистрация 8979 е разположен на главен път Е-79 при Кресна, предаде репортер на Агенция \"Фокус\". Движението е района е натоварено. Образуват се колони от автомобили и в двете посоки, като в посока ГКПП \"Златарево\" има много автомобили с македонска регистрация.", "date": "2018.05.27", "title": "Благоевград: Натоварено е движението по главен път Е-79 край Кресна, колони се образуват и в двете посоки"}
{"url": "http://www.focus-news.net/news/2018/05/27/2526736/balgariya-komentari-v-svetovnite-medii-agentsiya-fokus.html", "text": "Украйна и България ще построят международен път и ще си сътрудничат в сферата на образованието. Това бе заявено от президента на Украйна Петро Порошенко по време на срещата му с българския министър-председател Бойко Борисов, пише „Сегодня“.\r\nВ Украйна ще готвят учители за училищата, разположени на местата, където живеят българи. Пътят, за чието съвместно строителство страните се договориха, ще съедини Одеска област с Варна. Освен това Украйна и България ще проведат междуправителствено заседание по икономическото сътрудничество. Порошенко заяви, че от началото на годината текущото равнище на търговията между Украйна и България се е увеличил с 37%.\r\nПрезидентът на Украйна и българският министър-председател посетиха и финала на Шампионската лига, който се игра в Киев.\r\n***\r\n Политиците се дължи да търсят компромиси, които ще донесат полза на техните народи, заяви българският премиер Бойко Борисов на срещата си с украинския си колега Володомир Гройсман в Киев.\r\n„Ние, политиците, сме длъжни да търсим компромиси, които ще бъдат от полза за нашите народи - сигурност, младите хора да останат в региона и да се развиват. Това е възможно само в мирни условия“, подчерта Борисов.\r\nТой допълни, че транспортните връзки свързват хората, помагат им да разберат по-добре и осъзнаят, че между тях има по-общи неща, отколкото различия.\r\nГройсман от своя страна обеща да укрепи инфраструктурната връзка между Украйна и България.\r\nКакто съобщи канцеларията на украинския премиер по време на срещата са били обсъдени и възможностите за сътрудничество между Украйна и България и в сферата на образованието, което „ще позволи развитието на младите хора и възможност за взаимно опознаване на двата народа“.\r\n*** Българските сили на реда са открили на граничен пункт „Лесово“ на границата с Турция близо пет килограма канабис.\r\n„Наркотиците, разделени в 14 пакета, са открити в петък сутринта в автомобил с българска регистрация, пътуващ до Турция“, съобщават в общо заявление МВР и национална агенция „Митници“.\r\nШофьорът на автомобила, български гражданин, е арестуван.\r\nСпоред официалните данни, България е конфискувала по границите си близо 472 кг. канабис от началото на годината.\r\n***  Българският художник, иконописец и колекционер Светлин Русев почина в събота в дома си в България, три седмици преди да навърши 85 години.\r\n„България загуби един от мъдреците си! Гениален артист, пред когото се прекланяше целият свят, той не остана в идеалния свят на изкуството. Светлин Русев беше от малкото хора, които ръчкаха нашата съвест и не й даваха да заспи. Той правеше това с благост, която показваше любов към човека и го стимулираше да прави добро. Той беше голям и ще остане голям“, написа министър-председателят на България Бойко Борисов в съболезнователно писмо. \r\nСветлин Русев написа множество икони и картини, много от които се намират в Националната художествена галерия в София, в галерии и частни колекции в България и други страни. В частност той е автор на иконите и фреските в църквата „Св. Параскева“ построена от баба Ванга в Рупите.", "date": "2018.05.27", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/05/27/2526734/prof-plamen-pavlov-istorik-spored-vizantiyskite-hroniki-smartta-na-tsar-simeon-e-predizvikana-ot-cherna-magiya.html", "text": "Смъртта на цар Симеон на 27 май 927 година, според византийските хроники е предизвикана от черна магия. Това каза в интервю за Агенция „Фокус“ историкът проф. Пламен Павлов по повод годишнина от смъртта на цар Симеон I Велики. „Това го отбелязва специално не някой друг, а Джеймс Фрейзър – един от най-големите етнолози и философи на историята на всички времена. В своя прочут културно-антропологичен бестселър той специално отбелязва това, което разказват византийските хронисти за българския цар. За да бъде премахнат цар Симеон като най-големия враг на Византия император Роман Лакапин обезглавил една статуя като по този начин в същия момент Симеон получил сърдечен удар и починал. Някои учени смятат, че всъщност в Константинопол имало статуя на Симеон и това не е невъзможно“, допълни още той. \r\nЦветелин ДИМИТРОВ", "date": "2018.05.27", "title": "Проф. Пламен Павлов, историк: Според византийските хроники смъртта на цар Симеон е предизвикана от черна магия"}
{"url": "http://www.focus-news.net/news/2018/05/27/2526737/veliko-tarnovo-nov-kamion-za-smetosabirane-shte-pomogne-za-pochistvaneto-na-malkite-ulitsi-v-svishtov.html", "text": "Нов камион за сметосъбиране ще помогне за почистване на малките улици в Свищов. Автомобилът на стойност близо 20 000 лв. беше купен от Общинско предприятие „Чистота“ и вече работи в града. Това съобщиха за Радио „Фокус“ – Велико Търново от Общината. Това е шестият камион, с който служителите се сдобиха, но е вторият 8-кубиков. С него ще се покрият нуждите на предприятието във връзка със сметосъбирането в малките улици. Новият дизелов камион е с дата на производство 16 април тази година. Сумата, за която е закупен, е 195 960 хиляди лева с ДДС, а финансирането е осигурено по реда на чл.24 от Наредба №7 от 19 декември 2013 година, за реда и начина за изчисляване и определяне размера на обезпеченията и отчисленията, изисквани при депониране на отпадъци.\r\nЛуиза ТРАНЧЕВА", "date": "2018.05.27", "title": "Велико Търново: Нов камион за сметосъбиране ще помогне за почистването на малките улици в Свищов"}
{"url": "http://www.focus-news.net/news/2018/05/27/2526739/varna-v-grada-shte-se-provede-kampaniya-za-izmervane-na-vaglerodniya-oksid-v-izdishaniya-vazduh-po-povod-svetovniya-den-bez-tyutyun-31-may.html", "text": "Скринингова кампания за измерване на въглеродния оксид в издишания въздух и количеството на карбоксихемоглобин в кръвта на пасивни и активни пушачи ще се проведе във Варна за Световния ден без тютюн – 31 май. Това съобщиха за Радио „Фокус“ – Варна от Регионалната здравна инспекция във Варна. Служители на здравната инспекция ще провеждат кампанията от 11.00 до 12.30 часа на 30 май в района на търговския център на бул. „Ян Палах“ №10, а на 31 май – от 14.30 до 16.30 часа във фоайето на Регионалната здравна инспекция във Варна. Отдел „Профилактика на болестите и промоция на здравето”, Дирекция „Обществено здраве“ към здравната инспекция организира още провеждане на беседи в Музей „Човекът и неговото здраве” в раздела „Здравословен начин на живот” на тема: „Тютюнопушене или здраве”, демонстрация на модел на пушач, организиране на видеопрожекции във Видеоклуб „Здраве” и в учебни заведения във Варна и областта на филмите „Денят на Яна”, „Невидимият” и „Дим”. Планувано е и участие в детски празник под мотото „Децата – нашите слънца“, който ще се проведе на 1 юни от 10.00 до 12.00 часа в района около Народна астрономическа обсерватория и планетариум „Николай Коперник“.\r\nСветовният ден без тютюн се отбелязва на 31 май по инициатива на Световната здравна организация. Събитието се провежда в страните по целия свят, като се подчертават рисковете за здравето, свързани с употребата на тютюн и се призовава за ефективна политика за намаляване на нивата на потребление. За 2018 година темата на Световния ден е „Тютюнът и сърдечни заболявания“. Целта на кампанията е да се подчертаят взаимодействията между употребата на тютюневи изделия и сърдечно-съдовите заболявания. В световен мащаб от сърдечно – съдови заболявания умират повече хора, отколкото всяка друга причина за смърт, а употребата на тютюн и излагането на тютюнев дим допринасят за приблизително 12% от всички смъртни случаи от сърдечни заболявания.\r\nМарияна ВАЛЕНТИНОВА", "date": "2018.05.27", "title": "Варна: В града ще се проведе кампания за измерване на въглеродния оксид в издишания въздух по повод Световния ден без тютюн – 31 май"}
{"url": "http://www.focus-news.net/news/2018/05/27/2526742/lokalno-makedoniya-evrointegratsiyata-na-zapadnite-balkani-perspektiva-bez-yasna-dinamika.html", "text": "Европа днес трябва да намери правилния път на своето бъдещо развитие, разкъсана между необходимостта за вътрешни реформи, засилване на ролята на международната сцена, справяне със съвременните рискове за сигурността и продължаване на разширяването, процес на който Западните Балкани не вижда друга алтернатива, предава македонското електронно заглавие  \"Локално\".\r\nИв Бертончини председател на Европейското движение на Франция на дебат по време на своето гостуване в Македония отбелязва, че в досегашния процес на изграждане на Европа ключови са Конгресът от Хага от 1947 г. и Маастрихтското споразумение от 1992 г., а днес според него, \"живеем в третия момент важен за изграждането на Съюза, защото отново има геополитическо мълнение\".\r\n\"Британците, за съжаление, си отиват и според мен няма да стигнат много далеч. От друга страна, ние имаме Путин и Тръмп, които все още влияят върху европейския континент. От една страна имаме агресията, която съществува от руска страна, която може и да не е толкова силна или идентична с тази, която бе при Сталин, а  от друга страна имате САЩ, които винаги подкрепят обединението на Европа, но сега са с  президент, който не толкова желае обединена Европа\", отбелязва Бертончини.\r\nТой припомня, че една от първите срещи, които Тръмп имаше с европейците бе с Найджъл Фараж, бившия лидер на британската антиевропейски дясна \"Партия на независимостта\".\r\nНа свой ред македонският вицепремиер по европейските въпроси Буяр Осмни смята, че Македония е станала първата в региона ро изпълнението на политическите критерии, на икономическите критерии, но и по хармонизация на законодателството и яснотата на европейската перспектива като двигатели за трансформация на обществото. Според него, въпреки предизвикателствата, които ЕС има с Брекзит, национализма, популизма \"..., въпреки отделните дилеми, които имат държавите-членки по отношение на разширяването като цяло, нашият аргумент е, че членството на Западните Балкани в ЕС не представлява разширяване а консолидация на Съюза\". Македонският политик изказа задоволство от Стратегията на ЕС за членството на Западните Балканите е представено като политическо, икономическо и сигурността на инвестициите в Съюза, а това каза, го доказахме и по време на мигрантската криза и днес в условията на заострени геополитически отношения, но и в бъдеще. Виктор Турмаков", "date": "2018.05.27", "title": "\"Локално\" (Македония): Евроинтеграцията на Западните Балкани - перспектива без ясна динамика"}
{"url": "http://www.focus-news.net/news/2018/05/27/2526738/sport-balgariya-s-chista-pobeda-sreshtu-arzhentina.html", "text": "Мъжкият национален отбор приключи по най-добрия начин участието си в първия състезателен уикенд на Волейболната лига на нациите! В китайския град Нингбо тимът ни надигра Аржентина с 3-1 (19-25, 25-19, 25-21, 25-22) и се поздрави с втори успех в надпреварата! Далеч от родината, в трети пореден мач, нашите момчета бяха подкрепяни от малка, но много гласовита агитка.\r\nСблъсъкът предложи много емоции от първата до последната точка, а „Българските Лъвове“ отстъпиха в откриващия гейм с 19-25. В следващите три части състезателите водени от селекционера Пламен Константинов вдигнаха оборотите и успяха да стигнат до пълен обрат, който им осигури нови три точки.\r\nТака България приключи турнира в Нингбо с две победи и една загуба, след като в първия ден „Трикольорите“ надиграха домакина Китай с 3-2, а в събота отстъпиха на САЩ с 1-3.\r\nВъв втората седмица от Лигата на нациите сблъсъците ще се пренесат в България. От 1 до 3 юни националите ни, водени от Пламен Константинов, ще разчитат на подкрепата на родната публика в София. „Лъвовете“ играят съответно срещу Сърбия, Австралия и Русия в столичната „Арена Армеец“.\r\nОт 15 до 17 юни националният отбор на България очаква гореща подкрепа и от емблематичните фенове във Варна. Тогава, в зала „Конгресна“ в Двореца на културата и спорта в морската столица волейболистите ни се изправят срещу олимпийския шампион Бразилия, Франция и Канада.", "date": "2018.05.27", "title": "Спорт: България с чиста победа срещу Аржентина"}
{"url": "http://www.focus-news.net/news/2018/05/27/2526741/prof-plamen-pavlov-istorik-otnosheniyata-mezhdu-balgariya-i-vizantiya-sa-bili-priyatelski-oshte-ot-priemaneto-na-hristiyanstvoto-prez-864-g.html", "text": "Отношенията между България и Византия са били приятелски още от приемането на християнството през 864 г. Това каза в интервю за Агенция „Фокус“ историкът проф. Пламен Павлов по повод годишнина от смъртта на цар Симеон I Велики. „Идвайки на власт, отношенията с Византия се влошават, но по вина на империята, която безцеремонно посяга на икономическите и политическите интереси на България. Тържището за българските стоки е преместено без консултация с България от Цариград в Солун. На това Симеон отговаря с война. Тази война се оказва доста заплетена, макар и да е само две-годишна. В нея Византия хвърля срещу България маджарите и Симеон търпи две тежки поражения от тях, но в крайна сметка той привлича на българска страна печенегите и с дипломация и много ловки действия на практика излиза победител от тази война“, допълни още той. „Дебютът на Симеон като владетел е много драматичен, но той говори за човек с много силен характер, един решителен владетел, един владетел, който е образован. Той не може да бъде надигран от византийския император Лъв VI, който му е съученик от Магнаурската школа“, каза още проф. Павлов.\r\nЦветелин ДИМИТРОВ", "date": "2018.05.27", "title": "Проф. Пламен Павлов, историк: Отношенията между България и Византия са били приятелски още от приемането на християнството през 864 г."}
{"url": "http://www.focus-news.net/news/2018/05/27/2526746/new-york-times-ispanskite-vlasti-sa-spasili-366-migranti-v-sredizemno-more.html", "text": "Испанската брегова охрана съобщи, че е спасила 366 мигранти, опитващи се да пресекат Средиземно море, пише  New York Times.\r\nСпасителен кораб е прихванал 73 мигранти, пътуващи в четири малки корабчета в неделя, докато с събота от девет съда са изтеглени 293. \r\nИзведени от конфликтите и крайна бедност в страните си, десетки хиляди мигранти се опитват да достигат до Испания и други южноевропейски страни всяка година, като пресичат Средиземно море в лодки за контрабандисти. Повечето от лодките са непригодни за открито море и хиляди се давят.\r\nООН съобщава 636 мигранти са загинали, пресичайки Средиземно море досега тази година. Общо 22 439 мигранти са достигнали европейските брегове, като през първите четири месеца на 2018 г. Испания са пристигнали 4409 души. Виктор Турмаков", "date": "2018.05.27", "title": "New York Times: Испанските власти са спасили 366 мигранти в Средиземно море"}
{"url": "http://www.focus-news.net/news/2018/05/27/2526733/smolyan-52-ot-zhitelite-na-selo-beden-sa-uprazhnili-pravoto-si-na-glas-na-vtoriya-tur-na-kmetskite-izbori-kam-1300-chasa.html", "text": "52% от жителите на село Беден са упражнили правото си на глас към 13.00 часа. Това съобщи за Радио „Фокус“ – Смолян Татяна Димитрова, председател на Общинската избирателна комисия в Девин. От на началото на изборния ден досега не са подавани сигнали и жалби за нарушения на изборния процес по време на балотажа, а изборния ден протича спокойно. По думите ѝ очакванията са избирателната активност в края на деня да е близо 70%, като на първия тур на частичния избор за кмет тя бе 66%. Общият брой на избирателите в село Беден е 351, които гласуват в една избирателна секция.\r\nНели ГЕРГЬОВСКА", "date": "2018.05.27", "title": "Смолян: 52% от жителите на село Беден са упражнили правото си на глас на втория тур на кметските избори към 13.00 часа"}
{"url": "http://www.focus-news.net/news/2018/05/27/2526744/samolet-e-3a-awacs-na-nato-shte-bade-pokazan-na-letishte-sofiya-na-5-yuni.html", "text": "На 5 юни 2018 г. на летище „София“ ще се състои статичен показ на самолет E-3A за далечно радиолокационно откриване и управление (AWACS). Това съобщиха от пресцентъра на Министерство на отбраната. Посещението е израз на ангажираността на НАТО към сигурността на Югоизточния регион на Европа. Събитието е по повод включването на България в кампанията „We are NATO“.  \r\nОрганизатор  на статичния показ, който ще започне в 12.00 ч. на 5 юни, е Командването на българските Военновъздушни сили по предложение на Обединеното командване на Военновъздушните сили на НАТО (NATO HQ AIRCOM).", "date": "2018.05.27", "title": "Самолет E-3A (AWACS) на НАТО ще бъде показан на летище „София“ на 5 юни"}
{"url": "http://www.focus-news.net/news/2018/05/27/2526740/do-kraya-na-sledvashtata-sedmitsa-shte-badat-izplateni-vaznagrazhdeniyata-na-raboteshtite-v-mbal-lovech.html", "text": "До края на следващата седмица ще бъдат изплатени възнагражденията на работещите в МБАЛ - Ловеч. Това съобщиха от пресцентъра на Министерството на здравеопазването. Във връзка с изразена позиция от представители от МБАЛ \"Проф. д-р Параскев Стоянов\" в Ловеч, че няма яснота относно бъдещето на лечебното заведение, Министерството на здравеопазването информира, че в изпълнение на Решението на правителството болницата ще получи 1 022 985 лв. безлихвена възмездна финансова помощ за разходи за персонал за месец февруари, месец март и месец април 2018 г. До края на идната седмица ще бъдат изплатени възнагражденията на персонала и по този начин ще се преодолее изоставането. \r\nВ инвестиционната програма на министерството са предвидени допълнително 175 хил. лв. за оборудване, което е предпоставка за подобряване дейността на водещи структури в болницата. \r\nВ разчетите на НЗОК за дейност месец април лечебното заведение е предвидено да изработи клинични пътеки и клинични процедури на стойност над 440 хил. лв. като потенциалът на болницата е да достигне приходи от здравна каса в размер на близо 532 хил. лв. Това са параметри, които гарантират оптимално реализиране на текущата дейност, разпределение на паричните потоци както за персонал, така и за консумативи и медикаменти, а и за погасяване на просрочени задължения, в рамките на възможностите на лечебното заведение. \r\nМинистерството на здравеопазването постигна споразумение за разсрочване на задълженията на лечебното заведение към основните кредитори, като най-големият кредитор е опростил лихвите и 300 хил. лв. от задълженията на болницата, а останалите са приели периоди на погашения, които позволяват оптимално реализиране дейността на МБАЛ. \r\nИзброените факти и обстоятелства доказват, че многопрофилната болница със смесено държавно и общинско участие в капитала е приоритетна за държавата, за местната власт и е основен фактор за развитие на здравеопазването в област Ловеч. \r\nПредприети са действия за анализ и сигнализиране относно причините и факторите, довели до тежкото финансово състояние на МБАЛ \"Проф. д-р Параскева Стоянов\" с цел тяхното елиминиране в бъдеще. За да има гаранции, че лечебната дейност ще се реализира законосъобразно и целесъобразно в лечебното заведение се търсят подходящи механизми за реализиране на оздравителния план. Той трябва да се изпълнява така, че да гарантира лечебната дейност и разпределението на паричните потоци както за лечение на пациентите, така и за осигуряване спокойствие и предвидимост в работата на персонала на областната болница.", "date": "2018.05.27", "title": "До края на следващата седмица ще бъдат изплатени възнагражденията на работещите в МБАЛ - Ловеч"}
{"url": "http://www.focus-news.net/news/2018/05/27/2526749/veliko-tarnovo-19-130-studenti-se-obuchavat-v-trite-visshi-uchilishta-v-oblastta.html", "text": "19 130 студенти се обучават в трите висши училища в областта, сочи справка на Териториално статистическо бюро – „Север“, Отдел „Статистически изследвания – Велико Търново“. Валентина Ганчева, експерт в институцията, каза за Радио „Фокус“ – Велико Търново, че младежите са в трите образователно-квалификационни степени -„бакалавър”, „магистър” и „доктор“. През учебната 2017/2018 година за придобиване на образователно-квалификационни степени „бакалавър” и „магистър” в университетите са записани 18 622 студенти. Преподавателите във висшите училища в областта през 2017/2018 учебна година са 1 111, като на основна работа са 85 % от тях.\r\nДокторантите в областта към края на декември миналата година са 508 и намаляват с 3% спрямо 2016-та. Новоприетите докторанти през 2017-та са 145, от които 7 са чужди граждани. Диплома за придобита образователна и научна степен „доктор“ в областта през 2017 г. са получили 102 души.\r\nЛуиза ТРАНЧЕВА", "date": "2018.05.27", "title": "Велико Търново 19 130 студенти се обучават в трите висши училища в областта"}
{"url": "http://www.focus-news.net/news/2018/05/27/2526726/fokus-makedoniya-aleksandar-vuchich-prognozira-che-prez-yuni-makedoniya-shte-poluchi-samo-potupvane-na-ramoto-ot-es.html", "text": "Според президента на Сърбия Александър Вучич, коментирайки европейските перспективи на Балканите, по време на срещата на високо равнище на ЕС през юни Македония и Албания няма да получат нищо повече от похвала за напредъка в реформите, предава македонската медия  „Фокус“.\r\n„В много незавидна ситуация са Македония и Албания, които, както се предполага, през юни ще бъдат някак потупани по рамо, за да не се каже, че това бедствие и че нищо не са получили, но няма да им се позволи да отворят главите“, заяви сръбският президент.\r\nСпекулациите се засилиха, тъй като в медиите се появиха неприятни изказвания, според които няколко държави са против започването на преговорите за присъединяване. Те смятат, че корупцията и неефективните институции все още управляват страната. Виктор Турмаков", "date": "2018.05.27", "title": "„Фокус“ (Македония): Александър Вучич прогнозира, че през юни Македония ще получи само потупване на рамото от ЕС"}
{"url": "http://www.focus-news.net/news/2018/05/27/2526750/prof-plamen-pavlov-istorik-mnogo-chesto-simeon-e-obvinyavan-che-e-obladan-ot-ideyata-da-unishtozhi-vizantiya-no-tova-ne-e-vyarno.html", "text": "Много често Симеон е обвиняван, че е обладан от идеята да унищожи Византия, но това не е вярно. Това каза в интервю за Агенция „Фокус“ историкът проф. Пламен Павлов по повод годишнина от смъртта на цар Симеон I Велики. „С някаква грандомания се свързва неговата личност, но това е много далече от истината. Симеон има много силно чувство на достойнство. Той мечтае за просперитета на своя народ, за могъщество на държавата и ги постига в голяма степен спрямо всички останали наши владетели, но той е един прагматик и реалист. Много често неговите отношения с Византия са продиктувани от конкретни политически моменти с опити за постигане на успехи с много повече с дипломация, отколкото с военна сила“, допълни още той. „През 917 г. България е нападната от Византия и то в една безпрецедентна акция, в която участват поне 30 000 души. Това е един поход, който повтаря до известна степен похода на Никифор I срещу Крум. Тогава Симеон пресреща ромеите при днешно Поморие и край река Ахелой, той като блестящ тактик разгромява византийската армия до такава степен, че тази победа елиминира византийските сили на Балканите. От тук нататък Византия на Балканите е почти безпомощна“, каза още проф. Павлов.\r\nЦветелин ДИМИТРОВ", "date": "2018.05.27", "title": "Проф. Пламен Павлов, историк: Много често Симеон е обвиняван, че е обладан от идеята да унищожи Византия, но това не е вярно"}
{"url": "http://www.focus-news.net/news/2018/05/27/2526751/eadaily-v-baltiysko-more-shte-se-provedat-izpitaniya-na-ruskiya-desanten-korab-petar-morgunov.html", "text": "В Балтийско море ще се проведат изпитания на десантния кораб „Петър Моргунов“, който трябва да се присъедини към Балтийския флот на Русия, предава  EADaily.\r\nМинистерството на отбраната съобщи, че съдът, построен на корабостроителница „Янтар“ в Калининград ще проведе отработване на товарене и разтоварване на различни видове бронирана техника и личен персонал.\r\nКорабите от този проект ще могат да вземат на борда до 13 броя тежко оборудване (танкове), или до 36 бронетранспортьора, пехота, бойни автомобили и хеликоптери.\r\nСтроителството на \"Петър Моргунов\" с водоизместимост от 5000 тона започна през  юни 2015 г. Това е най-големият десантен кораб в руския флот. Виктор Турмаков", "date": "2018.05.27", "title": "EADaily: В Балтийско море ще се проведат изпитания на руския десантен кораб „Петър Моргунов“"}
{"url": "http://www.focus-news.net/news/2018/05/27/2526752/kyustendil-politseyski-patrul-sas-sofiyska-registratsiya-1610-oborudvan-s-radar-e-razpolozhen-na-stariya-pat-dupnitsa-blagoevgrad-pri-otbivkata-za-s-boboshevo-s-smochevo.html", "text": "Полицейски патрул със софийска регистрация 1610, оборудван с радар, е разположен на стария път Дупница-Благоевград на отбивката за с. Бобошево -с. Смочево. Това предаде репортер на Агенция „Фокус“.", "date": "2018.05.27", "title": "Кюстендил: Полицейски патрул със софийска регистрация 1610, оборудван с радар, е разположен на стария път Дупница-Благоевград при отбивката за с. Бобошево-с. Смочево"}
{"url": "http://www.focus-news.net/news/2018/05/27/2526745/dobrich-3862-e-izbiratelnata-aktivnost-na-vtoriya-tur-na-kmetskite-izbori-v-selo-lyaskovo-kam-1300-chasa.html", "text": "38.62% е избирателната активност на втория тур на кметските избори в село Лясково към 13.00 часа. Това съобщиха за Радио „Фокус“ – Варна от Общинска избирателна комисия - Добричка. Гласували са 112 избиратели. „До настоящия момент няма жалби, спокойно протича изборният процес“, заяви председателят на комисията Иглика Станева. В селото е разкрита една избирателна секция, право на глас имат 290 жители на кметство Лясково.\r\nКметското място на балотажа си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите – 62. Изборният ден в населеното място приключи при 63.79% избирателна активност. От 290 имащи право на глас, вота си упражниха 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nМарияна ВАЛЕНТИНОВА", "date": "2018.05.27", "title": "Добрич: 38.62% е избирателната активност на втория тур на кметските избори в село Лясково към 13.00 часа"}
{"url": "http://www.focus-news.net/news/2018/05/27/2526753/pazardzhik-xxv-lekoatleticheska-shtafeta-za-kupa-velingrad-shte-se-provede-na-31-may.html", "text": "XXV лекоатлетическа щафета за купа „Велинград” ще се проведе на 31 май. Това съобщи за Радио „Фокус“ – Пазарджик Бояна Кирилова, експерт в Община Велинград. Традиционно трасето преминава през трите квартала, като стартът е от паметника на Бандаков в кв. „Чепино” до площад „Възраждане” в кв. „Каменица”. Общата дължина е 3630 метра с 32 поста. Тази година право на участие в лекоатлетическата надпревара имат ученици от V до VII клас. За провеждане на спортното събитие движението на МПС по трасето ще бъде спряно в периода от 15.45 часа до 16.15 часа на 31 май.\r\nАлбена ЖИЛЕКОВА", "date": "2018.05.27", "title": "Пазарджик: XXV лекоатлетическа щафета за купа „Велинград” ще се проведе на 31 май"}
{"url": "http://www.focus-news.net/news/2018/05/27/2526748/sport-grigor-dimitrov-se-klasira-za-vtoriya-krag-na-rolan-garos.html", "text": "Григор Димитров откри с победа турнира „Ролан Гарос“ днес. Най-добрият ни тенисист излезе на централния корт \"Филип Шатрие\" в Париж срещу Мохамед Сафуат от Египет. Виктор Троицки трябваше да бъде първият опонент на българина, но се отказа от участие в последния момент. Неговото място зае 182-ият в света египтянин, който влезе в схемата като „щастлив губещ“. Димитров спечели мача с 3:0 сета - 6:1, 6:4, 7:6.\r\nВ следващия кръг Димитров ще играе срещу чилиеца Николас Яри или американеца Джаред Доналдсън.", "date": "2018.05.27", "title": "Спорт: Григор Димитров се класира за втория кръг на „Ролан Гарос“"}
{"url": "http://www.focus-news.net/news/2018/05/27/2526756/krasimira-kostova-istoricheski-muzey-sredets-folklorat-i-borbite-vinagi-sa-bili-vodeshti-v-sredets.html", "text": "Фолклорът и борбите винаги са били водещи в Средец. Това каза за Радио „Фокус“ – Бургас Красимира Костова, директор на Исторически музей – Средец. По думите ѝ влиянията на Одрин заради стратегическото място на града се усещат именно в любовта към борбите на местното население. „Със Средец се свързват имената на Янка Рупкина и Калинка Згурова, макар и да не са родени в града, са от тази община. Комня Стоянова също е от този край“, каза още Костова. Според нея в този район се заселват и родствениците на Антим I. „Към днешната дата Средец е едно населено място, в което живеят различни хора – бежанци от различни части на Беломорска Тракия. Покрай гарнизона от 50-те до 90-те години на ХХ век те имат един нов поминък – промишлеността. За съжаление през 2004 година гарнизонът в Средец е закрит – една от точките на „Бемудския триъгълник“ (така беше известен тукашният гарнизон). След това настъпи един доста сериозен миграционен процес“, добави Костова. „В момента в града се наблюдава леко оживление, но го отдавам на факта, че той е с чист въздух и прекрасна природа, което го прави прекрасно място за живеене. Освен това е близо и до Бургас\", каза още тя.\r\nВеселина НИКОЛОВА", "date": "2018.05.27", "title": "Красимира Костова, Исторически музей – Средец: Фолклорът и борбите винаги са били водещи в Средец"}
{"url": "http://www.focus-news.net/news/2018/05/27/2526743/vratsa-52-e-izbiratelnata-aktivnost-na-vtoriya-tur-na-kmetskite-izbori-v-selo-galiche-obshtina-byala-slatina-kam-1400-chasa.html", "text": "52% е избирателната активност на кметските избори в село Галиче, община Бяла Слатина към 14.00 часа. Това съобщиха за Агенция \"Фокус\" от ОИК-Бяла Слатина. Правото си на глас са упражнили 781 души от общо 1498 избиратели. В населеното място са разкрити три стационарни избирателни секции и една подвижна, която обслужва 48 гласоподаватели, които нямат възможност да отидат на място и да гласуват. В Общинската избирателна комисия са постъпили няколко жалби за нарушения на изборния процес. Три от тях са отхвърлени от ОИК, а по една ще бъде съставен акт на подвижната секционна избирателна комисия.\r\nНа втория тур на кметските избори в населеното място един срещу друг се изправят кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. На първи тур на кметските избори гласуваха 61% от избирателите. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.27", "title": "Враца: 52% е избирателната активност на втория тур на кметските избори в село Галиче, община Бяла Слатина към 14.00 часа"}
{"url": "http://www.focus-news.net/news/2018/05/27/2526758/prezidentat-na-moldova-iskaniyata-za-izvezhdane-na-ruskite-mirotvortsi-ot-pridnestrovieto-nyama-da-dovedat-do-rezultati.html", "text": "Президентът на Молдова Игор Додон смята, че исканията за извеждане на руските миротворци от Приднестровието са пиар ход преди парламентарните избори, който няма да има каквито и да е последствия. Държавният глава, който взе участие в Петербургския международен икономически форум, заяви това в интервю пред ТАСС.\r\n„Това е пиар ход. Вие знаете моята позиция. Смятам, че миротворческата операция на Днестър е успешна. През юли ще се навършат 26 години от началото й и тук не бива да променяме нищо“, заяви Додон.\r\n„Що се касае до заявленията, че миротворческата мисия трябва да бъде прекратена, мисля, че това е опит за позициониране преди парламентарните избори в Молдова“, продължи президентът. „Мисля, че реално от това нищо няма да излезе, всички го разбират. Тези, които започнаха този разговор, много добре разбират, че става дума просто за политически шум, вътрешнополитически и външнополитически, но от това няма да има конкретни резултати“.\r\nПарламентарните избори в Молдова ще се проведат през есента на 2018 година.Агенция „Фокус“ припомня:\r\nРуските миротворци са въведени в зоната на бойните действия на 29 юли 1992 година в съответствие със Споразумението за мирното разрешаване на въоръжения конфликт в Приднестровския регион на Република Молдова, подписан на 21 юли 1992 година от президентите на Русия и Молдова в присъствието на лидера на Приднестровието. В момента те поддържат мира в разделителната зона за сигурност по поречието на Днестър заедно със „сини каски“ от Молдова, Приднестрвието и група военни наблюдатели от Украйна.\r\nПревод и редакция:", "date": "2018.05.27", "title": "Президентът на Молдова: Исканията за извеждане на руските миротворци от Приднестровието няма да доведат до резултати"}
{"url": "http://www.focus-news.net/news/2018/05/27/2526759/skopie-info-ako-iskate-da-posetite-tsarkva-v-makedoniya-tryabva-zadalzhitelno-da-si-kupite-bilet.html", "text": "Ако искате да посетите църква в Македония, трябва задължително да си купите билет, предава скопското електронно издание „Скопие инфо“. Изданието публикува оплакванията на редица местни и чужди туристи, които за да влязат в скопските, охридските или битолските църкви, се е наложило да платят. Медията публикува билет, на който е написано името на църквата и цена за вход. При случаят с църквата „Свети Андрей“ на езерото Матка, до Скопие, цената е 60 денара, което означава 1 евро. „Скопие инфо“ пише, че в македонските социални мрежи кипи истински бунт, като включително и хора, които традиционно уважават християнството и са вярващи, негодуват, че Македонската православна църква си е позволила такса вход. „Скопие инфо“ съобщава, че случаят със „Св. Андрей“ в Скопие не е единичен и дава пример, че вече в по-голямата част църквите в Охрид се плаща вход. Като за чужди туристи цената на билета е два пъти по-голяма отколкото за местните. По този начин, ако за македонските туристи е 30 денара, то за чужденците ще трябва да платят 1 евро дори и ако искат да запалят свещ. \r\nТемата е засегната и в порталите „Скопие 24“ „24 инфо“, „Плюс инфо“ и МКД, предава рубриката „Балкански туристически часовник“ на Радио „Фокус“. Скопската медия цитира и мнения, в които възмутени вярващи казват, че е напълно приемливо да се продават билети по културни и природни забележителности, но е неразбираемо когато трябва да се плаща вход за църква, където хората идват по свое желание, за да потърсят утеха. Вярващите в Македония и туристите смятат, че по този начин вместо да привличат хората, се прави всичко възможно хората да се отдалечат от тях.", "date": "2018.05.27", "title": "„Скопие инфо“: Ако искате да посетите църква в Македония, трябва задължително да си купите билет"}
{"url": "http://www.focus-news.net/news/2018/05/27/2526747/vidin-56-e-izbiratelnata-aktivnost-na-vtoriya-tur-na-kmetskite-izbori-v-obshtina-makresh.html", "text": "56% е избирателната активност на втория тур на кметските избори в община Макреш към момента. Това съобщиха за Агенция \"Фокус\" от ОИК-Макреш. До момента правото си на глас са упражнили 698 избиратели от 1230 избиратели в общината. Разкрити са седем стационарни изборни секции и една подвижна. Изборният ден до момента протича нормално и без сигнали за нарушения на изборния процес.\r\nМитко Антов от БСП и издигнатият от инициативен комитет Веселин Велков мерят сили на балотажа за кметския пост в общината. На първия тур миналата неделя се явиха четиримата кандидати за кмет, но нито един от тях не успя да събере повече от 50% от гласовете на избирателите. Тогава за Митко Антов гласуваха 340 избиратели или 38.68% от имащите право на глас, а за Веселин Велков - 227 гласа или 25,82%. Кандидатът на ГЕРБ Николай Ненчев остана трети със 179 гласа и 20.36%, а четвърти бе Цветомир Николов, независим кандидат, издигнат от Инициативен комитет, със 129 гласа и 14,69%. Жителите на община Макреш гласуват за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли.", "date": "2018.05.27", "title": "Видин: 56% е избирателната активност на втория тур на кметските избори в община Макреш"}
{"url": "http://www.focus-news.net/news/2018/05/27/2526760/varna-rzi-otchete-otklonenie-v-mikrobiologichnite-pokazateli-na-vodata-v-s-gradinarovo-i-s-goren-chiflik-lokalno-zamarsena-e-i-vodoprovodnata-sistema-v-aksakovo-i-izvorsko.html", "text": "Отклонения по показател „нитрати” и нестандартни проби по микробиологични показатели на водата са установени при Миркова чешма в село Градинарово и Лековитата чешма в село Горен чифлик. Това сочи мониторингът на Регионалната здравна инспекция във Варна по отношение на качеството на питейната вода, подавана на населението във Варненска област за периода от 1 до 15 май. При изследвани проби при консуматорите от местни водоизточници по химични показатели при Миркова чешма в село Градинарово са установени 109 мг/л нитрати при норма 50 мг/л. При изследвани проби при консуматорите от местни водоизточници по микробиологични показатели при Лековитата чешма в село Горен чифлик са установени отклонения по показатели колиформи, ешерихия коли и ентерококи. Заради трайните отклонения по показател „нитрати” и нестандартните проби по микробиологични показатели на водата от местните обществени чешми Регионалната здравна инспекция във Варна е издала 2 предписания на кметовете на съответните общини за поставяне на трайна маркировка, че водата е негодна за пиене и приготвяне на храна.\r\nПри постоянния мониторинг е установено и локално замърсяване във водопроводната система в Аксаково и Изворско, което е свързано с отклонение по показателите колиформи и микробно число в съответните зони за водоснабдяване. Във връзка със значими колебания на микробиологичните показатели по постоянния мониторинг на питейната вода от централно водоснабдени населени места Регионалната здравна инспекция във Варна е издала 3 броя предписания до ръководителя на ЕТР при „ВиК-Варна” ООД за проучване на причините и за провеждане на учестен мониторинг.\r\nПрез отчетния период проверки са извършени в 9 населени места, като изследваните проби при консуматорите от централно водоснабдени населени места по химични показатели на постоянен мониторинг са 12. Всички те отговарят на Наредба № 9 за качеството на водата, предназначена за питейно-битови цели.\r\nПри анализа на острата заразна заболеваемост не са установени чревни заболявания, предавани по воден път.", "date": "2018.05.27", "title": "Варна: РЗИ отчете отклонение в микробиологичните показатели на водата в с. Градинарово и с. Горен чифлик, локално замърсена е и водопроводната система в Аксаково и Изворско"}
{"url": "http://www.focus-news.net/news/2018/05/27/2526763/blagoevgrad-obshtina-bansko-e-podgotvila-bogata-praznichna-programa-po-povod-mezhdunarodniya-den-na-deteto-1-yuni.html", "text": "Община Банско е подготвила богата празнична програма по повод Международния ден на детето - 1 юни. Това съобщиха за Радио „Фокус“ - Пирин от Общината. Началото ще бъде поставено в 10.00 часа с конкурс „Малки големи таланти“ и „Мини мис и мини мистър“. Събитието ще се проведе на площад „Никола Вапцаров”. По същото време ще се проведе и риболовен турнир „Детето риболовец без дрога“ на язовир „Белизмата“. От 15.30 часа ще започнат безплатни кинопрожекции на филми в Посетителски информационен център. Празненствата ще продължат и на 2 юни с детско състезание по планинско колоездене в Национален Парк „Пирин“, местността „Ролбан“.", "date": "2018.05.27", "title": "Благоевград: Община Банско е подготвила богата празнична програма по повод Международния ден на детето - 1 юни"}
{"url": "http://www.focus-news.net/news/2018/05/27/2526761/pazardzhik-yagodi-i-chereshi-sa-nay-tarsenite-sezonni-plodove-na-kooperativniya-pazar-v-grada.html", "text": "Ягоди и череши са най-търсените сезонни плодове на Кооперативния пазар в Пазарджик, показа репортерска проверка на Радио „Фокус“ – Пазарджик. Цената на ягодите към момента е от 1.50 лв. за килограм за по-дребните плодове до 3.50 лв./кг за по-едрите, предимно внос от Гърция. Черешите се продават за 2.00 лв. до 4.50 лв. за килограм. Прасковите и кайсиите вече се предлагат по 4.50 лв./кг. До 3.20 лв./кг се продават бананите, а лимоните са на цени от 2.50 лв. до 3.50 лв./кг. Ябълките са на цени между 1.50 лв. и 4.00 лв./кг. Гроздето се предлага по 10.00 лв./кг, а дините – по 2.00 лв./кг. \r\nОт 1.80 до 3.00 лева струват доматите на кооперативния пазар. През последните дни се забелязва известен спад на цените на най-търсените зеленчуци, но розовите домати остават на цена от около 4.00 лв. за килограм. Килограм краставици се предлага от 1.50 лв. до 3.00 лв. за килограм, според качеството и големината на зеленчука. Марулите в момента вървят по 1.80 лв. – 2 лв. за брой. Различните видове чушки струват от 1.80 лв. до над 4.00 лв. за килограм. \r\nАлбена ЖИЛЕКОВА", "date": "2018.05.27", "title": "Пазарджик: Ягоди и череши са най-търсените сезонни плодове на Кооперативния пазар в града"}
{"url": "http://www.focus-news.net/news/2018/05/27/2526757/vratsa-oik-byala-slatina-sastavi-aktove-na-chlenovete-na-podvizhnata-izbiratelna-komisiya-za-narusheniya-po-vreme-na-vtoriya-tur-na-kmetskite-izbori-v-s-galiche.html", "text": "ОИК-Бяла Слатина състави актове на членовете на подвижната избирателна комисия за нарушения по време на втория тур на кметските избори в с. Галиче. Това става ясно от публикуваните решения на сайта на ОИК-Бяла Слатина. В ОИК Бяла Слатина е постъпила жалба от представител на политическа партия Българска социалистическа партия. В жалбата се посочва, че подвижната секционна избирателна комисия извършва нарушение на изборния процес, което се състои в следното:\r\nПри гласуване на един от избирателите, вписани в избирателния списък е допуснато да се пусне бюлетина, само с един поставен печат;\r\nНаправен е опит да се извади бюлетина от урната; ПСИК е допуснала бюлетина да бъде предоставена на един от избирателите чрез трето лице, роднина на гласоподавателя.\r\nРаботна група от трима членове на ОИК-Бяла Слатина е направила проверка на място, която е установила, че в един от домовете, където са били записани двама човека от домакинството да гласуват с подвижна избирателна кутия, са подадени две бюлетини на един от двамата гласоподаватели, като едната е била за него, а другата за другото лице. Работната група от членовете на ОИК Бяла Слатина са дали указания на членовете на комисията да спазват правилата на изборния процес, а впоследствие председателят на Общинската избирателна комисия е съставил актове  за нарушения на членовете на подвижната избирателна комисия.\r\nС други свои решения ОИК-Бяла Слатина отхвърля като неоснователни три жалби на представители на същата партия за премахване на поставени в близост до избирателните секцииагитационни материали, извозване на хора от съседни на с. Галиче населени места, за да гласуват в изборите за кмет и недопускане на представител на партия до дома на един от гласоподавателите, вписани да гласуват с подвижна избирателна кутия.", "date": "2018.05.27", "title": "Враца: ОИК-Бяла Слатина състави актове на членовете на подвижната избирателна комисия за нарушения по време на втория тур на кметските избори в с. Галиче"}
{"url": "http://www.focus-news.net/news/2018/05/27/2526764/sofiya-politseyski-patrul-s-registratsiya-3597-e-razpolozhen-na-patya-samokov-sofiya-sled-selo-kovachevtsi.html", "text": "Полицейски патрул със софийска регистрация 3597 е разположен на пътя Самоков - София след село Ковачевци, предаде репортер на Агенция „Фокус“.", "date": "2018.05.27", "title": "София: Полицейски патрул с регистрация 3597 е разположен на пътя Самоков - София след село Ковачевци"}
{"url": "http://www.focus-news.net/news/2018/05/27/2526755/standard-makedoniya-kiryakos-mitsotakis-zayavi-che-mozhe-da-zhivee-oshte-2-3-godini-i-s-nereshen-vapros-za-imeto.html", "text": "Председателят на основната гръцка опозиционна партия „Нова демокрация“ Кирякос Мицотакис заяви, че ако получи политическата отговорност, спорът с името ще бъде решен, когато прецени, че това решение ще служи на националните интереси, предава македонското издание  „Стандард“.\r\n„ Двадесет години живеем с този проблем, с този нерешен проблем, ще можем да живеем с него още 2-3 години. Ако аз имам политическа отговорност, проблемът ще се реши, когато преценя, че това решение ще служи на националните интереси“, заяви Мицотакис и добави, че неговата партия никога не е казала, че не иска решение, но е необходимо то да бъде в съответствие с гръцките условия.\r\nЛидерът на Нова демокрация  обясни, че националната рамка за решение, което поставя той , не се фокусира само върху въпроса с името, а като необходимо условие определя „конституционните промени и елиминиране на иредентизма, за да може има пълна пакетна сделка „ Мицотакис обясни, че само ако има конкретна информация за евентуално предложение, съгласието ще се коментира публично. Виктор Турмаков", "date": "2018.05.27", "title": "„Стандард“ (Македония): Кирякос Мицотакис заяви, че може да живее още 2-3 години и с нерешен въпрос за името"}
{"url": "http://www.focus-news.net/news/2018/05/27/2526765/bloomberg-katar-zabrani-vnosa-na-stoki-ot-sauditska-arabiya-oae-egipet-i-bahreyn.html", "text": "Близо година, след като Саудитска Арабия, Обединените арабски емирства, Бахрейн и Египет прекъснаха дипломатическите си отношения с Катар, Доха реши да спре да консумира стоки, произведени от тези страни, предава американската агенция Bloomberg.\r\nМинистерството на икономиката на Катар нареди на всички магазини в страната да престанат да продават продукти, произведени в тези четири страни, гласи циркулярно писмо, разпространено в Събота. Търговските обекти ще бъдат обикаляни от инспектори, които трябва да потвърдят, че те изпълняват поръченията на правителството.\r\nГоворител на ведомството не е пожелал да направи коментар по случая, когато е бил потърсен от Bloomberg.\r\nАмериканската агенция припомня, че Саудитска Арабия, ОАЕ, Бахрейн и Египет прекъснаха икономическите и дипломатическите си отношения с Катар на 5 юни м.г., като се позоваха на това, че Доха финансира терористични организации и има близки отношения с Иран – нещо, което Катар отрича. Това принуди богатото на природен газ да пренасочи търговските си маршрути през Кувейт и Оман и да закупува стоки от Иран и Турция.\r\nСпоред данните на Международния валутен фонд, Катар, една от страните с най-голям валутен резерв в света, е преминал лесно първоначалния шок от наложеното му ембарго. Икономиката е нараснала повече, отколкото тази на съседните му страни и се очаква да се представи още по-добре тази година.\r\nBloomberg обяснява, че Доха, след като положи големи усилия за установяване на солидни връзки в Западните столици и изхарчи милиарди за покупка на оръжия, сега планира да пренастрои икономиката си така, че тя да привлича чуждестранни инвестиции и цели да създаде финансов хъб за компании от Иран, Турция и Пакистан.\r\nПревод и редакция:", "date": "2018.05.27", "title": "Bloomberg: Катар забрани вноса на стоки от Саудитска Арабия, ОАЕ, Египет и Бахрейн"}
{"url": "http://www.focus-news.net/news/2018/05/27/2526766/priklyuchi-proletnata-kampaniya-za-bezvazmezdno-kravodaryavane-na-ntsth.html", "text": "Националният център по трансфузионна хематология избра един от големите християнски празници, считан за рождения ден на Църквата – Петдесетница, за финал на Пролетната си кампания за безвъзмездно кръводаряване. Това съобщиха от пресцентъра на НЦТХ. Кампанията стартира на Цветница под надслов „Запалете свещичка, дарете кръв, дарете живот сега!” в партньорство с БЧК и с подкрепата на Българската православна църква.\r\nМного от дарителите, взели участие в днешната акция, която се проведе в столичния храм „Рождество Христово”, избраха да се включат в подобна инициатива за първи път. Един от тях е отец Петър Кудузки, който счита, че всеки може да дари кръв за свой близък, но истинското благородство и смисълът на безвъзмездното кръводаряване е да го направиш без да знаеш на кого помагаш и чий живот спасяваш.\r\n„Доброволното кръводаряване е най-добрата превенция срещу „търговците на кръв”. Ако всеки от нас го прави веднъж годишно, тази порочна практика няма да съществува”. Това каза Велина Тонева, която заради рядката си кръвна група е избрала да дарява кръв веднъж на няколко месеца.\r\nЕкипът на НЦТХ, който днес за първи път посети храм „Рождество Христово” в столичния квартал „Младост” 3 и неговите служители, си пожелаха успех в новото партньорство. Надяваме се подобни акции да се превърнат в добра и дългогодишна традиция, чрез която не само да се помага на нуждаещите се пациенти, но и да се формира дарителска култура в младото поколение.", "date": "2018.05.27", "title": "Приключи пролетната кампания за безвъзмездно кръводаряване на НЦТХ"}
{"url": "http://www.focus-news.net/news/2018/05/27/2526768/am-hemus-zadrastvane-se-e-obrazuvalo-sled-tunel-topli-dol-v-posoka-sofiya.html", "text": "Задръстване се е образувало след тунел „Топли дол“ в посока София, съобщи читател на Агенция „Фокус“. Движението в района на 39 км от автомагистралата се извършва изключително бавно.", "date": "2018.05.27", "title": "АМ „Хемус“: Задръстване се е образувало след тунел „Топли дол“ в посока София"}
{"url": "http://www.focus-news.net/news/2018/05/27/2526767/umbal-sv-anna-sofiya-pochina-19-godishnoto-momche-ot-katastrofata-na-avtomagistrala-trakiya.html", "text": "Почина 19-годишното момче от катастрофата на автомагистрала \"Тракия\", станала на 24 май. Това съобщиха от пресцентъра на болничното заведение. \"За съжаление, въпреки усилията на лекарите, 19-годишният Ф.Б. е починал. Припомняме, че той пострада много тежко при катастрофа на АМ \"Тракия\" и беше хоспитализиран в УМБАЛ \"Св. Анна\" - София в много тежко състояние\", пишат още от болничното заведение.", "date": "2018.05.27", "title": "УМБАЛ \"Св. Анна\"-София: Почина 19-годишното момче от катастрофата на автомагистрала \"Тракия\""}
{"url": "http://www.focus-news.net/news/2018/05/27/2526769/pazardzhik-pri-proverka-na-firma-za-prerabotka-na-darvesina-v-batak-sa-ustanoveni-chetiri-litsa-raboteshti-bez-trudovi-dogovori-ednoto-ot-tyah-nepalnoletno.html", "text": "Поредната проверка на фирми за добив и преработка на дървесина в областта извърши съвместен екип воден от служители на сектор „Противодействие на икономическата престъпност”, съобщиха от ОДМВР - Пазарджик. В полицейската акция са включени и представители на НАП, Регионалната дирекция по горите и Областна дирекция „Инспекция по труда” в областния град. Съвместният екип извършил щателна проверка на цех за обработка на дървесина и прилежащ към него склад в Батак, собственост на частна фирма с управител 35-годишен мъж. Било установено, че има несъответствие между наличните количества дървесина по дневник и реално намиращата се на склад, изразяващо се в разлика от почти 200 куб. метра. Трудовите инспектори констатирали наличие на четири лица, работещи без трудови договори, като едното от тях е непълнолетно. Предстои извършването на щателна данъчна ревизия за дейността на фирмата от данъчните органи. По случая е образувано досъдебно производство по чл.255 ал.1 от Наказателния кодекс. За установените нарушения са съставени актове и е образувана преписка, която ще бъде докладвана на Районната прокуратура в Пещера.", "date": "2018.05.27", "title": "Пазарджик: При проверка на фирма за преработка на дървесина в Батак са установени четири лица, работещи без трудови договори, едното от тях непълнолетно"}
{"url": "http://www.focus-news.net/news/2018/05/27/2526771/gabrovo-v-natsionalniya-muzey-na-obrazovanieto-se-provezhda-daritelska-kampaniya-za-nabirane-na-predmeti-ot-nachaloto-na-veka-do-dnes.html", "text": "Дарителска кампания тече в Националния музей на образованието. Инициативата „От училищната чанта до ученическата униформа“ ще продължи до края на годината. В рамките ѝ културните дейци събират материали, училищни уреди, предмети от началото на века до наши дни. Това съобщи за Радио „Фокус“ – Велико Търново Бояна Пенчева, отговаряща за връзки с обществеността в музея. Тя уточни, че всички предмети ще бъдат подредени в специална изложба в края на годината, а най-старият и атрактивен – ще бъде награден. Националният музей на образованието пази над 180 хиляди движими културни ценности. „Сред тях е оригиналът на буквара на Бусилин от 1844 година, в който за пръв път се появява рисунка с лика на светите братя Кирил и Методий. Друго много ценно нещо, което притежаваме, е личната библиотека на Васил Априлов - благодетелят на училището, в което се намира нашият музей. Това е първата гимназия – Априловската. Тази библиотека съдържа 243 книги, много от които са билбиографска рядкост“, добави Бояна Пенчева. Тя уточни, че има още много интересни предмети в Музея. Всички те могат да бъдат разгледани от 08.00 до 18.00 часа в дните от понеделник до събота, а в неделя – след предварителна заявка.\r\nЛуиза ТРАНЧЕВА", "date": "2018.05.27", "title": "Габрово: В Националния музей на образованието се провежда дарителска кампания за набиране на предмети от началото на века до днес"}
{"url": "http://www.focus-news.net/news/2018/05/27/2526770/tass-direktnata-liniya-s-vladimir-putin-shte-se-provede-na-7-yuni-ot-1200-chasa-balgarsko-vreme.html", "text": "Президентът на Русия Владимир Путин ще проведе „Директната линия“ на 7 юни от 12:00 часа българско време, съобщи пресслужбата на Кремъл, предава ТАСС.\r\nЗа Путин това ще бъде първата „Директна линия“ по време на новия шестгодишен мандат на най-висшия държавен пост и 16-а от 2001 година насам. Той е отговарял на въпросите на жителите на Русия и чужденци 11 пъти в качеството на президент и четири – като министър-председател.\r\nВъпроси се приемат от 08:00 часа на 27 май до завършването на програмата на 7 юни. Най-интересните и актуалните от тях ще бъдат зададени на руския президент в хода на директното предаване, което ще се излъчва по редица местни телевизии.\r\nМожете да зададете въпроса си чрез сайта moskva-putinu.ru. Там е достъпна и подробна информация за предстоящата „Директна линия“ и начините за връзка с Единния център за обработка на съобщенията и архив за предишните издания на програмата.\r\nТАСС припомня, че „Директната линия с Владимир Путин“ е телевизионна програма, по време на която държавния глава отговаря в предаване на живо на въпросите на обикновени граждани от Русия и други страни. За първи път този формат на общуване е организиран на 24 декември 2001 година. Оттогава тези сеанси се провеждат ежегодно, с изключение на 2004 и 2012 година.\r\nДмитрий Песков, говорителят на Кремъл, нееднократно е уверявал, че не съществува регламент на „Директната линия“, тъй като самият Путин решава колко ще продължи разговора по време на директното предаване. През 2001-а година до руския държавен глава са адресирани 400 хиляди въпроса, а след това броят им се увеличава постоянно, като в момента те достигат до няколко милиона. Рекордът на предаването е регистриран през 2013 година, когато Путин отговаря на въпроси 4 часа и 48 минути. През 2017 разговорът продължава 3 часа и 56 минути.\r\nПревод и редакция:", "date": "2018.05.27", "title": "ТАСС: „Директната линия“ с Владимир Путин ще се проведе на 7 юни от 12:00 часа българско време"}
{"url": "http://www.focus-news.net/news/2018/05/27/2526772/deyan-yanchev-obshtinski-kulturen-institut-byala-vtoriyat-proekt-za-konservatsiya-i-restavratsiya-na-antichnata-krepost-na-nos-sv-atanas-e-na-etap-proektirane.html", "text": "Вторият проект за консервация и реставрация на античната крепост на нос Св. Атанас край Бяла е на етап проектиране. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. Той припомни, че Община Бяла и Общинският културен институт в града подготвят отново проект за консервация и реставрация на античната крепост на нос Св. Атанас край Бяла. През 2013 година завърши първият етап на консервация и реставрация на античната крепост на нос Св. Атанас край Бяла. Ще се кандидатства за финансиране по програма „Региони в растеж“, добави Деян Янчев. „По тази програма можем да кандидатстваме за реставрация и консервация на такива обекти. Очакваме да продължим с дейностите по реставрация и консервация на археологическия обект на нос Свети Атанас“, заяви Деян Янчев.\r\nМарияна ВАЛЕНТИНОВА", "date": "2018.05.27", "title": "Деян Янчев, Общински културен институт – Бяла: Вторият проект за консервация и реставрация на античната крепост на нос Св. Атанас е на етап проектиране"}
{"url": "http://www.focus-news.net/news/2018/05/27/2526762/protothema-organizirat-se-novi-protesti-za-imeto-na-makedoniya-v-gartsiya.html", "text": "В Атина и Солун се организират нови протести във връзка с последните развития по преговорите за името на Македония. Съгласно комюнике, изпратено до пресата, членовете на организационния комитет, образуван от координаторите на двете големи демонстрации „Македония значи Гърция“ в Атина и Солун, вече е провел серия от разговори с представители на местните власти и ги е помолил да дадат практическата си подкрепа за борбата на гръцкия народ срещу „продажбата на името Македония от правителството“, пише електронното издание на гръцкия вестник Protothema.\r\nВ рамките на следващите няколко дни, комитетът, в сътрудничество с пан-македонските съюзи, ще анонсира паралелни митинги в градовете из цяла Гърция. Протестите в посочените градове ще се проведат на 6 юни от 19:30 часа. Както се посочва в съобщението до пресата, „чрез тези демонстрации, комитетът иска да припомни на политиците в страната, че гръцкия народ вече е взел решение по отношение на името Македония и иска то да бъде уважавано“.\r\nКомитетът отново предупреждава гръцкото правителство, че „решение, в което фигурира терминът „Македония“ не може да бъде прието от гръцката страна“.\r\nПревод и редакция:", "date": "2018.05.27", "title": "Protothema: Организират се нови протести за името на Македония в Гърция"}
{"url": "http://www.focus-news.net/news/2018/05/27/2526774/dobrich-ustanoveno-e-ognishte-na-influentsa-v-selo-stefanovo.html", "text": "Установено е огнище на инфлуенца в село Стефаново, съобщиха от Областна администрация – Добрич. В петък вечерта е потвърден случай на инфлуенца в животновъден обект в село Стефаново. Веднага са предприети мерки от служители на Областната дирекция по безопасност на храните (ОДБХ) в Добрич за ликвидиране на огнището на болестта. За случая е уведомен областният управител Красимир Кирилов, който ще свика заседание на епизоотичната комисия. Определени са двете санитарни зони - 3- и 10-километрова, с цел недопускане разпространение на заболяването. Служители на полицията контролират достъпа до обекта.", "date": "2018.05.27", "title": "Добрич: Установено е огнище на инфлуенца в село Стефаново"}
{"url": "http://www.focus-news.net/news/2018/05/27/2526773/pazardzhik-v-panagyurishte-se-provezhda-zaklyuchitelniyat-etap-ot-svetovno-parvenstvo-po-foyerverki.html", "text": "В града продължава Световно първенство по фойерверки за купата на град Панагюрище. Това съобщи за Радио „Фокус“ – Пазарджик Радка Костуркова от Общината. Тя обясни, че то се провежда за шеста поредна година. „Концертната програма в третия ден на Световното първенство по фойерверки за купата на град Панагюрище, България‘2018 ще започне с младия талант от Панагюрище ДЕЙВИД БЕЛИШКИ, а след него певицата ХРИСТИАНА ЛОИЗУ и българската музикална група „DEEP ZONE PROJECT”. Подгряващата заря на „Огнена хризантема“ ЕООД ще започне в 21.45 часа, а след нея ще се насладим на свободното фойерверк шоу и състезателното пиро-музикално шоу на отбора на Украйна. Третата вечер на Световното първенство по фойерверки за купата на град Панагюрище, България‘ 2018 ще продължи с официалното награждаване на победителя и концерт на рок група „VOICE AND FINGERS“.\r\nАлбена ЖИЛЕКОВА", "date": "2018.05.27", "title": "Пазарджик: В Панагюрище се провежда заключителният етап от Световно първенство по фойерверки"}
{"url": "http://www.focus-news.net/news/2018/05/27/2526775/pres-24-hilyadi-makedontsi-posetiha-gartsiya-prez-seriyata-pochivni-dni-okolo-24-may.html", "text": "Дългият уикенд, обявен в Македония по повод 24 май – празник на писмеността и културата, доведе до небивал брой македонски граждани, които заминаха за Гърция за почивка. Електронно издание “Pres 24” съобщава, че Гърция е препълнена от македонци, като на ГКПП „Богородица“ се чака от 1 до 2 часа за влизане на територията на Гърция. По данни на македонската агенция МИА над 8 000 автомобила са заминали за Гърция като началникът на граничния пункт Миле Тошев съобщава, че само за последните няколко часа на 24 май са преминали над 45 000 души, предава рубриката „Балкански туристически часовник“ на Радио „Фокус“. Агенцията цитира думите му, според които екипите на митница и полиция работят с пълен капацитет, за да задоволят необходимостта на туристите от бързо преминаване,  извършващо се по шест ленти за движение – пет за пътнически и една за тежкотоварен транспорт. В различните периоди на 24 май преминаването е отнемало 20-30 минути до 3 часа. Като само за първите часове на 24 май на територията на Гърция са преминали 12 200, от които 8 500 са македонски, а останалите са от Сърбия.", "date": "2018.05.27", "title": "\"Pres 24\": Хиляди македонци посетиха Гърция през серията почивни дни около 24 май"}
{"url": "http://www.focus-news.net/news/2018/05/27/2526777/kathimerini-nova-demokratsiya-shte-se-stremi-kam-shiroka-koalitsiya-ako-specheli-izborite-zayavi-liderat-na-partiyata-kiriakos-mitsotakis.html", "text": "Основната опозиционна партия в Гърция Нова Демокрация ще се стреми към широко сътрудничество с другите партии ако спечели следващите парламентарни избори в страната, дори и да получи мнозинство в народното събрание, заяви лидерът на фракцията Кириакос Мицотакис в интервю пред местната телевизия Skai, предава електронното издание на гръцкия вестник Kathimerini.\r\nНо той изключи от плановете си действащата управляваща коалиция в Гърция на СИРИЗА (Съюза на радикалното ляво) и Независимите гърци (АНЕЛ) на Панос Каменос.\r\n„СИРИЗА не е част от тези сили. АНЕЛ са в същата категория като СИРИЗА. Дилемата не стои между лявото и дясното, а между прогреса и популизма“, обясни политикът.\r\nПопитан за анархистката групировка „Рубикон“, Мицотакис заяви, че те нанасят големи щети на Гърция.\r\nВ сряда, припомня Kathimerini, анархистите предупредиха лидера на Нова Демокрация, че имат намерение да превърнат в своя мишена, след като той си позволи да ги критикува за вандалското нападение над сградата на висшия гръцки административен съд посред бял ден в Атина.\r\n„Не бях уплашен, това не ме притесни“, категоричен е Мицотакис. „Проблемът с „Рубикон“ е по-широк. Това е проблем с толерантността спрямо групировка, която толерира – да не кажем подбужда – насилие“, добави той.\r\nСпоред думите на гръцкия политик, насилието трябва да бъде осъдено, „независимо дали идва от дясно, или ляво“ и припомни нападението над кмета на Солун Янис Бутарис.\r\nВъпреки това, Мицотакис разкритикува работата на солунския градоначалник, като заяви, че „той не е успешен като кмет“, защото за доброто или лошото управление се съди по качеството на всекидневния живот.\r\nЩо се отнася до продължаващите преговори между Гърция и Македония за разрешаване на десетилетния спор за името, лидерът на Нова Демокрация сподели, че гръцкият премиер Алексис Ципрас му е казал, че в момента се обсъжда името „Република Илинденска Македония“.\r\n„Това е възможно най-лошото име. Това е „ерга омнес“ на иредентизма“, отсече Мицотакис.\r\n„Още от самото начало ние поставихме национална рамка за всеобхватно пакетно решение с промяна на Конституцията и пълно елиминира на иредентизма. Ревизия на Конституцията е жизнено важна. Ще мога да представя възгледите си, когато видя конкретното предложение“, добави гръцкият политик.\r\nПревод и редакция:", "date": "2018.05.27", "title": "Kathimerini: Нова Демокрация ще се стреми към широка коалиция ако спечели изборите, заяви лидерът на партията Кириакос Мицотакис"}
{"url": "http://www.focus-news.net/news/2018/05/27/2526776/blagoevgrad-za-shesta-poredna-godina-v-grada-shte-se-provede-uchilishtna-panorama.html", "text": "За шеста поредна година в Благоевград ще се проведе „Училищна панорама”. Това казаха за Радио „Фокус“ - Пирин от Център за личностно и творческо развитие на децата на Благоевград. Началото ще бъде поставено в 11.00 часа на 28 май на площад „Македония“, където ще бъдат презентирани всички училища, езикови школи и занимални. „Участие в тазгодишното издание на „Училищна панорама“ ще вземат Природо-математическа гимназия „Акад. Сергей  П. Корольов”, Професионална гимназия по туризъм и лека промишленост „Гоце Делчев“, Център за личностно и творческо развитие на децата на Благоевград, Професионална гимназия по икономика „Иван Илиев“, НХГ гимназия „Св. св. Кирил и Методий”, Благоевградска професионална гимназия „Ичко Бойчев”, Професионална гимназия по строителство, архитектура и геодезия „Васил Левски”, II ОУ „Димитър Благоев”, Средно училище с изучаване на чужди езици „Св. Климент Охридски”, III ОУ „Димитър Талев”, V СУ „Георги Измирлиев”, XI СУ „Христо Ботев”, Занималня „Еврика”, VII СУ „Кузман Шапкарев” и Езиков център „LinguaMundi“, каза още от Център за личностно и творческо развитие на децата на Благоевград. Инициативата се организира съвместно от Община Благоевград и Център за личностно и творческо развитие на децата на Благоевград – Център за кариерно ориентиране и се превърна в традиция за града. „Основната цел е гражданите и гостите на града да се запознаят с възможностите, които се предлагат на образователния пазар. Това ще помогне на всеки заинтересован информирано и мотивирано да направи своя избор, а отговорността на педагозите да бъде споделена от родители, държавни институции, извънучилищни организации, кариерни консултанти. Всички присъстващи ще могат да се включат и в томбола с награди“, посочиха от културната институция.\r\nЛора КАЛЧЕВА", "date": "2018.05.27", "title": "Благоевград: За шеста поредна година в града ще се проведе „Училищна панорама”"}
{"url": "http://www.focus-news.net/news/2018/05/27/2526778/radio-b92-ne-patuvayte-do-plazha-maya-na-ostrov-puket-zalivat-se-zatvarya-za-4-mesetsa-zaradi-koralovite-rifove.html", "text": "Белградското радио „Б92“ предупреждава сръбските туристи, решили да почиват на остров Пукет в района на плажа Мая,  да не пътуват тъй като за 4 месеца от месец май заливът се затваря за туристи. Причината е да се даде възможност на кораловите рифове да се възстановят от щетите, които им нанася повишаването на температурата на водата и огромния брой туристи, посещаващи го. Редакцията съобщава, че повече от 5000 туристи, предимно от Хърватия и Сърбия, посещават всеки ден този плаж и нарушават биоклимата на рифовите заграждания, предава рубриката „Балкански туристически часовник“. Хърватският вестник „Пословни дневник“ съобщава, че учените които са притеснени за съдбата на коралите влизат в конфликт с туристическата индустрия, която дава 12% от БВП на острова.", "date": "2018.05.27", "title": "Радио „Б92“: Не пътувайте до плажа Мая на остров Пукет, заливът се затваря за 4 месеца заради кораловите рифове"}
{"url": "http://www.focus-news.net/news/2018/05/27/2526779/burgas-prodalzhavat-remontnite-deynosti-po-patya-pomorie-aheloy.html", "text": "Продължават ремонтните дейности по пътя Поморие - Ахелой. Това каза за Радио „Фокус“ – Бургас дежурният в Областно пътно управление. Отсечката е затворена за движение, като се използват алтернативните маршрути през Каблешково и Каменар. Със съобразена скорост и повишено внимание трябва да се движат шофьорите по някои второкласни и третокласни участъци поради извършването на кърпежи. Работни екипи има в отсечките Бургас - Карнобат, Черноград – Айтос, Бургас - Синеморец, Крайморие - Росенец, Средец - Айтос, Калово - Зеберново, Визица — Петрова нива, Кръстина - Камено, както и в отсечката кв. „Горно Езерово“ - село Братово. С нормална интензивност се извършва движението на моторни превозни средства в Бургас. Не е натоварен и трафикът на входно-изходните пътни артерии.\r\nВеселина НИКОЛОВА", "date": "2018.05.27", "title": "Бургас: Продължават ремонтните дейности по пътя Поморие - Ахелой"}
{"url": "http://www.focus-news.net/news/2018/05/27/2526780/zamestnik-ministar-krumova-shte-uchastva-v-konferentsiya-ustoychivi-gradove-novi-vazmozhnosti-i-predizvikatelstva-pred-obshtinite.html", "text": "На 28 май, от 10.00 часа заместник-министърът на регионалното развитие и благоустройството Малина Крумова ще участва в откриването на международната конференция „Устойчиви градове – нови възможности и предизвикателства пред общините“. Това съобщиха от пресцентъра на МРРБ. По-късно, от 16:00 часа, в панела „Промените в климата и необходимостта от подобряване на енергийната ефективност на жилищата“ Крумова ще представи напредъка по изпълнението на Националната програма за енергийна ефективност на многофамилни жилищни сгради.\r\nСъбитието е организирано от „Хабитат България“ като част от проект “Build Solid Ground” и ще се проведе в град София от 28 до 29 май в конферентна зала „Мусала“ на хотел „Хилтън“.", "date": "2018.05.27", "title": "Заместник-министър Крумова ще участва в  конференция „Устойчиви градове – нови възможности и предизвикателства пред общините“"}
{"url": "http://www.focus-news.net/news/2018/05/27/2526781/varna-posevite-v-oblastta-sa-dobre-razviti-i-izravneni.html", "text": "630 384 дка са площите с пшеница във Варненска област. Това съобщиха за Радио „Фокус“ – Варна от Областна дирекция „Земеделие” във Варна. Засетите площи с ечемик в областта са 48 245 дка. От дирекцията допълниха, че през последната седмица е проведено стопроцентното обследване на есенниците за установяване на състоянието им и евентуални прогнозни добиви за областта. Към момента посевите в региона са добре развити и изравнени, проведени са агротехнически мероприятия – торене, борба срещу неприятели и подхранване с минерални торове. 95.3% от площите с пшеница и 95.5% от площите с ечемик в областта са подхранени с минерални торове. С хербициди са обработени 579 152 дка пшеница и 44 643 дка ечемик.\r\nМарияна ВАЛЕНТИНОВА", "date": "2018.05.27", "title": "Варна: Посевите в областта са добре развити и изравнени"}
{"url": "http://www.focus-news.net/news/2018/05/27/2526784/mariyan-zhechev-kmet-na-shabla-startirame-noviya-leten-sezon-sas-starite-problemi-svarzani-sas-svobodnoto-kampinguvane-i-bivakuvane.html", "text": "Новият летен сезон започва със старите проблеми, свързани със свободното къмпингуване и бивакуване. Това каза за Радио „Фокус“ – Варна кметът на Община Шабла Мариян Жечев. Той отбеляза, че легловата база в общината е малко над 1 600 легла, като около 200 обекта предлагат този тип услуги. Мариян Жечев добави, че подготовката за предстоящия летен туристически сезон продължава, като основните дейности, с които администрацията е ангажирана, са свършени. „Започнати са ремонти по уличните мрежи в населените места, където посрещаме туристи. Остава болен проблемът по отношение на свободното къмпингуване и бивакуване. В края на миналата година започна дебат. Министерството на туризма тръгна със законодателни промени, но това не се случи във времето досега и стартираме новия сезон със старите проблеми“, каза още Мариян Жечев.\r\nМарияна ВАЛЕНТИНОВА", "date": "2018.05.27", "title": "Мариян Жечев, кмет на Шабла: Стартираме новия летен сезон със старите проблеми, свързани със свободното къмпингуване и бивакуване"}
{"url": "http://www.focus-news.net/news/2018/05/27/2526783/turisticheskite-operatori-v-sarbiya-gartsiya-shte-bade-nay-populyarnata-destinatsiya-za-zapadni-turisti.html", "text": "Белградската телевизия „N-1“ излъчи интервю с директора на сръбската Асоциация на туристическите агенция JUTA Александър Синичич, който съобщи, че сръбските туристи са започнали да се оплакват от почивката си в Гърция, като част от жалбите са основателни от дублиране на продадени места. А част от тях са неоснователни като недостатъчно солено море, голям брой комари и несъответствие за това, което са платили. Телевизията съобщава, че по данни на JUTA туристите трябва да подават жалба или оплакване до представители на Асоциацията в Гърция, а не след като се завърнат в Белград тъй като тогава трудно могат да бъдат доказани претенциите. Според туристическите оператори в Сърбия, Гърция ще бъде най-популярната дестинация, както и през последните 10 години, но предупреждават, че търсенето на гръцките курорти ще води до повишаване на цените. Според Алекдсандър Синичич повишаването на цените на туристическите цени на започващия летен сезон ще бъде между 5 и 10 %, което ще се дължи на търсенето на гръцки курорти от страна на западни туристи. Допълнително върху увеличаването на цената ще влияе и търсенето на сърбите в последния момент. Не така стои въпросът с втората по популярност Черна гора, където сръбските туристи предпочитат да пътуват неорганизирано, разбираме от рубриката „Балкански туристически часовник“. Други дестинации, популярни в Сърбия, са Турция и Египет, които имат агресивна кампания и предлагат дестинации за семейства и деца. По-малко пътуват към Испания, където ги примамва възможността да наемат хотелски стаи с 2 двойни легла, което позволява в една хотелска стая да се настаняват по петима души. \r\nДиректорът на JUTA съобщава, че през последната година са се увеличили исканията за плащания на обезщетения заради нарушения на споразумения между туриста и туроператора. Междувременно белградския вестник „Kurur“ съобщава, че на 31 май изтича срокът за резервации в Гърция с 60% отстъпка. Тя обхваща предимно хотели в Северната част на Гърция, в района на Кавала, до 4 звезди, към които е имало голям интерес от сръбските туристи.", "date": "2018.05.27", "title": "Туристическите оператори в Сърбия: Гърция ще бъде най-популярната дестинация за западни туристи"}
{"url": "http://www.focus-news.net/news/2018/05/27/2526785/am-hemus-normalno-se-osashtestvyava-dvizhenieto-v-posoka-sofiya-sled-tunel-vitinya.html", "text": "Нормално се осъществява движението на автомагистрала \"Хемус\" в посока София след тунел „Витиня“, съобщи читател на Агенция „Фокус“. Натоварено е движението в участъка от автомагистралата между тунелите „Топли дол“ и „Витиня“, автомобилите се движат изключително бавно. Интензивен е трафикът и по стария път в посока столицата.", "date": "2018.05.27", "title": "АМ „Хемус“: Нормално се осъществява движението в посока София след тунел „Витиня“"}
{"url": "http://www.focus-news.net/news/2018/05/27/2526782/blagoevgrad-initsiativata-detski-panair-predostavi-raznoobrazni-vazmozhnosti-na-detsata-da-se-vklyuchat-v-tvorcheski-atelieta-po-izkustvo-na-pl-makedoniya.html", "text": "Инициативата „Детски панаир“ предостави разнообразни възможности на децата да се включат в творчески ателиета по изкуство на пл. „Македония“ през вторият ден на фестивала в Благоевград. Това съобщиха от пресцентъра на Община Благоевград. Развлекателната проява се провежда в областния център за пета поредна година благодарение на фондация „Изиарт“ с председател Станка Желева и съдействието на Община Благоевград. По време на проявата, която ще продължи до 18.00 часа днес, децата влизат в ролята на пожарникари, художници и изобретатели. Десетки културно-образователни инициативи забавляват малки и големи в поредната инициатива, подготвена за жители и гости на Благоевград. Любопитни детски погледи се събират пред шатрите, разположени на площад „Македония“, където те могат да се запознаят с различни изкуства и да станат част от тях. Стотици изрисувани детски лица и хиляди ръчно изработени изделия от хартия, магически пръчки и бои изпълват централната част на града. \r\nДецата на Благоевград научават и интересни факти за света и природата в около нас. \r\n„Детски панаир“ е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство както на открито, така и в културни институции - музеи и галерии.", "date": "2018.05.27", "title": "Благоевград: Инициативата „Детски панаир“ предостави разнообразни възможности на децата да се включат в творчески ателиета по изкуство на пл. „Македония“"}
{"url": "http://www.focus-news.net/news/2018/05/27/2526786/dima-zhelyazkova-psiholog-neobhodimo-e-da-sazdadem-motivatsiya-v-badeshtite-parvoklasnitsi-koyato-da-e-orientira-kam-znaniya-za-samite-tyah.html", "text": "Необходимо е да създадем мотивация в бъдещите първокласници, която да е ориентира към знания за самите тях. Това каза за Радио „Фокус“ – Бургас Дима Желязкова, детски психолог. „Децата ще прекарат поне 12 години в сферата на образованието. Това, което трябва да знаят родителите, е да успеят да създадат и да съхранят познавателната им активност, т.е. мотивацията им към знания. В момента наблюдаваме деца, които са информационни. Тоест на 2,5 години те боравят с тъчскрийн, непрекъснато сетивата им са претоварени с всякакви информационни стимули“, каза още Желязкова. По думите ѝ децата на 7 години започват да развиват освен логично мислене и една адекватна самооценка, т.е. започват да сравняват себе си с останалите. Ако до момента са били в центъра на света и ще продължават да бъдат такива в семейството, навлизайки в социума и отваряйки се и към връстници, и към учители, са им необходими така наречените емоционална и социална компетентност. За тях се работи с психолог повече с деца и по-малко с родители. „Точно това им е необходимо, за да могат да се адаптират лесно в първи клас и да припознаят училището като място, където могат да получат удовлетворение и където да намерят деца на своята възраст“, допълни Желязкова.\r\nВеселина НИКОЛОВА", "date": "2018.05.27", "title": "Дима Желязкова, психолог: Необходимо е да създадем мотивация в бъдещите първокласници, която да е ориентира към знания за самите тях"}
{"url": "http://www.focus-news.net/news/2018/05/27/2526792/pazardzhik-natovareno-e-dvizhenieto-po-glaven-pat-i-8-plovdiv-pazardzhik-belovo-kostenets.html", "text": "Натоварено е движението по главен път I-8 Пловдив - Пазарджик - Белово - Костенец, предаде репортер на Радио „Фокус“ – Пазарджик. Движат се много товарни автомобили и в двете посоки. Патрул на „Пътна полиция“ е разположен на изхода на Пазарджик в посока Пловдив, както и на изхода на града в посока село Звъничево. Пътните настилки са сухи.\r\nАлбена ЖИЛЕКОВА", "date": "2018.05.27", "title": "Пазарджик: Натоварено е движението по главен път I-8 Пловдив - Пазарджик - Белово - Костенец"}
{"url": "http://www.focus-news.net/news/2018/05/27/2526791/mo-na-rusiya-chetirima-ruski-voenni-sa-zaginali-v-siriya-a-oshte-trima-sa-raneni.html", "text": "Четирима руски военни са загинали в Сирия в резултат от нападение на терористите в Сирия. Двама руски съветници, насочвали огъна на сирийската артилерия, са загинали на място, а още пет военни са получили наранявания, двама от които са умрели в болницата, съобщиха в неделя от Министерството на отбраната на Русия, предава ТАСС.\r\nОт ведомството подчертават, че лекарите в руската военна болница са се борили до края за живота на пострадалите.\r\nСпоред данните на министерството, боят в сирийската провинция Дейр-ез-Зор се е случил в тъмното време на деня. Няколко мобилни групи от терористи са атакували артилерийска батарея на сирийската правителствена армия. От военното министерство отбелязват, че сирийските военнослужещи, заедно с прикрепените към тях руски военни съветници, са приели боя.\r\nКакто уточняват от ведомството, битката е продължила няколко часа, военнослужещите са унищожили 43 терористи и шест автомобила с висока проходимост с поставено на тях голямокалибрено въоръжение.\r\nКомандването е представило всички руски военнослужещи за получаване на държавни награди.\r\nПревод и редакция:", "date": "2018.05.27", "title": "МО на Русия: Четирима руски военни са загинали в Сирия, а още трима са ранени"}
{"url": "http://www.focus-news.net/news/2018/05/27/2526788/lovech-meditsi-i-zhiteli-na-grada-blokiraha-dvizhenieto-na-glavniya-pat-sofiya-varna-v-rayona-na-paten-vazel-ablanitsa.html", "text": "Ловешки медици и жители на града блокираха движението на главния път София - Варна, в района на пътен възел Абланица, предаде репортер на Агенция \"Фокус\". Протестиращите настояват за повече яснота относно бъдещето на болницата в града, която е в тежко финансово състояние. Протестът ще продължи до 18.00 часа, като на всеки 10 мин. движението ще бъде пропускано, за да не се образуват големи колони от автомобили.\r\nПо-рано днес от Министерство на здравеопазването съобщиха, че до края на следващата седмица ще бъдат изплатени възнагражденията на работещите в МБАЛ - Ловеч.\r\nПротестът се състои за четвърта поредна неделя.", "date": "2018.05.27", "title": "Ловеч: Медици и жители на града блокираха движението на главния път София - Варна, в района на пътен възел Абланица"}
{"url": "http://www.focus-news.net/news/2018/05/27/2526794/dots-d-r-stanislav-stamatov-nad-30-proizvoditeli-se-vklyuchiha-v-praznika-na-fastaka-koyto-se-provede-v-obshtina-sadovo.html", "text": "Над 30 производители са се включили в празника на фъстъка, който се проведе в средата на тази седмица на територията на община Садово. Това каза за Радио „Фокус“ – Пловдив доц. д-р Станислав Стаматов, заместник директор на Института по растителни генетични ресурси „Константин Малков“. „Фъстъкопроизводителите, които взеха участие в празника, повече от 17 години се занимават с тази култура“, каза Станислав Стаматов. Той коментира, че някои от тях са представили своята продукция. Били са наградени тримата с най-много декара на тази култура. „Критериите, по които се оценяваха бяха площ, среден добив, форма и големина на ядката и напуканост, защото това е търсен белег в България“, сподели Станислав Стаматов. Той коментира, че по време на дискусия са били обсъдени проблемите, които стоят пред фъстъкопроизводителите. Целта е да се понижи сежестойността на културата и да се увеличат добивите. „Коментирахме по кои от техните проблеми работим, защото те са общи-селекция на нови сортове, внедряване на технологии, които са по-икономични“, каза Станислав Стаматов. По думите му проблемите пред фъстъкопроизводителите са свързани с климатичните промени-рязкото засушаване, резките наводнения, на които всички сме свидетели. Това е стрес, който много силно влияе на тази култура. Търсят се начини по селекционен път да се реши този проблем, както и чрез промяна на агротехническите срокове. Друг проблем е закриването на кълновете, които са породени от климатичните промени. „Стремим се да продуцираме форми на фъстъци, които са устойчиви и на този стрес“, каза Станислав Стаматов. Той коментира, че напояването и начините за напояване също са основен фактор, тъй като периодите на засушаване стават все по-дълги и проблемът с водата също е голям. Търсят се такива форми, които да са устойчиви на времето. Прибирането на реколтата също е много важна, както и липсата на работна ръка. Повечето производителите, които са взели участие в Празника на  фъстъка тази година, са били от Садово. Добрата новина е, че фъстъкопроизводители вече има не само в община Садово. „Реалът на отглеждане на тази култура се увеличава. Това е една много добра новина, коятомного ме радва. През изминалата година има първите засети фъстъци в Северна България. Фъстъци се отглеждат  в Хасковска и Благоевградска област“, коментира Станислав Стаматов.\r\nВесела КРЪСТЕВА", "date": "2018.05.27", "title": "Доц. д-р Станислав Стаматов: Над 30 производители се включиха в Празника на фъстъка, който се проведе в община Садово"}
{"url": "http://www.focus-news.net/news/2018/05/27/2526789/dobrich-5172-e-izbiratelnata-aktivnost-na-vtoriya-tur-na-kmetskite-izbori-v-selo-lyaskovo-kam-1700-chasa.html", "text": "51.72% е избирателната активност на втория тур на кметските избори в село Лясково, област Добрич, към 17.00 часа. Това съобщиха за Радио „Фокус“ – Варна от Общинска избирателна комисия - Добричка. Гласували са 150 избиратели от имащите право на глас 290 жители на селото. Председателят на Общинската избирателна комисия Иглика Станева заяви, че изборният ден протича спокойно и до настоящия момент в Общинската избирателна комисия няма постъпили жалби и сигнали.\r\nКметското място на балотажа си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите – 62. Изборният ден в населеното място приключи при 63.79% избирателна активност. От 290 имащи право на глас, вота си упражниха 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nМарияна ВАЛЕНТИНОВА", "date": "2018.05.27", "title": "Добрич: 51.72% е избирателната активност на втория тур на кметските избори в село Лясково към 17.00 часа"}
{"url": "http://www.focus-news.net/news/2018/05/27/2526797/kmetat-na-sofiya-yordanka-fandakova-shte-vzeme-uchastie-v-sreshtata-za-prilozheniyata-na-vodoroda-i-gorivnite-kletki.html", "text": "На 28 май от 10.00 часа в НДК кметът на София Йорданка Фандъкова ще вземе участие в срещата за приложенията на водорода и горивните клетки. Това съобщиха от пресцентъра на Столична Община.\r\nВ рамките на международната конференция ще бъдат представени технологиите, базирани на горивните клетки и водорода, които са иновативен ресурс, с най-различни приложения – автомобили, мотоциклети, автобуси и бита. \r\nВ рамките на събитието два водородни автомобила са в София, като единият от тях ще бъде предоставен тестово за един ден на Столична община. Тези автомобили имат нулеви емисии и остатъчният продукт е вода. \r\nСъбитието се организира в рамките на програмата на Българското председателство. Организирано е от съвместното предприятие „Горивни клетки и водород“, Българската академия на науките, Министерството на транспорта, информационните технологии и съобщенията, Министерството на образованието и науката, Столична община и Асоциацията на европейската индустрия „Водород Европа”. \r\nСъбитието ще се проведе в Зала 8 на НДК, вход от А4.", "date": "2018.05.27", "title": "Кметът на София Йорданка Фандъкова ще вземе участие в срещата за приложенията на водорода и горивните клетки"}
{"url": "http://www.focus-news.net/news/2018/05/27/2526796/plovdiv-dvizhenieto-se-osashtestvyava-v-edna-lenta-po-patya-shishmantsi-belozem-v-rayona-na-patniya-vazel-pri-avtomagistrala-trakiya-poradi-remontni-deynosti-na-nadlez.html", "text": "С нормална интензивност се осъществява трафикът на територията на областта. Това съобщи за Радио „Фокус“ – Пловдив дежурният от Областно пътно управление. Пътищата в цялата област са сухи. До 30 май движението се осъществява в една лента по пътя Шишманци - Белозем в района на пътния възел при автомагистрала „Тракия“ поради ремонтни дейности на надлез. Движението в участъка се контролира от светофарна уредба. До 10 юни движението ще се извършва двупосочно в едното платно по пътя Пловдив – Асеновград от изхода на град Пловдив до град Асеновград поради ремонтни дейности в участъка. До 30 юни движението е ограничено за тежкотоварни МПС с тегло над 12 тона по пътя Раковски - Пловдив при пътен възел \"Пловдив-изток\". Поради ремонтни дейности на настилката на АМ „Тракия“ тежкотоварните камиони се отклоняват по обходни маршрути. За посока Пловдив - Бургас по път II-56 Стряма - Брезово до път I-6. За посока Стряма - Бургас – по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“.\r\nБез затруднения се осъществява движението на територията на град Пловдив. Леки задръствания се образуват по централните булеварди, както и по входно-изходните артерии на града.\r\nВесела КРЪСТЕВА", "date": "2018.05.27", "title": "Пловдив: Движението се осъществява в една лента по пътя Шишманци - Белозем в района на пътния възел при автомагистрала „Тракия“ поради ремонтни дейности на надлез"}
{"url": "http://www.focus-news.net/news/2018/05/27/2526800/aktsenti-v-sutreshniya-blok-dobro-utro-balgariya-na-radio-fokus-na-28-may.html", "text": "Преди дни градушка удари Панагюрище, силна буря наводни подлези и улици в Пловдив и изкорени дървета. Вчера хиляди пътници бяха блокирани на лондонското летище „Станстед“ заради гръмотевична буря, a мълния подпалила пътнически автобус в Гърция. Ще продължат ли бурите и валежите, ще разберем от Националния институт по метеорология и хидрология. В събота и неделя министър-председателят Бойко Борисов посети Хърватия и Украйна. Как да разчитаме тези посещения. Mоже ли да търсим символика в маршрута на премиера: Хърватия – Украйна, като заявена позиция за продължаване на темата за Западните Балкани и маркиране на следващ етап на разширяване на ЕС - на изток. Как ще се впише посещението на премиера в Русия в тази картина? Ще потърсим мнението на евродепутата Андрей Ковачев от ЕНП/ГЕРБ. В Казанлък продължава 115-ия фестивал на розата. На 2 юни ще бъдат наградени победителите от Международния конкурс за съвременно лютиерство за цигулка, виола, виолончело и китара, който за първи път излиза от Кремона, Италия и се провежда в чест на 100-годишнината от началото на лютиерството в България. За събитието в Казанлък пристига цигулка на триста години. Още интересни факти за цигулката, лютиерството и конкурса ще разберем от лютиера Едрьо Едрев, един от организаторите на конкурса заедно с Община Казанлък. Пето издание на Фестивала на екстремните спортове „Асеновград – град приключение“ ще се проведе в града, още за предстоящия фестивал, разказва колегата Тони Михайлов от Радио „Фокус“ – Пловдив. Кога започва приемът на първокласници в Община Петрич, какви са критериите за записването, ще научим от репортажа на колегата от Радио „Фокус“ - Пирин – Натали Стефанова.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.05.27", "title": "Акценти в сутрешния блок „Добро утро, България“ на Радио „Фокус“ на 28 май"}
{"url": "http://www.focus-news.net/news/2018/05/27/2526799/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie-zaradi-remontni-deynosti.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново съобщиха за Радио „Фокус“ – Велико Търново, че обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Условията за пътуване в областта са нормални. Времето е облачно, настилките предимно сухи. Движението в края на работния ден е спокойно. Допълнително въведени ограничения в региона няма. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли.\r\nЛуиза ТРАНЧЕВА", "date": "2018.05.27", "title": "Велико Търново: Ограничено е движението в участък от пътя между селата Стефан Стамболово и Обединение заради ремонтни дейности"}
{"url": "http://www.focus-news.net/news/2018/05/27/2526795/smolyan-62-e-izbiratelnata-aktivnost-na-vtoriya-tur-na-kmetskite-izbori-v-selo-beden-kam-1700-chasa.html", "text": "62% е избирателната активност на втория тур на кметските избори в село Беден към 17.00 часа. Това съобщи за Радио „Фокус“ – Смолян Татяна Димитрова, председател на Общинската избирателна комисия в Девин. Правото си на вот са упражнили 220 от общо 351 жители на населеното място, които са включени в избирателния списък. От на началото на изборния ден досега не са подавани сигнали и жалби за нарушения на изборния процес по време на балотажа, а изборният ден протича спокойно. Татяна Димитрова изрази надежда до края на изборния ден в 20.00 часа избирателната активност да достигне 70%. \"Преди седмица първият тур на частичните местни избори за кмет на Беден приключи при 66% избирателна активност\", припомни тя.\r\nНели ГЕРГЬОВСКА", "date": "2018.05.27", "title": "Смолян: 62% е избирателната активност на втория тур на кметските избори в село Беден към 17.00 часа"}
{"url": "http://www.focus-news.net/news/2018/05/27/2526790/vidin-65-e-izbiratelnata-aktivnost-na-vtoriya-tur-na-kmetskite-izbori-v-obshtina-makresh.html", "text": "65% е избирателната активност на втория тур на кметските избори в община Макреш към 17.00 часа. Това съобщиха за Агенция „Фокус“ от ОИК-Макреш. До момента правото си на глас са упражнили 798 избиратели от общо 1230 в общината. Изборният ден до момента протича нормално и без сигнали за нарушения на изборния процес. \r\nЦветелин ДИМИТРОВ", "date": "2018.05.27", "title": "Видин: 65% е избирателната активност на втория тур на кметските избори в община Макреш"}
{"url": "http://www.focus-news.net/news/2018/05/27/2526802/tass-na-29-may-v-parizh-shte-se-provede-konferentsiya-za-preodolyavane-na-krizata-na-teritoriyata-na-libiya.html", "text": "Международна конференция за разрешаване на продължаващата криза на територията на бившата държава Либия ще се проведе в Париж на 29 май. Това съобщи в неделя пресслужбата на Елисейския дворец, предава ТАСС.\r\n„В присъствието на международната общност, президентът на републиката ще приеме представители на либийското правителство и делегация от политически дейци, представляващи главните институции в Либия по този повод“, се казва в съобщението. В него се отбелязва, че „либийските официални лица и международната общност ще бъдат поканени през този ден да участват в реализацията на всеобхватна политическа „пътна карта“, целяща излизане от кризата, която тече от много години в страната и региона“.\r\n„След седем години конфликти и напрежение, тази конференция цели да сложи началото на нов период на стабилност и сътрудничество, което очаква целия либийски народ“, се посочва в заявлението.\r\nТАСС припомня, че през юли 2017 години при посредничеството на френския държавен глава Еманюел Макрон, край Париж бяха проведени преговори между командващия самопровъзгласената Либийска национална армия Халиф Хафтар и правителството на националното съгласие Фаиз Сарадж. Те се договориха за установяване на режим на примирие и за необходимостта да се организират президентски и парламентарни избори на територията на цялата страна, а освен това и за създаване на единни въоръжени сили.\r\nСлед преврата, свалянето и убийството на либийския лидер Муамар Кадафи през 2011 година на територията на страната се установи двувластие: там действа поддържаното от международната общност Правителство на националното съгласие, начело с Фаиз Сарадж и „източния министерски съвет“ на Абдула Абдуррахман ат Тани, лоялен на Палатата на представителите в Тобрук. Освен това, в страната действат десетки въоръжени терористични организации, включително групировката „Ислямска държава“.\r\nПревод и редакция:", "date": "2018.05.27", "title": "ТАСС: На 29 май в Париж ще се проведе конференция за преодоляване на кризата на територията на Либия"}
{"url": "http://www.focus-news.net/news/2018/05/27/2526801/blagoevgrad-natovareno-e-dvizhenieto-po-avtomagistrala-struma-i-glaven-pat-e-79.html", "text": "Интензивен е трафикът в областта. Това каза за Радио „Фокус“- Пирин дежурният служител в Областно пътно управление- Благоевград. Движението по автомагистрала „Струма“, главен път Е-79 и второкласен път – 19 Симитли – Гоце Делчев е натоваренo. През деня няма регистрирани тежки пътни инциденти по Републиканската пътна мрежа.  В Област Благоевград не се извършват ремонтни дейности по първокласната, второкласната и третокласната пътна мрежа. Няма затворени пътища или въведени ограничения за движението на леки и товарни автомобили. Шофьорите да се движат с повишено внимание в района на Кресненското дефиле и прохода Предел. В двата посочени района има повишена опасност от падащи камъни.\r\nЛора КАЛЧЕВА", "date": "2018.05.27", "title": "Благоевград: Натоварено е движението по автомагистрала „Струма“ и главен път Е-79"}
{"url": "http://www.focus-news.net/news/2018/05/27/2526787/the-washington-post-pratenitsi-ot-sasht-sa-v-severna-koreya-kadeto-vodyat-predvaritelni-razgovori-vapreki-nesigurnostta-okolo-sreshtata-mezhdu-donald-tramp-i-kim-chen-un.html", "text": "Екип от представители на САЩ е пристигнал в Северна Корея в неделя за разговори във връзка с подготовката на срещата на върха между президента на САЩ Доналд Тръмп и лидера на Северна Корея Ким Чен-ун, докато двете страни продължават с организацията въпреки въпросителните около преговорите, пише електронното издание на американския вестник The Washington Post.\r\nСунг Ким, бивш посланик на САЩ в Южна Корея и бивш преговарящ за ядрената програма на Севера, е бил призован да пристигне от Филипините, където в момента е дипломатически представител на Вашингтон, за да води подготовката, твърди неназован източник на вестникът, запознат с преговорите.\r\nТой е преминал линията, която разделя двете Кореи, за да се срещне с Чо Сон Хуй, заместник-външния министър на Северна Корея, който миналата седмица заяви, че Пхенян „може да размисли“ по отношение на срещата между Ким и Тръмп. Ким и Чо се познават добре, обяснява WP – и двамата са част от делегациите, които разговарят за споразумение за денуклеаризация чрез шестстранната рамка.\r\nОчаква се срещите да продължат в понеделник и вторник. Американският екип е съсредоточен върху същината на срещата на върха на двамата лидери – проблемът за ядрената програма на Северна Корея.\r\nСлед изненадващите междукорейски разговори в събота, южнокорейският президент Мун Дже-ин заяви, че Ким все още е съгласен на „пълна денуклеаризация“ на Корейския полуостров. Но отказа да дефинира какво точно означава това, като посочи, че все още има важни пропуски по ключовия въпрос на предстоящите преговори.\r\nВсе пак, Мун, който влезе в ролята на нещо като медиатор между Пхенян и Вашингтон, беше оптимист. „Ние, двамата лидери, се съгласихме, че срещата на върха между Северна Корея и САЩ на 12 юни трябва да се проведе успешно“, заяви той в неделя.\r\nПревод и редакция:", "date": "2018.05.27", "title": "The Washington Post: Пратеници от САЩ са в Северна Корея, където водят предварителни разговори въпреки несигурността около срещата между Доналд Тръмп и Ким Чен-ун"}
{"url": "http://www.focus-news.net/news/2018/05/27/2526798/yeni-safak-turtsiya-podkrepya-teritorialniya-integritet-na-gruziya.html", "text": "Министърът на отбраната на Турция Нуреттин Чанъклъ заяви, че Анкара подкрепя решаването на въпросите около Абхазия и Южна Осетия на базата на международно признатите граници на Грузия, пише електронното издание на турския консервативен ежедневник Yeni Safak.\r\nЧанъклъ присъства на мероприятията по отбелязването на вековния юбилей от основаването на Грузия в столицата на страната.\r\nВ хода на визитата, министърът взе участие в заседание на местния парламент, където заяви, че Турция подкрепя териториалния интегритет и суверенитета на Грузия.\r\nОтделно от това, чрез комюнике, Министерството на отбраната на Турция изрази пълната си подкрепа за териториалния интегритет на Грузия и подчерта, че няма да признае „т.нар. независимости на Абхазия и Южна Осетия“.\r\n„Турция вярва, че споровете около Абхазия и Южна Осетия ще бъдат разрешени на основата на международно признатите граници на Грузия и териториалния интегритет и суверенитета на страната“, заяви Чанкълъ.\r\nYeni Safak пише, че отдавна се лобира за членство на Грузия в ЕС и НАТО, аспирации, които са били изострени от руската военна операция  през 2008 г., която доведе до отделянето на Абхазия и Южна Осетия от контрола на Тбилиси.\r\nПрез 2008 г., според мнението на турското издание, Тбилиси води петдневна война с Русия за териториите, но изгуби контрол и над двете. По-късно Русия признава Южна Осетия и Абхазия за независими държави.\r\nПревод и редакция:", "date": "2018.05.27", "title": "Yeni Safak: Турция подкрепя териториалния интегритет на Грузия"}
{"url": "http://www.focus-news.net/news/2018/05/27/2526804/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево, а пътните настилки са сухи. Повишена е опасността от падащи камъни по всички направления в областта, затова водачите трябва да шофират със съобразена скорост и повишено внимание.\r\nОстава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.27", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/27/2526806/veliko-tarnovo-chetiri-sa-zakritite-uchilishta-v-oblastta-za-poslednata-godina.html", "text": "Четири са закритите за година училища в областта. Общообразователните и специализирани училища в областта за учебната 2017/2018 година са 69. Това съобщи за Радио „Фокус“ – Велико Търново Валентина Генчева, експерт в Териториално статистическо бюро – „Север“, Отдел „Статистически изследвания – Велико Търново“. От школата 6 са начални, 41 основни, едно обединено, 4 профилирани гимназии и 17 средни училища (СУ). Броят на учениците за настоящата учебна година е 17 436. 508 от тях са напуснали общообразователните училища, като 430 са били обхванати в основното образование. От тях най-голям е относителният дял на учениците, които са заминали в чужбина – 52 %, следван от дела на напусналите по семейни причини – 36% и на последно място – напусналите поради нежелание да учат – 7%.\r\nНамалява и броят на децата, записани в детските градини на територията на областта. За учебната 2017/2018 година те са 6 639, което е с 2% по-малко от предходната година и със 793 деца, или с 11% по-малко от броя им през учебната 2013/2014 година. Средният брой на малчуганите в една градина е 90, като в градовете те са 127, а в селата – 43. В една група се обучават по 24 деца. Броят на заведенията в региона е 74, като местата в тях са 8 893.\r\nЛуиза ТРАНЧЕВА", "date": "2018.05.27", "title": "Велико Търново: Четири са закритите училища в областта за последната година"}
{"url": "http://www.focus-news.net/news/2018/05/27/2526803/ministar-temenuzhka-petkova-boyko-borisov-e-bezsporen-lider-i-pravi-vissh-pilotazh-v-geopolitikata-na-evropa-i-rusiya.html", "text": "Бойко Борисов е безспорен лидер и прави висш пилотаж в геополитиката на Европа и Русия. Това каза Теменужка Петкова, министър на енергетиката, в разговор с Илиана Беновска в предаването “Беновска пита” по Радио К2 и Канал 3 за принципите и компромисите на върха, съобщиха от екипа на предаването. За принципите и компромисите на върха\r\n“За принципите и компромисите на върха. Къде Ви е договорът, с който ще заминете в Москва”, започна разговора Беновска.\r\nТеменужка Петкова отговори, че за да стигне до Москва трябва да бъде извървян определен път, който минава през определени решения, за да дойде моментът с договора. Визитата на президентът Радев в Москва\r\n“Да влезем веднага в електрическата тема, енергийната тема. Вероятно предстои посещение по изявления от руското правителство на премиера Бойко Борисов в Русия в края на май”, попита Беновска и допълни дали българското правителство е подготвено за такова посещение и дали ще им стигне времето. \r\n“Как оценявате визита с българския президент Румен Радев в Москва и неговите енергийни предложения”, попита Беновска.\r\nТеменужка Петкова отговори, че с това посещение е даде сериозен тласък за работа на правителството на България. Правителството “Борисов 3” работи много целенасочено. Още в предишния кабинет на “Борисов 2” се работи активно и добре с руските партньори. През 2015 година се проведе работна група в енергетиката. В началото на 2016 година се проведе междуправителствена комисия между България и Русия. Резултатите са налице по отношения на комуникацията с руското правителство. \r\n“Не приземиха ли първо Медведев, а на следващия ден и Путин, българския президент Радев като го посрещнаха с думите: “Добре сте дошъл, очакваме да дойде Вашият министър-председател Бойко Борисов”, попита Беновска.\r\n“Безспорно това беше един анонс, че и от страна на изпълнителната власт президентът Путин очаква премиера Борисов. Този анонс е продиктуван от това, че в България има много ясно разделение на властите и изпълнителната власт е тази, която взима важните решения и носи отговорност. Това е поводът и основаната причина да тези реплики към президента Радев”, отговори министърът на енергетиката. \r\n“Казахте, че Румен Радев е дал може би тласък на руско-българските отношения, а и да не забравяме, че старият президент го избраха за още един мандат и може би ще има нововсти в руската политика и руско-българските отношения. Какъв тласък даде летецът? Той успя ли да вдигне изтребителя?”, попита Беновска за президента Румен Радев. \r\nТласъкът особено в областта на енергетиката е даден много отдавна в рамките на предишните мандати на премиера Бойко Борисов, отговори Теменужка Петкова. Министърът на енергетиката заяви още, че имаме стратегическо партньорство с Русия по отношение на доставките на природен газ, в областта на електроенергетиката, атомната енергетика. Всяка една визита и повод за комуникация е важен. Ще има ли “Български поток”?\r\n“Румен Радев съобщи предложение, вероятно свое, или кажете ако е обсъждано с Вас и премиера Борисов да има “Български поток” по дъното на Черно море между Русия и България”, попита Беновска.\r\nТеменужка Петкова отговори, че подобна версия за “Български поток” не е обсъждана. Президентът Румен Радев е запознат с проектите, по които работи българското правителство: концепцията на изграждане на газоразпределителен център на територията на България, което предложение се ползва с изключителната подкрепа на Европейската комисия. За правителството е важно България да остане фактор на газовата карта на Европа.“Южен поток”\r\n“Но ние не осъществихме “Южен поток”, а това разгневи президента Путин още в предишния му мандат и при срещата му с Румен Радев той не го скри”, продължи Беновска.\r\nТеменужка Петкова обясни, че проектът “Южен поток” е спрян през юни 2014 година, заради нарушения в законодателството в областта на обществените поръчки и липсата на проведен търг за изпълнителен на този проект. Това е причината, която ЕК изтъкна в своя официална кореспонденция до българското правителство на Пламен Орешарски. \r\n“Новият стар канцлер на Германия Ангела Меркел даде заден след визитата си при Путин и заговори за възстановяване на “Южен поток”, попита Беновска.\r\nВсеки един проект и всяка една възможност, която ще доведе до сигурност на доставките, на диверсификацията, на енергийната сигурност на Европа е ясно осъзнат приоритет за всички, затова няма нищо изненадващо в позицията на канцлера Меркел, посочи Теменужка Петкова. \r\n“Но Путин е все още гневен на предложението на “Български поток” от страна на Румен Радев. Путин се подсмихна леко иронично и добави сериозно или на шега, че не се знае откъде ще минават потоците на “Турски поток”, нещо което ние искаме да минава през нашата територия и разчитаме това да бъде сериозен източник за газовия хъб, за който говорихте преди малко”, попита Беновска.\r\nТеменужка Петкова заяви, че разглеждаме руския газ безспорно като един от възможните източници за доставка на природен газ, наред с природния газ от Каспийския регион. Изпълнителната власт се надява дълбоко в Черно море да бъдат открити залежи от природен газ. Работи се активно по изграждането на интерконектора със Сърбия, а този с Румъния вече е факт. Всички тези проекти ще бъдат в основата на газоразпределителния център. Един от възможните варианти за либерализацията на природен газ е газта от Русия, допълни енергийният министър Теменужка Петкова. \r\n“При посещение на министър-председателя Борисов при президента Путин това ще бъде една от много важните теми, от които Русия очаква да постигне желаното от нея”, отвърна Беновска.\r\nТеменужка Петкова счита, че руските ни партньори са много добре запознати с условията, които има ЕК и знаят, че е в интерес на всички да се развива пазарът на природен газ и да има сигурност при доставките. Престоящата визита на Бойко Борисов в Русия\r\n“Борисов ще бъде в Русия и в качеството на представляващ председателството на България на ЕС, така че може би тук има друга свърхзадача – чрез Бойко Борисов да се поставят по ясен и недвусмислен начин въпросите за газовото императорство на Русия в Европа”, попита Беновска.\r\nТемата, свързана с енергетиката, ще бъде основна, не отрече Теменужка Петкова. Председателството на съвета на ЕС от страна на България е изключително предимство и опит. То безспорно е успешна, а отзивите от него са отлични. В София се проведе историческа среща на върха за Западните Балкани. Премиерът Борисов е безспорен лидер и неговият глас се чува навсякъде. Никой не трябва да подлага на тези успехи на съмнение, защото звучи комично, когато някой като Корнелия Нинова се опитва да омаловажава резултатите на Борисов. \r\n“Взимайки пример от ролята на Борисов като обединител на Западните Балкани с тежката мисия да осигури инфраструктурната, културната и ценностната свързаност, ролята на Борисов като живата връзка между Ердоган, Турция и ЕС дали няма да се натовари с още една ос, с ролята на живата връзка и носителя на новите идеи Европа-Русия с това посещение при президента Путин”, попита Беновска.\r\nСпоред Теменужка Петкова, премиерът Борисов е доказал по безспорен начин, че това, което се случва е висш пилотаж в международната политика, той може да се справи смело с всяка една задача. Санкциите на ЕС срещу Русия \r\n“Знаете ли, че се говори за налагане на нови санкции на Русия от ЕС, може би Путин разчита, че чрез намиране на общ език и интереси между България и Русия, Борисов да доведе до нов тон на диалога на действията между Русия и Европа”, попита Беновска. \r\nБългария винаги е подкрепяла политиката на ЕС и е стояла рамо до рамо с европейските партньори. Този процес оказва влияние върху икономическата политика на целия ЕС и Русия, заяви Петкова. \r\n“Непосредствено след срещата ЕС-Западни Балкани под патронажа на Бойко Борисов, буквално на следващия ден на Виенския икономически форум направи една загрявка на темата Русия и застана на доста ясни позиции, че ние сме пронато и евроориентирани, но сме свързани културно, исторически, емоционално с Русия и това не е за пренебрегване. Какво подсказва той в енергийната сфера, къде виждате сходство на принципите и компромисите”, попита Беновска.\r\nВ енергийната сфера България е извлякла своите поуки назад във времето, обясни Теменужка Петкова. Предстои на базата на доброто партньорство и прахматизма да успеем да постигнем такива цели, които защитават в максимална степен националните ни интереси, но при стриктно спазване на европейските норми. АЕЦ “Белене”\r\n“Диктуват ли нашите национални интереси да махнем ветото върху АЕЦ “Белене” и евентуално да привлечем под някаква форма участието на Русия в осъществяването на този проект”, попита Беновска.\r\nАЕЦ “Белене” стои много отдавна като централна тема в българската електроенергетика. Дошло е време да се вземе прагматично решение, заяви Теменужка Петкова. Ситуацията в момента е коренно различна. Между 2012 година и сегашния момент има много сериозна разлика. През 2012 година нямаха отговор въпросите как ще се развие арбитража, ще има ли опция да бъдем осъдени. В момента ситуацията е следната: притежаваме площадка за АЕЦ “Белене”, в нея са инвестирани 1,3 млрд.лв. пари на българските данъкоплатци, имаме оборудване специално за този проект и вече е платено и доставено на площадката. Теменужка Петкова обясни, че е внесла предложение в парламента, което предвижда възможността да бъдат възобновени  дейностите по търсене на възможност за реализация на АЕЦ “Белене” при ясни параметри – без държавна гаранция, без дългосрочен договор за изкупуване на електрическа енергия и чрез отделяне на активите и пасивите на проекта в отделна компания. Очаква се Народното събрание да се произнесе по тази важна тема.\r\n“А дали българският парламент ще отмени мораториума върху изграждането на АЕЦ “Белене” преди визитата на Бойко Борисов в Москва”, попита Беновска. \r\nТеменужка Петкова отговори, че й е трудно да говори от името на парламента. \r\n“Ако направим един консорциум Китай-Русия-България , това няма ли да бъде едно изключително постижение, не само в българската енергетика, но и в прибавяне на още една мисионерска и политечска роля в биографията на Борисов”, попита Беновска.\r\nТеменужка Петкова заяви, че предстои да разберем дали е възможен такъв вариант, но трябва първо да бъде проведена процедура за избор на стратегически инвеститори, които да вземат участие в реализацията на този проект. Има много сериозен интерес от най-голямата държавна компания за ядрена енергетика в Китай. Преди броени дни на среща между Томислав Дончев, Теменужка Петкова и китайкските им колеги е препотвърден този интерес. Отговорите на всички тези въпроси ще станат ясни, когато се даде старт на процедурата за стратегически инвеститор, потвърди енергийният министър. Китай е направил много сериозно проучване за ползите от строежа на АЕЦ “Белене” и за целия енергиен регион. Сделката за ЧЕЗ \r\nИлиана Беновска пожела на Теменужка Петкова успех и мъдрост в Москва за принципите и компромисте на върха и попита още какво става със сделката за ЧЕЗ.\r\n“С ЧЕЗ става това, което всички български граждани знаят. Последната информация е свързана с анкетната комисия в НС. Законодателството предвижда подобен тип сделка да бъде одобрена от КЗК, КФН, КЕВР. Предполагам, че тече процедура за финансирането на тази сделка. Не бива да забравяме, че това е процедура, която се провежда от Чехия, по чешките закони и правила, а България няма опция за въздейстие”, отговори Теменужка Петкова на Илиана Беновска в предаването “Беновска пита” по Радио К2 и Канал 3 на 27 май 2018 година.", "date": "2018.05.27", "title": "Министър Теменужка Петкова: Бойко Борисов е безспорен лидер и прави висш пилотаж в геополитиката на Европа и Русия"}
{"url": "http://www.focus-news.net/news/2018/05/27/2526793/vratsa-62-e-izbiratelnata-aktivnost-na-vtoriya-tur-na-kmetskite-izbori-v-selo-galiche-obshtina-byala-slatina-kam-1700-chasa.html", "text": "62% е избирателната активност на втория тур на кметските избори в село Галиче, община Бяла Слатина към 17.00 часа. Това съобщиха за Агенция „Фокус“ от ОИК-Бяла Слатина. Правото си на глас са упражнили 933 души от общо 1498 избиратели. През днешния ден в ОИК-Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.", "date": "2018.05.27", "title": "Враца: 62% е избирателната активност на втория тур на кметските избори в село Галиче, община Бяла Слатина към 17.00 часа"}
{"url": "http://www.focus-news.net/news/2018/05/27/2526805/pregled-na-mezhdunarodnite-novini-do-18-chasa-agentsiya-fokus.html", "text": "Четирима руски военни са загинали в Сирия в резултат от нападение на терористите в Сирия. Двама руски съветници, насочвали огъна на сирийската артилерия, са загинали на място, а още пет военни са получили наранявания, двама от които са умрели в болницата, съобщиха в неделя от Министерството на отбраната на Русия, предава ТАСС.\r\nОт ведомството подчертават, че лекарите в руската военна болница са се борили до края за живота на пострадалите.\r\nСпоред данните на министерството, боят в сирийската провинция Дейр-ез-Зор се е случил в тъмното време на деня. Няколко мобилни групи от терористи са атакували артилерийска батарея на сирийската правителствена армия. От военното министерство отбелязват, че сирийските военнослужещи, заедно с прикрепените към тях руски военни съветници, са приели боя.\r\nКакто уточняват от ведомството, битката е продължила няколко часа, военнослужещите са унищожили 43 терористи и шест автомобила с висока проходимост с поставено на тях голямокалибрено въоръжение.\r\nКомандването е представило всички руски военнослужещи за получаване на държавни награди.\r\n***Основната опозиционна партия в Гърция Нова Демокрация ще се стреми към широко сътрудничество с другите партии ако спечели следващите парламентарни избори в страната, дори и да получи мнозинство в народното събрание, заяви лидерът на фракцията Кириакос Мицотакис в интервю пред местната телевизия Skai, предава електронното издание на гръцкия вестник Kathimerini.\r\nНо той изключи от плановете си действащата управляваща коалиция в Гърция на СИРИЗА (Съюза на радикалното ляво) и Независимите гърци (АНЕЛ) на Панос Каменос.\r\n„СИРИЗА не е част от тези сили. АНЕЛ са в същата категория като СИРИЗА. Дилемата не стои между лявото и дясното, а между прогреса и популизма“, обясни политикът.\r\nПопитан за анархистката групировка „Рубикон“, Мицотакис заяви, че те нанасят големи щети на Гърция.\r\nВ сряда, припомня Kathimerini, анархистите предупредиха лидера на Нова Демокрация, че имат намерение да превърнат в своя мишена, след като той си позволи да ги критикува за вандалското нападение над сградата на висшия гръцки административен съд посред бял ден в Атина.\r\n„Не бях уплашен, това не ме притесни“, категоричен е Мицотакис. „Проблемът с „Рубикон“ е по-широк. Това е проблем с толерантността спрямо групировка, която толерира – да не кажем подбужда – насилие“, добави той.\r\nСпоред думите на гръцкия политик, насилието трябва да бъде осъдено, „независимо дали идва от дясно, или ляво“ и припомни нападението над кмета на Солун Янис Бутарис.\r\nВъпреки това, Мицотакис разкритикува работата на солунския градоначалник, като заяви, че „той не е успешен като кмет“, защото за доброто или лошото управление се съди по качеството на всекидневния живот.\r\nЩо се отнася до продължаващите преговори между Гърция и Македония за разрешаване на десетилетния спор за името, лидерът на Нова Демокрация сподели, че гръцкият премиер Алексис Ципрас му е казал, че в момента се обсъжда името „Република Илинденска Македония“.\r\n„Това е възможно най-лошото име. Това е „ерга омнес“ на иредентизма“, отсече Мицотакис.\r\n„Още от самото начало ние поставихме национална рамка за всеобхватно пакетно решение с промяна на Конституцията и пълно елиминира на иредентизма. Ревизия на Конституцията е жизнено важна. Ще мога да представя възгледите си, когато видя конкретното предложение“, добави гръцкият политик.\r\n***Президентът на Русия Владимир Путин ще проведе „Директната линия“ на 7 юни от 12:00 часа българско време, съобщи пресслужбата на Кремъл, предава ТАСС.\r\nЗа Путин това ще бъде първата „Директна линия“ по време на новия шестгодишен мандат на най-висшия държавен пост и 16-а от 2001 година насам. Той е отговарял на въпросите на жителите на Русия и чужденци 11 пъти в качеството на президент и четири – като министър-председател.\r\nВъпроси се приемат от 08:00 часа на 27 май до завършването на програмата на 7 юни. Най-интересните и актуалните от тях ще бъдат зададени на руския президент в хода на директното предаване, което ще се излъчва по редица местни телевизии.\r\nМожете да зададете въпроса си чрез сайта moskva-putinu.ru. Там е достъпна и подробна информация за предстоящата „Директна линия“ и начините за връзка с Единния център за обработка на съобщенията и архив за предишните издания на програмата.\r\nТАСС припомня, че „Директната линия с Владимир Путин“ е телевизионна програма, по време на която държавния глава отговаря в предаване на живо на въпросите на обикновени граждани от Русия и други страни. За първи път този формат на общуване е организиран на 24 декември 2001 година. Оттогава тези сеанси се провеждат ежегодно, с изключение на 2004 и 2012 година.\r\nДмитрий Песков, говорителят на Кремъл, нееднократно е уверявал, че не съществува регламент на „Директната линия“, тъй като самият Путин решава колко ще продължи разговора по време на директното предаване. През 2001-а година до руския държавен глава са адресирани 400 хиляди въпроса, а след това броят им се увеличава постоянно, като в момента те достигат до няколко милиона. Рекордът на предаването е регистриран през 2013 година, когато Путин отговаря на въпроси 4 часа и 48 минути. През 2017 разговорът продължава 3 часа и 56 минути.\r\n*** Близо година, след като Саудитска Арабия, Обединените арабски емирства, Бахрейн и Египет прекъснаха дипломатическите си отношения с Катар, Доха реши да спре да консумира стоки, произведени от тези страни, предава американската агенция Bloomberg.\r\nМинистерството на икономиката на Катар нареди на всички магазини в страната да престанат да продават продукти, произведени в тези четири страни, гласи циркулярно писмо, разпространено в Събота. Търговските обекти ще бъдат обикаляни от инспектори, които трябва да потвърдят, че те изпълняват поръченията на правителството.\r\nГоворител на ведомството не е пожелал да направи коментар по случая, когато е бил потърсен от Bloomberg.\r\nАмериканската агенция припомня, че Саудитска Арабия, ОАЕ, Бахрейн и Египет прекъснаха икономическите и дипломатическите си отношения с Катар на 5 юни м.г., като се позоваха на това, че Доха финансира терористични организации и има близки отношения с Иран – нещо, което Катар отрича. Това принуди богатото на природен газ да пренасочи търговските си маршрути през Кувейт и Оман и да закупува стоки от Иран и Турция.\r\nСпоред данните на Международния валутен фонд, Катар, една от страните с най-голям валутен резерв в света, е преминал лесно първоначалния шок от наложеното му ембарго. Икономиката е нараснала повече, отколкото тази на съседните му страни и се очаква да се представи още по-добре тази година.\r\nBloomberg обяснява, че Доха, след като положи големи усилия за установяване на солидни връзки в Западните столици и изхарчи милиарди за покупка на оръжия, сега планира да пренастрои икономиката си така, че тя да привлича чуждестранни инвестиции и цели да създаде финансов хъб за компании от Иран, Турция и Пакистан.\r\n*** В Атина и Солун се организират нови протести във връзка с последните развития по преговорите за името на Македония. Съгласно комюнике, изпратено до пресата, членовете на организационния комитет, образуван от координаторите на двете големи демонстрации „Македония значи Гърция“ в Атина и Солун, вече е провел серия от разговори с представители на местните власти и ги е помолил да дадат практическата си подкрепа за борбата на гръцкия народ срещу „продажбата на името Македония от правителството“, пише електронното издание на гръцкия вестник Protothema.\r\nВ рамките на следващите няколко дни, комитетът, в сътрудничество с пан-македонските съюзи, ще анонсира паралелни митинги в градовете из цяла Гърция. Протестите в посочените градове ще се проведат на 6 юни от 19:30 часа. Както се посочва в съобщението до пресата, „чрез тези демонстрации, комитетът иска да припомни на политиците в страната, че гръцкия народ вече е взел решение по отношение на името Македония и иска то да бъде уважавано“.\r\nКомитетът отново предупреждава гръцкото правителство, че „решение, в което фигурира терминът „Македония“ не може да бъде прието от гръцката страна“.\r\n*** Председателят на основната гръцка опозиционна партия „Нова демокрация“ Кирякос Мицотакис заяви, че ако получи политическата отговорност, спорът с името ще бъде решен, когато прецени, че това решение ще служи на националните интереси, предава македонското издание  „Стандард“.\r\n„ Двадесет години живеем с този проблем, с този нерешен проблем, ще можем да живеем с него още 2-3 години. Ако аз имам политическа отговорност, проблемът ще се реши, когато преценя, че това решение ще служи на националните интереси“, заяви Мицотакис и добави, че неговата партия никога не е казала, че не иска решение, но е необходимо то да бъде в съответствие с гръцките условия.\r\nЛидерът на Нова демокрация  обясни, че националната рамка за решение, което поставя той , не се фокусира само върху въпроса с името, а като необходимо условие определя „конституционните промени и елиминиране на иредентизма, за да може има пълна пакетна сделка „ Мицотакис обясни, че само ако има конкретна информация за евентуално предложение, съгласието ще се коментира публично.\r\n*** Хиляди пътници са блокирани на лондонското летище „Станстед“ заради гръмотевична буря, нанесла повреда на системата за зареждане на гориво. Десетки полети са забавени с часове, повечето от авиокомпания „Райънеър“, за която летището е основна база, пише  The Independent.\r\nТази сутрин „Райънеър“ е започнал да отменя полети – до Барселона, Братислава, Будапеща, Рим, Милано, Корк, Дъблин и Пиза. Говорител на авиокомпанията уточни, че проблемът е предизвикан от неизправност със системата за зареждане на гориво, причинен от удар на мълния. \r\nУправата на летището допълни, че в момента инженерите вече са ремонтирали системата, но част от полетите може да бъдат забавени или отклонени.\r\n***  Според президента на Сърбия Александър Вучич, коментирайки европейските перспективи на Балканите, по време на срещата на високо равнище на ЕС през юни Македония и Албания няма да получат нищо повече от похвала за напредъка в реформите, предава македонската медия  „Фокус“.\r\n„В много незавидна ситуация са Македония и Албания, които, както се предполага, през юни ще бъдат някак потупани по рамо, за да не се каже, че това бедствие и че нищо не са получили, но няма да им се позволи да отворят главите“, заяви сръбският президент.\r\nСпекулациите се засилиха, тъй като в медиите се появиха неприятни изказвания, според които няколко държави са против започването на преговорите за присъединяване. Те смятат, че корупцията и неефективните институции все още управляват страната.", "date": "2018.05.27", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/05/27/2526810/kyustendil-intenziven-e-trafikat-po-avtomagistrala-struma.html", "text": "Интензивен е трафикът по автомагистрала „Струма”. Това съобщи за Радио „Фокус” – Пирин дежурният в Областно пътно управление – Кюстендил. По думите му пътните настилки са сухи. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП – „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.\r\nЛора КАЛЧЕВА", "date": "2018.05.27", "title": "Кюстендил: Интензивен е трафикът по автомагистрала „Струма”"}
{"url": "http://www.focus-news.net/news/2018/05/27/2526809/predstoyashti-sabitiya-v-stranata-za-28-may-agentsiya-fokus.html", "text": "***\r\nОт 13.00 часа министърът на регионалното развитие и благоустройството Николай Нанков ще участва във втората среща на тема „Магистрала „Хемус” – възраждане на българския Север”, която ще се проведе в голямата зала на Община Велико Търново.  На събитието ще присъства и председателят на УС на АПИ инж. Дончо Атанасов.\r\n***\r\nОт 16.00 часа министърът на регионалното развитие и благоустройството Николай Нанков ще присъства на церемонията по откриване на обновения парк „Детски кът“ в града.\r\n***\r\nОт 09.00 часа в зала 8 на НДК ще се проведе Hydrogen Summit – Среща на високо ниво на тема  „Екологична енергия с горивни клетки и водород“. Кметът на София Йорданка Фандъкова ще вземе участие в Срещата за приложенията на водорода и горивните клетки.\r\n***\r\nОт 09.30 часа 28-и състав на Софийски градски съд ще заседава по делото срещу депутата Светла Пиралкова (чл. 220, ал.2, вр. 1 НК).\r\n***\r\nОт 09.30 часа в  Новата конферентна зала на Софийски университет „Св. Климент Охридски“ ще се проведе Полско-българска научна конференция „Правата на детето в исторически и съвременен контекст“ по случай 2018 - Годината на Ирена Сендлер. \r\n***\r\nОт 09.30 часа 6-и състав на Специализирания наказателен съд ще заседава по делото срещу Шерго А., Теодор Д. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в конферентната зала „Мусала“ на хотел „Хилтън“ зам.-министърът на регионалното развитие и благоустройството Малина Крумова ще участва в откриването на международната конференция „Устойчиви градове – нови възможности и предизвикателства пред общините“. По-късно, от 16.00 часа, в панела „Промените в климата и необходимостта от подобряване на енергийната ефективност на жилищата“ Крумова ще представи напредъка по изпълнението на Националната програма за енергийна ефективност на многофамилни жилищни сгради.\r\n***\r\nОт 10.00 часа в Националния пресклуб на БТА ще се състои пресконференция на тема „Нека хаосът започне сега!“ във връзка с новите критерии за изписване на биологична терапия при пациенти с псориазис, псориатичен артрит и други ревматологични заболявания.\r\n***\r\nОт 10.00 часа в хотел „Хилтън“ ще се проведе международната конференция „УСТОЙЧИВИ ГРАДОВЕ - Нови предизвикателства и възможности пред общините“.\r\n***\r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание.\r\n***\r\nОт 11.00 часа  в централната сграда на БАН, Научният архив на Академията ще представи справочник  и документална изложба  „Жените в историята на академичната наука в България“. Събитието е част от проекта „Енциклопедичен справочник и база данни „Жените в историята на академичната наука в България“, финансиран от ЮНЕСКО през 2017 г.\r\n***\r\nОт 11.00 часа в Аулата на Софийския университет „Св. Климент Охридски“ проф. дин Дмитрий Поливянний ще бъде удостоен с почетното звание „доктор хонорис кауза“ на висшето учебно заведение.\r\n***\r\nОт 11.00 часа в Националния пресклуб на БТА ще се състои пресконференция на „Милениум Клуб България“, по време на която ще бъде дадено началото на кампанията „ Краят на прехода“.\r\n***\r\nОт 11.00 часа 8-и състав на Специализирания наказателен съд ще заседава по делото срещу Георги И., Димитър П. и др., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в Националния пресклуб на БТА икономистите на БАН ще представят Годишния \r\nдоклад за развитие и политики за 2018 г.\r\n***\r\nОт 12.00 часа в централното фоайе на Аджибадем Сити Клиник Болница Токуда ще се състои брифинг и демонстрация на живо на възможностите на робота Da Vinci, който ще бъде използван от екипите на гръдна и коремна хирургия в лечебното заведение.\r\n***\r\nОт 13.00 часа в Националния пресклуб на БТА ще се състои пресконференция на Сдружение „Волжки булгари“ във връзка с предстоящия фестивал „Сабантуй - България 2018“, който ще се проведе на 3 юни в Южен Парк II , зад музея \"Земята и хората“.\r\n***\r\nОт 13.00 часа пред НДК ще бъде представена инсталацията Жив килим от български рози“. Събитието е част от културната програма на българското Председателство на съвета на ЕС. Площадът пред НДК ще се превърне в сцена на малък пролетен концерт на открито, който ще въведе темата за Балканите и балканския музикален талант.\r\n***\r\nОт 13.30 часа в Литературен клуб „Перото” ще бъдат обявени победителите в българо-френския поетичен конкурс за деца – „Конкурс прованс”. Поетичният конкурс се организира със съдействието на Българското посолство във Франция. \r\n***\r\nОт 13.30 часа 11-и състав на Специализирания наказателен съд ще заседава по делото срещу Станислав С., Калин С. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 19-и състав на Специализирания наказателен съд ще заседава по делото срещу Станимир Р., на когото е повдигнато обвинение за престъпление по служба.\r\n***\r\nОт 17.30 часа на главния вход на Северния парк ще се състои празничен концерт с богата културно-музикална програма за жителите и гостите на район под надслов  „80 години Надежда – традиции и европейско бъдеще“.\r\n***\r\nОт 18.00 часа в Аулата на Софийския университет ще бъде представена втората част на монографията „Регионална и политическа география на балканските страни“ на проф. д-р Стефан Карастоянов и доц. д-р Николай Попов.\r\n***\r\nОт 19.00 часа в Литературен клуб „Перото“ ще бъде представена книгата „Мисли и послания за живота и духовните ценности” от Виктор Рогозенски.\r\n***\r\nОт 19.00 часа в кино „Люмиер Лидл“ ще бъде открито Двадесет и петото юбилейно издание на Седмицата на испанското и иберо-американското кино.\r\n***\r\nОт 19.00 часа в Дома на културата „Средец“ ще бъде открита фотографската документална изложба Balkan Pride.\r\n***\r\nОт 10.00 часа в зала № 5 в сградата на общинската администрация ще се проведе кръгла маса, с която ще бъде поставено началото на кампанията Европейска мрежа за минимален доход на Министерството на труда и социалната политика.\r\n***\r\nОт 10.00 часа в зала № 5 в сградата на общинската администрация ще се проведе кръгла маса, с която ще бъде поставено началото на кампанията Европейска мрежа за минимален доход на Министерството на труда и социалната политика.\r\n***\r\nОт 10.30 часа в зала „22 септември“  ще се проведе пресконференция на Македонския научен институт във връзка с Деня на Македония. От 11.00 часа ще бъде открита Международната научна конференция „140 години Македонски въпрос”.  От 14.00 часа в Правно-исторически факултет на ЮЗУ „Неофит Рилски“ – Благоевград ще се проведе заседание на Международната научна конференция.\r\n***\r\nОт 11.00 часа на площад „Македония“ ще бъде открито тазгодишното издание на инициативата „Училищна панорама“.\r\n***\r\nВ базата на Университетски център Бачиново ще се проведе турнир по шахмат за хора със зрителни увреждания. \r\n***\r\nОт 11.00 часа в залата на НЧ „Будител-1997“ ще се проведе откриваща пресконференция по проект „Предоставяне на здравни грижи и социални услуги на уязвими общности в трансграничния район България – Гърция“. \r\n***\r\nВ 12.30 часа в Бургаски свободен университет ще се представят екипите, които ще участват в Хакатона „Цифровият град и аз“. \r\n***\r\n От 14.00 часа в атриума на Бургаски свободен университет ще се проведе Хакатона „Цифровият град и аз“. Стартът на ИТ състезанието ще бъде даден от Комисаря по цифровата икономика и цифровото общество Мария Габриел, под чийто патронаж ще се състои събитието. \r\n***\r\nОт 14.00 часа в експо център „Флора“ ще се състои  пресконференция за представянето на доброволческия проект „Моето Атанасовско езеро\", разработен и реализиран от членовете на\r\nученически еко клуб „Капитан Планета“ при ОУ „Александър Георгиев-Коджакафалията“.\r\n***\r\nОт 17.00 часа на Лятна сцена „Охлюва“ в Морската градина  ще се Карнавал на биоразнообразието под надслов  „Любовта в природата“. \r\n***\r\nОт 18.00 часа в парк „Езеро“ ще бъде открита официално възстановената тримодулна тенис стена, която беше неизползваема близо три десетилетия. \r\n***\r\nОт 09.00 часа в хотел „Черно море“ ще се проведе граждански диалог с европейския комисар по цифрова икономика и цифрово общество Мария Габриел. Основната тема на публичния дебат ще бъде цифровото бъдеще на Европа и ролята на цифровизацията за развитието и растежа на регионите. В дискусията ще участва също евродепутатът Емил Радев.\r\n***\r\nОт 09.00 часа Апелативният съд във Варна  ще заседава по делото срещу Анита Мейзер.\r\n***\r\nОт 13.30 часа народният представител от ПГ „БСП за България“ проф. Анелия Клисарова ще се срещне с граждани в офиса на партията на ул. „Македония” 33.\r\n***\r\nОт 13.30 часа народният представител от ПП ГЕРБ Таня Петрова ще има приемен ден за граждани в клуба на партията на ул. „Г. Бенковски” №1.\r\n***\r\nОт 14.00 часа в хотел-галерия Графит във Варна ще се състои пресконференция във връзка с международната конференция „Визия за Европейско културно наследство 2025\", която се реализира в рамките на културната програма на Българското Председателство на Съвета на Европейския съюз с подкрепата  на Национален фонд „Култура”. Събитието се провежда под патронажа и с участието на комисар Мария Габриел, Цифрова икономика и цифрово общество. Организатори на събитието са  Регионална библиотека „Пенчо Славейков” – Варна и Фондация Европеана.\r\n*** \r\nОт 11.30 часа на алеята на възрожденците в парк \"Христо Ботев\" ще се проведе Ден на поклонение и почит пред героите от Априлската епопея в Първи революционен окръг с център Горна Оряховица – поднасяне на венци и цветя. \r\n*** \r\nОт 16.00 часа ще се проведе откриване на парк \"Детски кът\" в града. \r\n*** \r\nОт 17.00 часа в Младежки дом ще започне XIХ-ти Международен пленер  „Живописатира“ - откриване. \r\n*** \r\nОт 21.00 часа на пл. „Георги Измирлиев“ ще има Тържествена проверка-заря. \r\n***\r\nОт 14.00 часа в Регионална библиотека „Дора Габе“ ще се състои презентация на тема „Световен ден на околната среда“.\r\n***\r\nОт 18.00 часа в Младежки център ще бъде представен моноспектакълът „РЕАЛНОСТ - 21“  на Пенчо Иванов в памет на поета Иван Атанасов.\r\n***\r\nОт 17.30 часа в експозиционна зала „Кутловица” ще бъде открита изложбата „Неосветените дворове“ на Йордан Радичков, която показва кадри от вълнуващите пътешествия на Йордан Радичков в Сибир.\r\n***\r\nОт 20.30 часа на откритата естрада в центъра на града ще се състои концерт на Влади Ампов – Графа за Празника на Монтана. Непосредствено след концерта на Графа на сцената ще излязат момчетата от „Vivo Монтана”. От 22.00 часа пищна заря ще сложи края на тазгодишния празник на града.\r\n***\r\nОт 09.00 часа Пловдивският митрополит Николай ще оглави архиерейска света Литургия в храм „Св. Дух” в село Труд.\r\n***\r\nОт 09.00 часа в зала 2 на Окръжен съд ще се гледа делото срещу подсъдимия Никола К., обвинен в умишлено убийство.\r\n***\r\nОт 10.30 часа в кметът на район „Северен“ инж. Ральо Ралев ще открие нова детска площадка в парк „Сърнена гора“.\r\n***\r\nОт 11.00 часа с представяне на френската организация KLAP Maison pour la danse – Марсилия (Европейска столица на културата – 2013) в Заседателната зала на Община Пловдив ще бъде открит Фестивалът за обмен на знания между артисти от Европейските столици на културата в областта на сценичните изкуства.\r\n***\r\nОт 12.00 часа, в новия офис на НФСБ пресконференция ще направят народният представител от „Обединени патриоти“ Славчо Атанасов и председателят на групата общински съветници на „Патриотичен фронт“ в ОбС – Пловдив Слави Георгиев. Те ще говорят по актуални градски теми.\r\n***\r\nОт 09.30 часа общинските съветници от ПП ГЕРБ Силвия Маринова и Здравко Костадинов ще се срещнат с граждани в офиса на партията на ул. „Цар Освободител“ № 17.\r\n***\r\nОт 14. 00 часа в Регионална библиотека „Николай Вранчев“ – Смолян ще бъде открита изложба „Художници от Смолянския край – юбиляри“ – изложба от материали из фондовете на Регионална библиотека „Николай Вранчев“.\r\n***\r\nОт 09.00 часа Знеполският епископ Арсений ще оглави архиерейска света Литургия за храмовия  празник на църквата „Свети Дух“.\r\n***\r\nОт 09.00 часа народният представител от ПП ГЕРБ и зам.-председател на Парламента Емил Христов ще се срещне с граждани в партийния офис на ул. „Кольо Ганчев“ 62.\r\n***\r\nОт 11.00 часа Старозагорският Превантивно-информационен център по зависимости ще бъде домакин т.нар. куиз – отборна мисловна игра за знания.\r\n***\r\nОт 17.30 часа в Младежкия дом ще се проведе публична лекция, посветена на детското четене „Четем заедно, растем заедно“, организирана от Библиотека „Родина”.\r\n***\r\nОт 09.00 часа в Окръжен съд Шумен е насрочено поредно заседание по делото Хитрино.\r\n***\r\nОт 10.00 часа в зала 203 в общината ще  заседава ПК „Териториално развитие и селищно устройство”.\r\n***\r\nОт 13.00 часа в заседателна зала на ДКТ „Васил Друмев“ ще се състои пресконференция.\r\n***\r\nОт 13.00 часа в залата на РУ- Шумен директорът на ОДМВР-Шумен ст. комисар Ялчън Расим ще даде брифинг с обобщение за абитуриентските тържества. \r\n***\r\nОт 14.00 часа в зала 304 в общината ще  заседава ПК „Правна и опазване на обществения ред”.\r\n***\r\n От 16.30 часа в зала 304 в общината ще заседава ПК „Екология и селско стопанство”.\r\n***\r\nОт 09.00 часа в в храм „Света Троица“ ще бъде отслужена празнична литургия по повод Деня на Свети Дух – Празник на град Ямбол. От 10.00 часа пред сградата на общината ще се проведе тържествен ритуал за издигане на знамената на Република България, на община Ямбол и на Европейския съюз. Празнично слово ще произнесе кметът на община Ямбол Георги Славов. От 10.30 часа в ритуалната зала ще се проведе Тържествена сесия на Общински съвет – Ямбол, по време на която ще бъдат връчени наградите за Деня на Ямбол. Празничната програма ще продължи в 12.00 часа с концерт пред  Читалище „Пробуда-1909”. От 14.00 часа в Градския парк, пред Младежки дом „Г. Братанов”, ще се състои церемонията по награждаване на участниците в конкурса за рисунка „Празник в моя град”. От 17.30 часа в Художествена галерия „Жорж Папазов“ ще бъде открита ХІІІ традиционна изложба „Светлината“, със специалното участие на Иван Пазламачев. От 18.30 часа пред Читалище „Съгласие“ ще започне фолклорното шоу „Който може, го може\".", "date": "2018.05.27", "title": "Предстоящи събития в страната за 28 май (Агенция „Фокус“)"}
{"url": "http://www.focus-news.net/news/2018/05/27/2526807/poklonenieto-pred-golemiya-balgarski-hudozhnik-svetlin-rusev-shte-e-v-sryada-v-natsionalnata-galeriya-kvadrat-500.html", "text": "Поклонението пред тленните останки на акад. Светлин Русев ще се състои на  30.05.2018 г. (сряда) от 12.00 ч. в централното фоайе на Националната галерия – Квадрат 500, пл. „Св.Александър Невски“, ул. „19-ти февруари“ 1. Това съобщиха от Националната галерия., пишат от Националната галерия.", "date": "2018.05.27", "title": "Поклонението пред големия български художник Светлин Русев ще е в сряда в Националната галерия – Квадрат 500"}
{"url": "http://www.focus-news.net/news/2018/05/27/2526811/pavlin-dimitrov-upravitel-o-v-sv-anastasiya-davame-vazmozhnost-mladi-aktyori-i-rezhisyori-da-razgarnat-svoya-potentsial-na-ostrova.html", "text": "Даваме възможност млади актьори и режисьори да разгърнат своя потенциал на остров Света Анастасия. Това каза за Радио „Фокус“-Бургас Павлин Димитров, управител о-в Света Анастасия. „Сценарната работилница „От Идеята до Филма“ е най-новото събитие в програмата на Международен филмов фестивал Бургас’2018. Водещият български сценарист Симеон Венциславов, който е получил международно признание с филмите „Посоки“ и „Ага“,  ще разгледа в рамките на три сесии еволюцията на една идея в сюжет, превръщането му в сценарий и реализирането му на голям екран. Димитров добави, че за целта ще се анализират основните правила в киносценаристиката, конкретни случаи от професионалния опит на лектора и примери от световното кино. „Работилницата ще бъде полезна както за професионалисти в началото на своята кариера, така и за хора, които тепърва искат да започнат работа като киносценаристи“, каза още Димитров.\r\nЯнислава КРЪСТЕВА", "date": "2018.05.27", "title": "Павлин Димитров, управител о-в Св. Анастасия: Даваме възможност млади актьори и режисьори да разгърнат своя потенциал на острова"}
{"url": "http://www.focus-news.net/news/2018/05/27/2526808/ministar-temenuzhka-petkova-putin-ochakva-borisov-zashtoto-v-balgariya-izpalnitelnata-vlast-vzima-vazhnite-resheniya.html", "text": "Интервю на Илиана Беновска с министъра на енергетиката г-жа Теменужка Петкова в предаването „Беновска пита” по „Канал 3” и „Радио К2”, излъчено на 27 май 2018 г.Илиана Беновска: И първият гост на днешното издание на “Беновска пита” е госпожа Теменужка Петкова - министър на енергетиката.Теменужка Петкова: Здравейте.Илиана Беновска: Добре дошла.\r\nТеменужка Петкова:Благодаря.\r\nИлиана Беновска:„За принципите и компромисите на върха.“Къде ви е договорът, г-жо Петкова, с който ще трябва да заминете вероятно в Москва?Теменужка Петкова: За да стигнем до договора, трябва да извървим определен път. Този път преминава през определени решения, така че да се надяваме, че ще дойде моментът, в който ще дойда с договора.\r\nИлиана Беновска:Заповядайте и да навлезем в енергийната тема. Вероятно предстои посещение по изявления от Руското правителство от помощник на руския президент, на г-н Бойко Борисов в Русия в края на май.Теменужка Петкова: Да.Илиана Беновска: Ще Ви попитам след малко дали сте подготвени за едно такова посещение и ще Ви стигне ли времето. Но днес Ви питам как оценявате визитата на българския Президент Румен Радев в Москва и неговите енергийни предложения?Теменужка Петкова: Аз мисля, че няма нищо лошо в това, че президентът Радев посети Руската Федерация. Разбира се, чух определено мнение, че с това посещение на практика е даден сериозен тласък за работа на правителството на България, съответно с нашите колеги от правителството на Руската Федерация. Тук може би е важно да отбележа това, че ние работим изключително целенасочено още в рамките и на предишния управленски мандат на премиера Борисов, и в настоящия ни управленски мандат. Работим изключително активно, работим изключително добре с нашите руски партньори.  Искам само да отбележа няколко факта. Първият факт е свързан с провеждането на работна група енергетика още през 2015 година. В началото и на 2016-та година беше проведена междуправителствена комисия между България и Русия. Такава комисия не беше провеждана в последните 5 години. Така че ние работим много целенасочено и работим много постоянно. Мисля, че вече резултатите са налице по отношение на нашата комуникация, на нашата работа с руските ни партньори.Илиана Беновска: Много обичам да говоря с вас. Много сте учтива, но нека малко по-ясно да говорим.  Не приземиха ли първо Медведев, а на следващия ден Президента Путин, българския Президент Радев, като го посрещнаха буквално от вратата с думите “А, добре сте дошъл! Очакваме да дойде вашият министър-председател Бойко Борисов.”?\r\nТеменужка Петкова:Да, безспорно това беше един анонс, който беше направен и от страна на изпълнителната власт, на правителството на Руската Федерация и Президента Путин очакват премиера Борисов. По всяка вероятност този анонс е продиктуван от това, че в България има ясно разделение на властите и изпълнителната власт е тази, която взима важните решения. Изпълнителната власт е тази, която съответно носи отговорността във връзка с решенията, които са взети. Така че мисля, че това е поводът и това е основната причина, поради която това бяха и първите реплики към Президента Радев.Илиана Беновска: Казахте, че посещението на президента в Русия е дало може би тласък на руско-българските отношения.  Още повече, че нека не забравяме, че стария президент го избраха за още един мандат и може би наистина ще има новости в неговата политика, надяваме се и в руско-българските отношения. Какъв тласък даде летецът?  Той успя ли да вдигне изтребителя? Теменужка Петкова: Аз мисля, че тласък по отношение на нашите отношения и особено в областта на енергетиката едаден много отдавна. Както вече споменах, в рамките на предишния управленски мандат на премиера Борисов, и в настоящия управленски мандат, ние водим много конструктивен диалог с нашите руски партньори. В областта на енергетиката Вие знаете, че имаме стратегическо партньорство както по отношение на доставките на природен газ в България, така и на електроенергетиката, на атомната енергетика. Така че нашата комуникация и този тласък е даден много отдавна. Това, че е даден тласък, беше заявено от президента Радев. Разбира се, всяка една подобна визита, всеки един такъв повод за контакт, за комуникация е важен ивсеки един тласък е добре дошъл. Но аз смея да твърдя, че такъв тласък имаме и той не е от вчера и от днес.И резултатите от този тласък са налице през последните няколко години. Илиана Беновска: Ще се върнем към тласъка след малко, но за Радев. Той съобщи предложение, вероятно свое, но вие ще кажете дали се е обърнал към Вас, дали е обсъждано с министър-председателя Борисов, да има български поток по дъното на Черно море между Русия и България.Теменужка Петкова: Подобна версия за български поток не е обсъждана. Аз мисля, че президентът Радев е запознат с проектите, по които ние работим. Вие знаете за концепцията за изграждане на газоразпределителен център на територията на България, по която нашето правителство още в рамките на предишния ни управленски мандат работи изключително активно. Съвместно с Европейската комисия разработихме тази концепция. Концепцията се ползва с изключителната подкрепа на Европейската комисия, така че това са възможните варианти. За нас е изключително важно като правителство и премиерът Борисов е заявявал неведнъж своята позиция по отношение на тази тема и тя е категорична. България трябва да остане фактор на газовата карта на Европа. Това е нашата политика, която ние следваме много отдавна, работим за това тя да се реализира.Илиана Беновска: Но ние не осъществихме южен поток и знаете, че това разгневи президента Путин още предишния му мандат и при срещата с Румен Радев той не го скри. Не само той, а и неговите съветници, експерти и енергийни министри го съобщиха.Теменужка Петкова: Да, така е. Вие знаете кога беше спрян проектът Южен поток. Той беше спрян през месец юни 2014 година. Причините, поради които беше спрян, е нарушенеие на законодателството по отношение на обществените поръчки, по отношение на проведения търг или всъщност липсата на проведен търг, за липсата на избор за изпълнител на този проект. Това беше причината, която Европейска по комисия изтъкна в своя официална кореспонденция до българското правителство тогава. Това е правителството на господин Орешарски итам мотивите са ясно посочени.Илиана Беновска: Така е, но новият-стар канцлер на Германия Ангела Меркел, Пак даде на заден след визитата си при Путин и заговори за възстановяване на Южен поток. А тя между другото беше една от най-големите противнички.Теменужка Петкова: Аз мисля, че всяка една стъпка в посока на гарантиране на енергийната сигурност на Европа, гарантиране на диверсификацията, както на източниците, така и на маршрути за доставка на природен газ, е ясно осъзнат приоритет за всички. Така, че смятам, че е няма нищо изненадващо в позицията на канцлера Меркел. Аз смятам, че подобна визита, подобна стъпка заслужава адмирации.Илиана Беновска: Но Путин все още е гневен, защото на предложението за български поток от страна на Радев, Путин се подсмихна леко иронично и добави може би сериозно, или на шега, че дори не се знае от къде ще минават потоците на турски поток. Защото ние искаме да минава през нашата територия и разчитаме това да бъде един сериозен източник за газовия хъб, за който говорихте преди малко. Теменужка Петкова: Точно така. Като една от опциите за доставка на природен газ в газоразпределителния център на територията на България, ние безспорно разглеждаме и руския газ като един от възможните източници за доставка на природен газ. Разбира се, наред с природния газ от каспийския регион. Надяваме се съвсем скоро да се сбъдне една наша мечта и в дълбоко Черно море да бъдат открити залежи на природен газ. Работим, разбира се, и по и изграждането на интерконектора със Сърбия, един изключително важен проект, и интерконектора с Румъния, който вече е факт.Илиана Беновска: Всичко това е хубаво, но трябва да имаме собствен източник отнякъде.Теменужка Петкова: Точно така. Засега нямаме. Всички тези важни инфраструктурни проекти ще бъдат в основата на реализацията на нашата концепция за газоразпределителен център. Но пак искам да отбележа това, че един от възможните варианти за функциониране на газоразпределителния център,за либерализация на търговията на природен гази природен газ с източник Русия.Илиана Беновска: При посещение на министър-председателя Борисов при президента на Русия Путин това ще бъде една от много важните теми, вкоито вероятно Русия очаква да постигне желаното от нея. А то е?Теменужка Петкова: Аз мисля, че по отношение на нашите руски партньори е налице ясна визия във връзка с изискванията, които Европейската комисия поставя, колегите са много добре запознати с тях. Ние всички виждаме че в интерес на всички ни да се развива пазара на природен газ, за да имаме едни сигурни доставки.Илиана Беновска: Това е ясно. Дайте по-конкретно. Въпросът е, че Борисов ще бъде в Русия в качеството си на представляващ председателството на България на Европейския съюз. Така че може би тук има и друга задача от страна на президента Путин- чрез Бойко Борисов да се поставят по един ясен и недвусмислен начин въпросите за газовото императорстване Русия в Европа.Теменужка Петкова: Безспорно темата, свързана с енергетиката ще бъде важна тема.Илиана Беновска: Сигурно ще бъде определяща?Теменужка Петкова: Да сигурно ще бъде определящата.Илиана Беновска: Но разширявам разговора България – Русия. Стигам до това, че Борисов ще представлява и Европа на тази среща.Теменужка Петкова: Разбира се, това, че в момента България председателства Съвета на Европейския съюз е изключително предимство, което ние имаме, един изключителен опит, който ние получаваме. Свидетели сме на едно изключително успешно председателство от страна на България. Смея да твърдя, че отзивите и оценките за Българското председателство са отлични. Видяхте, че бяхме свидетели на една историческа среща на върха, която беше проведена преди броени дни. Илиана Беновска: Говорите за срещата Европейски съюз - Западни Балкани, които събраха всички видни политици в Европа и Западните балкани.Теменужка Петкова: Абсолютно, премиерът Борисов е безспорен лидер. Неговият глас се чува навсякъде, неговото мнение има изключително висока стойност. Аз смятам, че това са безспорни успехи, които никой не би трябвало да подлага на съмнение. Даже звучи малко комично, когато някой се опитва да казва, че се е провела някаква среща. Няма никакви взети решения.Илиана Беновска: Кой е този някой, г-жо Петкова?Теменужка Петкова: Това са колеги от опозицията, чуха се подобни мнения.Илиана Беновска: Кажете имена.Теменужка Петкова: Да речем, г-жа Нинова сподели подобно мнение. Разбира се, всеки има право на мнение, но не бива да отричаме по никакъв начин обективните факти и обстоятелства. Смятам, че това е един наистина добър момент, в който премиера Борисов ще може да проведе такава среща с президента на Русия.Илиана Беновска: Да вземем пример точно от това - ролята на Борисов като обединител на Западните Балкани, с тежка мисия да осигури инфраструктурната, културната и ако щете ценностната свързаност, да я върне по-скоро или да я реорганизира по нов начин. Ролята на Борисов като живата връзка между Ердоган - Турция и Европейския Съюз. Дали няма да се натовари с още една ос с ролята на живата връзка и носителя на новите идеи с това посещение при президента Путин?Теменужка Петкова: Според мен премиерът Борисов доказа по безспорен начин, че това, което се случва,представлява висш пилотаж в международната политика. Аз мисля, че той би се справил с всяка една задача. Илиана Беновска: Да поеме смело предизвикателствата.Теменужка Петкова: Да.Илиана Беновска: Знае, че се говори за налагане на нови санкции в Европа срещу Русия.  Може би Путин разчита именно на това, чрез намиране на общ език между България и Русия Борисов да даде нов тон на диалога и на действията между Русия и Европа.Теменужка Петкова: Аз мисля, че предстои да разберем. Но България като лоялен член на Европейския Съюз, ние винаги сме подкрепяли политиката на Европейския Съюз и винаги сме стояли твърдо зад нашите партньори рамо до рамо с тях, но предстои да разберем как ще се развие този процес, който наистина е много важен и оказва съществено влияние върху икономическата политика, икономическото развитие на целия Европейски Съюз, безспорно и на Русия.Илиана Беновска: Така е и нека да отбележим, че непосредствено след срещата на Върха Европейски Съюз - Западни Балкани под патронажа на Бойко Борисов буквално на следващия ден той на Виенския икономически форум направи от днешна гледна точка една загрявка на темата с Русия и застана на доста ясни позиции, че ние сме про-НАТО и Евро ориентирани, но сме свързани културно, народнопсихологически и исторически, емоционално, ако щете, с Русия и това не е за пренебрегване. Какво подсказва той в енергийната сфера, ако Ви върна към Вашата компетентност? Къде виждате сходство на принципите и компромисите?Теменужка Петкова: Аз смятам, че в енергийната сфера ние сме извлекли своите поуки, връщайки се назад във времето, и от тук нататък това, което предстои в енергийната сфера, е на базата на едно партньорство, на един прагматизъм в отношенията ни ние да успеем да постигнем такива цели, които защитават в максимална степен нашите национални интереси. Смятам, че това е основното, това е водещото, разбира се, при стриктно спазване и съобразяване с приоритетите на Европейския Съюз в областта на енергетиката, които ние следваме и те са един от основните приоритети, а именно сигурността на доставките, либерализацията на пазара, както на електрическа енергия, така и на природен газ.Илиана Беновска: Диктуват ли ни нашите национални интереси да махнем ветото върху изграждането на АЕЦ Белене, каквото иска Бойко Борисов от Народното събрание? - първи въпрос. И евентуално последващо действие от това да привлечем под някаква форма участието на Русия в осъществяването на този проект?Теменужка Петкова: Вие знаете, че проектът АЕЦ Белене стои много отдавна в центъра на българската електроенергетика като една тема, която е с неизвестен край към този момент.  Аз смятам, че към настоящия момент е дошло време да се вземе наистина едно прагматично решение, защото ако до преди година и половина или две ние можехме да разсъждаваме на тема дали ще бъдем осъдени от страна на Международния търговски арбитраж, дали ще има последващи опции във връзка с това необходим ли ни е проекта или не,то сега ситуацията е коренно различна.  Илиана Беновска: Както каза на Министерски съвет министър-председателя: “Ние не сме собственици на домати и краставици, а сме собственици на ядрени реактори, на съоръжения, които са свързани с възможността да се осъществи изцяло една нова атомна електроцентрала”Теменужка Петкова: Точно така. Смея да твърдя, че между 2012 г. и сегашния момент има една много сериозна разлика. През 2012 г. ние нямахме отговори на тези въпроси, които преди малко анонсирах. Това са въпросите, свързани с хипотезата как ще се развие арбитража, ще има ли опция да бъдем осъдени, или няма. Но към днешна дата ситуацията е следната - ние притежаваме площадка за проекта АЕЦ Белене. В тази площадка са инвестирани близо 1,3 млд. лева, това са парите на българските данъкоплатци. Притежаваме оборудване, което е произведено, проектирано специално за този проект. Бяхме осъдени, платихме го, оборудването е докарано и то стои на площадката на АЕЦ Белене.Илиана Беновска: Дайте напред. Историята я знаят всички и я помнят, пък ако не я помнят, да я научат. Попитах Ви съвсем конкретно: Ръководейки се от националните си интереси, възможно ли е, както многократно повторихте, ние да направим предложение към Русия да построи тя или съвместно, или с друг контрагент, който може би седи на пазара, не искам в момента да го спомена, да участва в изграждането на АЕЦ Белене?Теменужка Петкова: През месец март тази година Парламентът беше категоричен и със свое решение възложи на министъра на енергетиката да разработи доклад, в който да направи ясно предложение по отношение на възможността за рационално използване на всички активи, които притежаваме във вразка с проекта АЕЦ Белене. В изпълнение на това решение ние създадохме работна група в министерството. В нея участваха много широк кръг експерти, както от министерството, така и от БЕХ, от НЕК, от Държавно предприятие “Радиоактивни отпадъци”, Електроенергийния системен оператор, АЕЦ Козлодуй. Това, което ние предлагаме като вариант - този вариант миналата седмица на Министерски съвет беше одобрен, докладът ми беше одобрен от колегите в Министерски съвет - този вариант включва възможността да бъдат възобновени дейностите, свързани с търсенето на възможност за реализация на проекта АЕЦ Белене, но при много ясно определени параметри. Без предоставяне на държавна гаранция, без дългосрочен договор за изкупуване на електрическа енергия и чрез отделяне на активите и пасивите във връзка с проекта в отделна компания. Така че моят доклад е депозиран още на 17 май в Народното събрание. Очакваме Българският парламент да се произнесе по тази наистина важна тема.  Илиана Беновска: А дали Българският парламент ще отмени мораториума върху изграждане на АЕЦ Белене преди визитата на Бойко Борисов в Москва?Теменужка Петкова: Трудно ми е да прогнозирам.Илиана Беновска: Чисто хронологично не ми изглежда възможно, освен на извънредно заседание.Теменужка Петкова: Да, на мен също не ми изглежда възможно. Трудно ми е да прогнозирам от името на колегите в Парламента. Все пак те имат своята програма, те ще решат кога и в кой момент да го разгледат.Илиана Беновска: Добре, но казахме, че има и китайски кандидат-инвеститор. Още едно ще въведа, казахме Борисов държи остта Ердоган-Турция-Европа. Борисов държи окръжността Западни Балкани. Появява се новата ос Борисов-Русия. Ако направим нещо, което би изглеждало доста мъдро - един консорциум Китай-Русия-България, знаете, че Русия много държи да затопли и да сработи своите отношения с Китай, това няма ли да бъде едно изключително постижение не само в българската енергетика, в изграждането на атомна централа, но и в прибавянето на още една мисионерска и политическа роля в биографията на Борисов?Теменужка Петкова: Предстои да разберем дали е възможен подобен вариант. За да разберем това, трябва да бъде проведена процедура за избор на стратегически инвеститори, които да вземат участие в реализацията на този проект. Действително, до този момент има заявен много сериозен интерес от най-голямата държавна компания за ядрена енергетика в Китай. Тази компания препотвърди своя интерес към възможността да участва в реализацията на този проект само преди броени дни на среща между вицепремиера Дончев и мен и съответно китайските колеги. Така че аз смятам, че отговорите на тези въпроси ще станат ясни едва когато дадем старт на процедурата за избор на стратегически инвеститор и тогава вече можем да преценим и да проверим до колко реален е този инвеститорски интерес. Но такъв инвеститорски интерес към реализацията на проекта има. От страна на нашите китайски колеги стана ясно, че те са правили много сериозно проучване както на пазара на електрическа енергия в България, така и на пазара на електрическа енергия в целия регион. Защото ние не бива да забравяме, че когато се говори за такъв тип мощност никой няма предвид задоволяването на потребностите само на българския пазар. Ние трябва да гледаме глобално и регионалния пазар. Такъв вид анализ са направили китайските колеги. Разполагат с такъв анализ и са преценили, че има интерес и има смисъл да участват в реализацията на такъв един проект. Но дали това наистина е така, можем да проверим в рамките на една открита честна публична процедура. Илиана Беновска: Да Ви пожелая успех в Москва и мъдрост. И както озаглавих разговора ни “За принципите и компромисите на върха”, да бъдете принципни не само Вие, министър-председателя и участващите от правителството, но и да сте готови на градивни компромиси. И да Ви попитам блиц, кратко за една минута, какво става с ЧЕЗ?Теменужка Петкова: С ЧЕЗ става това, което всички български граждани знаят. Последната информация, свързана с дейността на анкетната комисия, която беше създадена в Българския парламент, знаете, че нашето национално законодателство предвижда възможност и необходимост от това подобен тип сделки да бъдат одобрени от страна на комисията за защита на конкуренцията, от страна на комисията за финансов надзор, КЕВР също получи правомощия.Илиана Беновска: Това е ясно, но какво се случва физически знаете ли?Теменужка Петкова: Не, не мога да Ви кажа. Предполагам, че тече процедура, свързана с финансирането на тази сделка.Илиана Беновска: И ние седим и чакаме. В момента сме на червено, така ли? На червен светофар и чакаме да светне зелено?Теменужка Петкова: Нямаме друг избор. Все пак не бива да забравяме, че това е процедура, която се провежда от Чешката държава. Това означава по чешките правила, по чешките закони и Българската държава няма опция да въздейства по тази сделка.Илиана Беновска: Много Ви благодаря за този разговор. Желая Ви успех в Москва.Теменужка Петкова: Аз също Ви благодаря.", "date": "2018.05.27", "title": "Министър Теменужка Петкова: Путин очаква Борисов, защото в България изпълнителната власт взима важните решения"}
{"url": "http://www.focus-news.net/news/2018/05/27/2526814/nimh-utre-vremeto-shte-bade-predimno-slanchevo-na-otdelni-mesta-v-zapadnite-rayoni-shte-prevali-i-pregarmi.html", "text": "Атмосферното налягане няма да се променя съществено и ще се задържи по-високо от средното за май. В началото на нощта явленията ще затихнат, облачността ще намалее и до сутринта ще бъде предимно ясно и почти тихо. В отделни котловинни райони ще се образува мъгла. Утре ще бъде предимно слънчево. След обяд ще се развива купеста облачност, в отделни райони на Западна България и купесто-дъждовна, където ще превали, възможно е и да прегърми. Ще духа слаб до умерен североизточен вятър. Максималните температури ще са между 25° и 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков. \r\nПо Черноморието ще бъде предимно слънчево. Сутринта на места ще е с ниска облачност, а след обяд ще е с разкъсана висока. Без валежи. Ще духа слаб до умерен североизточен вятър. Максималните температури ще са 22°-26°. Температурата на морската вода е 20-22°. Вълнението на морето ще е 3-4 бала.\r\nНад планините ще преобладава слънчево време. Сутринта по върховете ще е мъгливо. След обяд в масивите от западната половина на страната ще се развива купеста и купесто-дъждовна облачност и на места ще превали и прегърми. Ще духа до умерен североизточен вятър. Максималната температура на височина 1200 метра ще е около 18°, на 2000 метра – около 11°.\r\nВъв вторник ще преобладава слънчево време. Временни увеличения на облачността ще има над Южна България, но само на отделни места ще превали краткотраен дъжд с гръмотевици. Ще духа слаб до умерен вятър от изток-североизток. Максималните температури ще бъдат между 26° и 31°. В сряда и четвъртък ще бъде предимно слънчево, в следобедните часове над планинските райони с купеста облачност, но вероятността за валежи е малка. Ще продължи да духа слаб до умерен вятър от изток-североизток. Температурите ще се повишат с градус-два.", "date": "2018.05.27", "title": "НИМХ: Утре времето ще бъде предимно слънчево, на отделни места в западните райони ще превали и прегърми"}
{"url": "http://www.focus-news.net/news/2018/05/27/2526816/varna-okolo-35-vodni-atraktsionni-bazi-tryabva-da-zarabotyat-v-kurortite-tova-lyato.html", "text": "Около 35 да водни атракционни бази трябва да бъдат разкрити и това лято по плажовете във Варна и курортите край града. Това съобщи за Радио „Фокус“ – Варна директорът на Дирекция „Морска администрация“ в града кап. Валентин Енчев. По думите му към момента интересът все още е слаб. Собствениците се активизират през юни. Засега само три водни бази са получили разрешения за разкриване. Документи за регистрация са подали собствениците на още три. Кап. Енчев уточни, че тази година промяна в законодателството за водните бази няма да има, независимо, че такова е било предложено от „Морска администрация“ във Варна. „Имахме очаквания, че нормативната база, свързана с разкриването на водни бази на по-малки плажове ще бъде коригирана, защото някои райони с малки плажове по Черноморието страдат от това, че не могат да си разкрият водна база“, коментира още кап. Енчев.\r\nДиана СТОЕВА", "date": "2018.05.27", "title": "Варна: Около 35 водни атракционни бази трябва да заработят в курортите това лято"}
{"url": "http://www.focus-news.net/news/2018/05/27/2526817/ria-novosti-izrael-zapochna-da-se-ograzhda-ot-ivitsata-gaza-i-otkam-moreto.html", "text": "Израел е започнал да изгражда морско заграждение по границата на Ивицата Газа и планира да завърши строителството му до края на годината, съобщи Министерството на отбраната на страната, предава РИА Новости.\r\nКаменният вълнолом, покрит с бодлива тел отгоре, трябва да обезопаси еврейската държава от прониквания на палестински морски командоси, които в миналото вече са опитвали да направят десант.\r\n„Става дума за уникално по своя род заградително съоръжение в света, което ефективно ще блокира възможността за проникване на израелска територия откъм крайбрежната зона“, заяви военният министър Авигдор Либерман.\r\nТой отбеляза също, че изграждането на заграждението ще осуети плановете на управляващата в Ивицата Газа групировка „ХАМАС“ и ще направи безполезно неговото „стратегическо оръжие“.\r\nОт Министерството на отбраната твърдят, че решението за строителството му е взето след операцията срещу терористите в Ивицата Газа през 2014 година. Един от епизодите в кампанията е бил десант на морски командоси – елит на военизираните формирования на „ХАМАС“ на израелското крайбрежие.\r\nРИА обяснява, че сухопътната граница на Израел с анклава отдавна е подсигурена със стени и огради, към които властите строят подземна бариера за защита от тунелите на терористите.\r\nПревод и редакция:", "date": "2018.05.27", "title": "РИА Новости: Израел започна да се огражда от Ивицата Газа и откъм морето"}
{"url": "http://www.focus-news.net/news/2018/05/27/2526813/emil-dimitrov-revizoro-radev-se-razhodi-do-moskva-a-putin-mu-kaza-chakame-borisov.html", "text": "Интервю на Илиана Беновска с народния представител от „Обединените патриоти” Емил Димитров-Ревизоро, излъчено в предаването „Беновска пита” по „Канал 3” и „Радио К2” на 27 май 2018 г.Илиана Беновска: И продължаваме нататък. За „запалителното в политиката”, подходяща тема за Емил Димитров-Ревизоро, заповядайте! Да напомня, че тук спираме на Вашата мина, която подарихте на студиото и на „Беновска пита”, внимавайте!Емил Димитров-Ревизоро: Аз вече я забравих, но да се надявам, че ще я заобикалят и другите хора, за да не настъпят мината! Тази мина от Сочи ли е, или е българска? Слушах анонса Ви и беше много интересен! Човек, ако не знае накъде е тръгнал, със сигурност отива другаде, но полагат усилия хората. Всеки колкото може, дори и тези, които не могат!Илиана Беновска: Дали президентът Радев ще Ви прости тази ирония и цитатите от Алиса – Човек, ако не знае къде отива, да не тръгва!Емил Димитров-Ревизоро: Не е важно на мен той да прощава, важното е да свършат нещо добро за България. Факт е, че отново има шанс да се преборим за газопровода, който не знам колко време бягахме от него, а всъщност това е сигурност. Ако имаме инвестиции в България, ако не можем да станем Швейцария с банки, нека да бъдем Швейцария с инвестициите на Балканите. Представете си минава европейски газопровод, турски газопровод, руски газопровод, имаш инвестиция японска, китайска и т.н. Ами страната става много значима и всеки ще се замисли дали да се заиграва с националната ни сигурност при положение, че има толкова много международни инвестиции и те те пазят самите инвестиции, а и е добре за всички нас. Илиана Беновска: За Путин ли говорите, че ще се замисли дали да се заиграва? Емил Димитров-Ревизоро: Ами ето, „Северен поток” може оттам, а оттук не може! Всичко е за Европа. Ако Германия успее да си извоюва „Северен поток” персонално за нея, какво пречи ние да си извоюваме оттук поток, който да отива за цяла Европа. Но това е нещо, което го гадаем. Все пак ние направихме огромни усилия, за да провалим този проект. Тръбите стояха доста дълго време на пристанището във Варна и чакаха да започнем.Илиана Беновска: Те още седят.Емил Димитров-Ревизоро: Да и дано да останат там, за да изградят през България проекта. Но пък веднага ще се намесят еколозите – защо този газопровод излиза точно тук, не може ли малко по-наляво, на дясно, не може ли през моята нива, за да ми платите по-скъпо. Но като цяло този хъб, ако няма с какво да го захраним, за какво ни е? А е хубаво да имаме хъб, хубаво е да имаме инвестиции, това е сигурност.Илиана Беновска: Вие сте представител на „Обединените патриоти”, макар да не сте член на нито една от партиите в тази тройна коалиция. Как трябва да се гласува според Вас в Народното събрание, да падне ли мораториумът върху изграждането на АЕЦ „Белене”?Емил Димитров-Ревизоро: Не може другите държави да имат по 10 атомни електроцентрали, а ние да гадаем дали да имаме втора или не, при положение, че енергетиката ще се развива, потреблението ще нараства и рано или късно ще се налага да заместваме тези ТЕЦ-ове и ВЕЦ-ове с други мощности. Фотоволтаиците, тези възобновяеми източници, както виждате не са до безкрай. Те са зависими от природата, те са стихийни от време на време, така че трябва да имаме някаква сигурност. Друг е въпросът дали да бъде на Козлодуй или на Белене реакторът, но ако има частна инвестиция, която може да го направи при съответните гаранции за сигурност, не виждам нищо лошо да има още една атомна електроцентрала с няколко реактора.Илиана Беновска: Тоест, непряко, но отговаряте, че ще подкрепите Вие, лично, отпадането на мораториума?Емил Димитров-Ревизоро: Да, да, аз искам, при гаранции за сигурност, при изкупуване на отработеното гориво нека да имаме още една атомна централа, това е сигурност.Илиана Беновска: А обсъждали ли сте „Обединените патриоти” общата си позиция?Емил Димитров-Ревизоро: Не, не сме обсъждали, даже мисля едно от формированията има по-различно мнение.Илиана Беновска: Но, ако нямате обща позиция, Вие ще си позволите ли да имате индивидуална позиция?Емил Димитров-Ревизоро: Мога да кажа за ВМРО, от чиято квота съм в парламента, че те години наред се занимаваха с тази тема, правиха стачки, правиха референдуми, това е един път по който от дълги години вървят и аз се надявам да стигнат до един успешен финал. Разбира се публичното говорене ще го направи лидерът на партията г-н Каракачанов, но мисля, че са малко тези, които са против България да бъде енергийно независима, особено ако ти го дават даром. Съгласете се само 10 километра нататък, ако стане в Румъния тази инвестиция, ние не бихме могли да повлияем. Ето, в Румъния отива голям китайски инвеститор, приемаме, че има такъв, България може ли да се намеси? Не! А е само на 10 километра от нашите брегове.Илиана Беновска: Знаете, че и Турция започва да строи на другата ни граница.Емил Димитров-Ревизоро: Така или иначе ще има. Около нас може да има и ние не можем да се намесим, но ако има у нас трябва да се възпротивим. Смятам, че трябва да се обмисли още веднъж този въпрос и мисля, че са много хората, които ще подкрепят, пак казвам, при ясни гаранции за сигурност. Между другото Вие виждали ли сте огромен камион пълен с дърва по улиците? Защото хората го срещат. Или ТИР със стока? Той примерно тежи 20 – 30 тона, толкова тежи и един реактор. Ако един камион не се обръща при земетресение или при движение, точно толкова е и сигурността на един реактор, който се слага на специално легло, на пружини и така нататък. Тогава какъв е проблемът?Илиана Беновска: Да, но камионът с дърва не може да предизвика замърсяване на атмосферата!Емил Димитров-Ревизоро: Всички притеснения и опасения са на лице, но ние говорим за , сигурност, която да бъде обезпечена от експертите, които отговарят за сигурността. Аз и Вие не сме експерти по атомна сигурност.Илиана Беновска: И по този повод да Ви върна още малко към визитата на президента Радев при президента Путин, както казах и аз в коментара си, беше ми изключително унизителен начина, по който го посрещнаха, но може би за това си има някакви причини. И най-сладкото беше, че първата новина, която му съобщиха, още с влизането в кабинета, добър ден, при Медведев – той каза – добре дошъл, ние чакаме да дойде вашият министър-председател Борисов.Емил Димитров-Ревизоро: Има президентски републики, има и парламентарни републики. У нас президентът има много по-малко правомощия отколкото премиера. Така че ако Русия иска да води разговори след всичко онова, което се случи, аз се надявам да бъде така, нормално е да ги водят с шефа на изпълнителната власт, който би могъл да решава проблеми. Разбира се без санкция на Народното събрание не би могло да стане, но човекът, с който би могло да се водят разговори е човекът, който би могъл да решава проблеми, в случая това е настоящият премиер, не е президентът. Но нека да погледнем и от другата гледна точка, президентът направи необходимото и възможното за да декларира и той едно съгласие за едни ползотворни разговори. Не знам защо така са му го организирали, подобаващо беше да бъде посрещнат в Москва.Илиана Беновска: Аз не знам кой какво му е организирал, тоест знам, но сега ще се въздържа да го коментирам, то ще стане публично известно кой е организирал програмата на президента Радев в Москва и Сочи.Емил Димитров-Ревизоро: Има ли значение? Разходи се, отиде видя, казаха му – чакаме добри новини от вас, чакаме премиерът да дойде, за да видим ще се случат или не, на Вас Ви желаем успешен мандат и това е. Той президентът това е, той е обединител на нацията.Илиана Беновска: Последен въпрос по тази тема, следваше ли президентът да обсъди, както казахте ние по конституция сме парламентарна република, следваше ли президентът да обсъди с Народното събрание евентуално позиции по някои въпроси, в това число и енергетика, а не да изненада цяла България, като предложи „Български поток” да минава по дъното на Черно море?Емил Димитров-Ревизоро: Ние не сме сигурни, че той не го е споделил с хората, които са склонни да го изслушат.Илиана Беновска: Кои са тези „склонни”? Нали има 240 народни представители?Емил Димитров-Ревизоро: Вижте, ще излезе, че се намесваме в делата на президента, преди да тръгне на някъде да му казваме какво трябва да говори …Илиана Беновска: Или той на нас да ни каже?Емил Димитров-Ревизоро: Или той да идва да се отчита, смятам, че там леко ще пресолим манджата! Той е мажоритарно избран, той не е избран от народните представители, а е избран пряко от народа.Илиана Беновска: Г-н Ревизоро, да Ви кажа, че той е избран, ако сте забравил, но историческият факт е, че той е избран с гласовете на БСП и на ДПС.Емил Димитров-Ревизоро: Тоест събра най-много гласове. Аз бях за г-н Каракачанов, но той събра най-много гласове. Добре, законно избран президент ли е, законно избран е! Може ли да олицетворява нацията, може! Може ли да я представлява на някакви форуми, може! Прави го. Може и да е съгласувал с премиера тази позиция, ние не знаем. Но наистина неговото участие там малко бледнееше.Илиана Беновска: А следва ли нашият премиер Борисов преди да отиде еветуално в Москва при президента Путин да съгласува да съгласува някакви позиции, отново пак питам, с Народното събрание?Емил Димитров-Ревизоро: Нека да кажа така – и двамата се въздържат да го правят. И президента, и премиера. Илиана Беновска: И ние какво – седим и се наслаждаваме?Емил Димитров-Ревизоро: Ние с нашите решения след това ще оценим техните усилия в положителна или отрицателна посока. В крайна сметка каквото и да се договорят ще трябва санкция на Народното събрание, тоест ще трябва да ни убедят и нас. А и ако има едни предварителни разговори, ти после не знаеш да какъв резултат ще стигнат. Ето Заев дойде тук и говори за име, но той не знае какво ще се случи в Македония и казва – ние тук нещо се договорихме, но чакам да видя дали ще го одобрят хората в Македония. По същия начин и те ще отидат да договарят нещо, възможно е да стигнат до някакъв компромис, който да е добър за България, след това ние ще го одобрим в парламента. Илиана Беновска: Добре, свършваме дотук, ще видим какво ще стане, историята се пише не на коляно.Емил Димитров-Ревизоро: От победителите!Илиана Беновска: От победителите? Добре! Връщам се към заглавието на нашия разговор „запалителното в политиката”. Като председател на Комисията за борба със сивата икономика и корупцията, отричате ли, че има проблеми на пазара на горива и огромен сив сектор?Емил Димитров-Ревизоро: Не! То и затова трябва да има закон. Защото за много други сектори има. Ето, сега и производителите на рози решиха, че трябва да има специален секторен закон само за тях. Ние имаме за тютюна, имаме за алкохола, а нямаме за горивата. Трябва да има. Има огромен сив сектор, има предпоставки това да се случва на пристанищата когато влиза в страната, при добиването на горивата, когато е в България обработката, при транспорта и продажбата. И всички тези неща бяха формулирани много добре от главния прокурор, когато миналата година той дойде, просто малко бяха хората, които имаха желание да го чуят. Илиана Беновска: Когато главният прокурор дойде във вашата комисия, нека да припомним.Емил Димитров-Ревизоро: Той дойде без да е длъжен. Той не беше длъжен, но дойде, разказа неговото виждане, то изцяло се припокрива с голяма част от вижданията на комисията. Затова сега този закон се опитва да сегментира на пристанищата какво ще се случи, как ще се транспортира.Илиана Беновска: Значи има нужда от регулация на пазара със закон, обаче този закон нещо трудно върви.Емил Димитров-Ревизоро: А, не, върви добре. Имаше трима министри, които имаха особено мнение, но вече си го промениха.Илиана Беновска: Кои са те?Емил Димитров-Ревизоро: Финансовият, земеделският и икономическият министър. Интересното е, че икономическият министър беше този човек, който е автор на закона, защото в неговото министерство работна група го е създала. Той е имал притеснения за малкия бизнес. Разбра се, че тези притеснения са отпаднали. Имаше притеснения, че трябва да въвеждаме уреди, едва ли не да питаме Европа за уреди, които ги има на всички бензиностанции. Но пък ние стигнахме до решение, че земеделците не трябва да въвеждат такива уреди. Тоест всички мини, които съществуваха, хващам се за Вашите думи от влизането ми, ние горе долу ги заобиколихме и ги прескочихме. Премиерът прие също един ангажимент към някои от съсловията и браншовете, които ние трябва да изпълним.Илиана Беновска: Споменахте, че имаше трима министри …Емил Димитров-Ревизоро: Които имаха различно мнение или се колебаеха.Илиана Беновска: Един от тях е както казахте финансовият министър Владислав Горанов.Емил Димитров-Ревизоро: Промени си мнението още при премиера. Илиана Беновска: Само да попитам преди това. Нали участваха експерти от митниците и НАП при изработването на този закон?Емил Димитров-Ревизоро: Категорично! Те единия ден го подписват, на другия ден имат особено мнение. Съгласете се, че когато говорим за уреди, тях ги има на всички бензиностанции и те са въведени със заповед на министъра и както казват да ги сложим и на земеделските такива и ще кажат – ама дай да питаме Европа. Ами дайте тогава да махнем уредите в цялата страна.Илиана Беновска: Добре, как си обяснявате …Емил Димитров-Ревизоро: Страх!Илиана Беновска: От?Емил Димитров-Ревизоро: Страх и притеснение от това, което може да се случи, още повече, че има много зависимости в държавата. Този сив сектор, парите, които генерира, 1 милиард, са сериозни пари!Илиана Беновска: Владислав Горанов не е страхлив!Емил Димитров-Ревизоро: Той не е страхлив и аз затова казах, когато беше разговорът при премиера си позволих, не знам дали трябва да го коментираме – спокойно, в другите правителства имаше само трима министри, които са „за”, сега имаме трима, които са на особено мнение. Двама от тях разбраха веднага, че са на погрешната линия. Третият го очакваме да размисли, защото той е авторът на закона. Всичко е наред в момента, казах Ви! Наистина притесненията им са били дали има достатъчно публичност, дали са изслушани всички съсловия, дали са взети под внимание проблемите, които можем да създадем, дали тази допълнителна инвестиция няма да ги натовари, дали е достатъчен периода, в който от приемането на закона и влизането му в сила те ще могат. Всички тези неща ги изчистихме. Аз даже обещах да ида при всички парламентарни групи и да обясня закона. Има писма за подкрепа, за съгласие от съответните браншове. Предстои още работа.Илиана Беновска: Къде още има нещо, което не е изкоментирано и уравновесено в този закон за горивата?Емил Димитров-Ревизоро: При земеделците. Единственият проблем е, че когато премиерът изказа одобрение и подкрепа за повечето им искания, те започнаха малко да се надпреварват да искат още и още. Ние разрешихме земеделската техника, трактори, комбайни, да могат да транспортират до 1000 литра, на самото поле да се зареждат, на вътрешните обекти. Те сега започнаха да искат и камиончета, и рейсчета, малко започнаха да разширяват, но нормално е, хората искат каквото могат максимума да извадят, но там нещата са изчистени. При газовиците 50 кубика ще бъде и 10 000 бутилки наличността.Илиана Беновска: Какво означава това?Емил Димитров-Ревизоро: Ами оказа се, че можеш да зареждаш бутилки без да имаш свои собствени, всъщност крадеш чужди, с чужди бутилки работиш.Илиана Беновска: Какво говорите? Кажете го по-разбираемо!Емил Димитров-Ревизоро: Ако Зареждаш бутилки за газ пропан бутан и ги даваш за битово потребление, ами трябва да имаш собствени. Ти си закупил определено количество и с тях работиш, доставяш си газта, плащаш я, на теб ти я плащаш, но неползваш чужди бутилки. А сега има големи компании, които са направили бутилки, тези бутилки са изчезнали в битовото потребление, има хора, които зареждат и се правят на разсеяни. Сега това нещо ще бъде изчистено, те самите си го решиха това нещо как да бъде.Илиана Беновска: До какво води това?Емил Димитров-Ревизоро: Все едно сега една марка бира зарежда бутилки на друга марка бира, защото е намерила бутилките. Не е редно, трябва кой каквото има, или да сключиш договор с другата, че ти е разрешила да ползваш бутилките. Но това са детайли.Илиана Беновска: В този смисъл имате ли ясни сведения, не само допущения, колко е размерът …Емил Димитров-Ревизоро: Предстои разглеждане на първо четене в зала.Илиана Беновска: Законът предстои да влезе на първо четене?Емил Димитров-Ревизоро: Да, въпрос на дни е.Илиана Беновска: Кога?Емил Димитров-Ревизоро: Ами въпрос на дни е. Това трябва председателят на Народното събрание и председателският съвет да го решат, депозиране на доклада, всичките становища.Илиана Беновска: Само да Ви върна малко назад, имате ли представа за размера на сивия сектор, това установимо ли е?Емил Димитров-Ревизоро: Някои казват 20, други 30.Илиана Беновска: 20 какво?Емил Димитров-Ревизоро: Между 20% и 30% от горивата са в сивия сектор. Съгласете се, че ако не е 1 милиард, аз казвам 1 милиард, Вие ще кажете, не, 700 милиона, нека да са 500 милиона. Ако всяка година 500 милиона ние вкарваме в бюджета, дали няма да е по-добре? Ще се намери за какво да се похарчат. Това са пенсии, заплати и каквото се сетиш. Така че тези пари трябва да влязат в държавата. Между другото премиерът искаше този закон да стане, той настояваше, той беше инициатор и на работната група, той го сподели и пред земеделците. Това, че ние народните представители го внасяме е друга тема, но това беше, за да стане по-бързо и да имат време поне 8 месеца до нова година да се подготвят.Илиана Беновска: Вие лобист ли сте на „големите” в горивния сектор?Емил Димитров-Ревизоро: „Големите” плащат 80% от данъците в държавата. А другите не искат да плащат данъци, но искат да командват. Съгласете, едрият бизнес плаща 80% от данъците, дребният бизнес плаща останалите 20%. А има едни 20% контрабанда, които искат да диктуват на хората, които си плащат данъците какво да правят в живота. Илиана Беновска: Много сте опитен, попитах Ви нещо конкретно! Вие лобирате ли за „големите” в горивния сектор?Емил Димитров-Ревизоро: Хората, които плащат данъците, „големите”, които са около 30 фирми искат да има закон от 20 години, от 10 лобират да влезе този закон. 3 правителства не можа премиерът, Бойко Борисов, да сколаса, да направи, да намери време да внесе този законопроект. Сега най-после е готов. Ще има огромна съпротива, надявам се той да статне.Илиана Беновска: От кого?Емил Димитров-Ревизоро: От тези 1 милиард, които генерират сенчеста контрабанда.Илиана Беновска: Имат ли имена?Емил Димитров-Ревизоро: Имат имена и започнаха да се определят, и в парламента има хора с имена.Илиана Беновска: Сега ще Ви попитам и за парламента, но като имат имена, изминете ме, но Вие сте бил шеф на митниците, митниците на инат спят ли?Емил Димитров-Ревизоро: Ами съгласете се, 3 години говорим, че има митнически пристанища, едното от тях е във Варна, то всъщност на морето е само едно, във Варна, което е на един остров, от едната страна има уреди, всичко е легално, от другата няма. 3 години казваме, че не трябва да влизат оттам танкери и ЕС се произнесе, че не трябва да има танкери. Приехме закон, че тези там трябва да имат уреди на това пристанище и да се отчита всичко, което влиза. Изведнъж се оказа, че законът отново е променен и има отсрочка с още 6 месеца да продължават тези танкери. Сега ще разберем колко танкера са влизали. Може ли 3 години да казваш, че това не трябва да се случва и да го спреш със закон, след което да се окаже, че е разрешено за още половин година. Това са двойните стандарти и тук търпим сериозна критика. Добре, че БСП не са ни надушили. Защото когато 3 години говориш едно нещо и промениш закона и след това се окаже, че продължаваш същото, независимо по каква причина, това е проблем. Може да се искат оставки на министри, може да се разбере, че и конституцията е нарушена. Защото ЕС се е произнесъл – законът ви е добър, не е трябвало да бъде разрешено да има пристанище без уреди …Илиана Беновска: Добре, но защо, пак Ви връщам, пак ми се измъквате, казвате, че тези имат имена и са известни. Емил Димитров-Ревизоро: Разбира се, че са известни!Илиана Беновска: Защо НАП и митниците не предприемат съответните действия?Емил Димитров-Ревизоро: Притесняват се!Илиана Беновска: От?Емил Димитров-Ревизоро: Притесняват се от висши ръководства, от изпълнителната власт.Илиана Беновска: От какво? Нали се разбрахме, че изпълнителната власт и лично министър-председателят искат този закон.Емил Димитров-Ревизоро: Законът го искат, но тази мярка, която беше за уредите на пристанищата, беше въведена още на нова година и после беше отсрочена с половин година. Това не трябваше да се случва. Не трябва закон, който вчера е приет, после с наредба да го отменяш и после с друг закон да го променяш и да кажеш – отлагам срока. Пак се връщаме на това, че има бензиностанции с уреди и такива без уреди. Защо тогава въвеждаме със силата на принудата някои да правят инвестиции да имат, а десетки други да нямат? Същото е и с пристанищата. Имаме пристанища с уреди, ние внасяме през тези без уреди. Един вносител го махнаха, за да дойде друг вносител. Смятате, че това не се знае?Илиана Беновска: Кой?Емил Димитров-Ревизоро: Нов вносител се появи в държавата.Илиана Беновска: Кой?Емил Димитров-Ревизоро: Преди беше „Сакса”, сега е друг.Илиана Беновска: Кой?Емил Димитров-Ревизоро: „Сакса” вече е изряден, не внася. Илиана Беновска: Кои са тези?Емил Димитров-Ревизоро: Имаме нов вносител, чакаме писмо, в парламента да дойде министърът на финансите, кой внася горива, колко танкера е внасял?Илиана Беновска: Чакайте малко, ДПС искат да направят закон за изясняване на собствеността и финансирането на медиите, а ние не знаем кой е вносителят на горивата?Емил Димитров-Ревизоро: Не, ние знаем, но не можем да го кажем, защото го нямаме черно на бяло. А митниците трябва да го дадат в парламента черно на бяло. Доколкото разбрах БСП са внесли вчера едно такова питане до министъра на финансите и митниците да кажат за съответния период от нова година до момента колко танкера са влезли през пристанище, на което няма уреди. И въпросът ще е много сериозен, защото отговорът е ясен. 10-12-13-14-16, колкото са! Тези танкери защо трябваше да влизат без уреди?Илиана Беновска: Добре, има ли конфликт на интереси? Има ли народни представители, които имат интереси в горивния бизнес?Емил Димитров-Ревизоро: Да Ви кажа, от всичките политически сили се явиха хора, които – ама и ние сме за борба с контрабандата, ама защо точно сега? Не може ли този закон за го оттеглите, а някога някой си по-друг? Може ли да не е днес, а да е утре? Аз принципно съм съгласен, ама няма да гласувам!Илиана Беновска: Кои са те? Кажете имена!Емил Димитров-Ревизоро: От всички политически сили, включително и от моята политическа сила имаше хора, които бяха против този законопроект. Казвам го с болка.Илиана Беновска: От Вашата политическа сила ще Ви питам например за Александър Сабанов например.Емил Димитров-Ревизоро: Не е само той, няколко човека са.Илиана Беновска: Кажете имена! Емил Димитров-Ревизоро: Няма значение, ако трябва да ги споменавам всичките, те са около 40 човека. Илиана Беновска: 40 от 240.Емил Димитров-Ревизоро: Те някои си промениха мнението, но имаше хора, които по различни причини – абе аз там живея в този град, там голямата транспортна фирма, ама тук земеделците, това са гласоподаватели, не можем ли този път да ги прескочим? Имаше заигравка с газовици, с всякакви, но като цяло се изчисти, защото пък те съсловията дойдоха и си поставиха проблемите на масата и голяма част от тях комисията ги възприе и ги реши.Илиана Беновска: Предстои влизането на този закон за горивата на първо четене, вероятно гласуването му на второ четене няма да приключи преди края на парламентарната сесия?Емил Димитров-Ревизоро: А, не, защо? Има достатъчно време! Един месец е максималната процедура, може да мине. Аз бавих много, съгласете се, ето, вие ме питате, енергийната комисия го е получила, защото беше разпределен от председателката на парламента на 7 март. Те не можаха да го разгледат 2 месеца, защото имаха много спешен закон за енергетиката. След като Законът за енергетиката мина вече трета седмица не заседават. Тоест много им беше спешно за закона, сега им е много спешно за почиват. Все нямат време да го разгледат, а Вие ме питате защо. Комисията за европейските фондове го поиска, ето, днес в извънреден ред ще го решава от 11 часа. Предстои да бъде разгледан в оперативен порядък. Има комисии, които го искат и те да се запознаят и веднага го разглеждат, има комисии, които го искат и 3 месеца се разсейват.Илиана Беновска: Един блиц накрая, кой е следващият сив сектор или кой е следващият сектор, който ще ревизирате и поправяте законово? Вярно ли е, че ходите по акцизните складове сега?Емил Димитров-Ревизоро: Да, абсолютно всички акцизни складове, ние не можем да отидем да ги проверяваме, защото не сме контролни органи. Но аз пиша писма и например ни посрещнаха в някои от бирените – много добра индустрия, много на светло. Писал съм писма до трите цигарени фабрики, които все още работят в България. Аз не знам колко ще останат, но искам например в Благоевград да заведа комисията да види, защото сега имаме едни специални процедури, как ще се маркират цигарите.Илиана Беновска: Допускат ли Ви?Емил Димитров-Ревизоро: Ами от Благоевград още не сме получили писмо.Илиана Беновска: А къде ходите?Емил Димитров-Ревизоро: До Стара Загора съм написал писмо, може би още не е пристигнало. Но когато те се съгласят да ни приемат, ние насила не ходим. Това е частен бизнес и ние не се намесваме. Но когато те казват – да, елате, съгласни сме! Хората показват!Илиана Беновска: Добре, но не е ли показател, ако не ви допускат?Емил Димитров-Ревизоро: Вижте, частен бизнес е, те преценяват дали да ни допуснат. Ще ходим на пристанища, ще ходим на аерогара София, имаме колега, който много държи да отиде на Капитан Андреево. Не знам какво толкова му е интересно, но възможно е, все пак е турска граница и аз ще направя всичко възможно да ги заведа да видят. Когато те видят на място нещо, което е, после им е много по-лесно, когато вкараме законопроекта, знаят какво се цели с този законопроект. Те са ни в помощ и благодаря на всички, които ни посрещат!Илиана Беновска: Благодаря Ви за този разговор пък аз, желая Ви успех а пак ще се видим!Емил Димитров-Ревизоро: Благодаря и аз!Илиана Беновска: Разговаряхме за „запалителното в политиката” с Емил Димитров-Ревизоро, председател на Комисията за борба със сивата икономика и корупцията, след кратка рекламна пауза ще говорим за „свободата или свободията на словото” с Ивайло Крачунов от Блиц.", "date": "2018.05.27", "title": "Емил Димитров-Ревизоро: Радев се разходи до Москва, а Путин му каза: „Чакаме Борисов“"}
{"url": "http://www.focus-news.net/news/2018/05/27/2526754/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Благоевград, пътните настилки са мокри и хлъзгави, предаде репортер на Радио „Фокус“ – Пирин. Шофьорите трябва да карат внимателно, за да бъдат избегнати инциденти. Трафикът по основните улици и булеварди е нормално натоварен\r\nЛора КАЛЧЕВА", "date": "2018.05.27", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/05/27/2526818/zam-predsedatelyat-na-pp-gerb-tsvetan-tsvetanov-shte-poseti-oblast-veliko-tarnovo-na-28-may.html", "text": "Председателят на ПГ на ГЕРБ и зам.-председател на партията Цветан Цветанов ще посети област Велико Търново на 28 май 2018 г. Това съобщиха от ПП ГЕРБ.\r\nОт 13.00 часа в голямата зала на Община Велико Търново той ще участва във втората среща на тема „Магистрала “Хемус” – възраждане на българския Север”. Форумът се организира от вестник „24 часа“ и МРРБ.\r\nПо-късно Цветан Цветанов ще се срещне и с екипа на Дома за медико-социални грижи в гр. Дебелец\r\nОт 16.00 ч. в Горна Оряховица Цветан Цветанов ще е гост на церемонията по откриването на парк „Детски кът“, обновен със средства по Оперативна програма „Региони в растеж“ 2014-2020 г.\r\nВ 17.00 ч. председателят на ПГ на ГЕРБ ще присъства на откриването на XIХ-ти Международен пленер „Живописатира“. Събитието ще се състои в Младежкия дом на Горна Оряховица.\r\nЦветанов ще бъде официален гости и на тържествената заря-проверка, която от 21.00 ч. започва на централния горнооряховски площад „Георги Измирлиев“.", "date": "2018.05.27", "title": "Зам.-председателят на ПП ГЕРБ Цветан Цветанов ще посети област Велико Търново на 28 май"}
{"url": "http://www.focus-news.net/news/2018/05/27/2526820/stara-zagora-v-mladezhki-tsentar-za-razvitie-vzaimopomosht-zapochnaha-deynostite-po-proekt-dalboki-koreni.html", "text": "Започнаха дейностите по проект \"Дълбоки корени\" на програма \"Еразъм+“ осъществяван от Младежки център за развитие „Взаимопомощ“, по който Община Казанлък е асоцииран партньор. Това каза за Радио „Фокус“ Мария Славова, председател на организацията. Тя поясни, че по проекта доброволците ще организират Еко фестивал Казанлък 2018 г. през месец юли. \r\nТова ще бъде осмото издание на  фестивала, началото бе поставено през 2011 година по идея на доброволката от Литва – Раминта Крисчунейте. \r\nВ Казанлък за проекта са новите доброволци от Франция, Италия, Испания, Унгария, Румъния, Полша и Гърция. Те ще останат 59 дни в Долината на розите. Към настоящия момент в Казанлък са посрещнати общо 70 доброволци по проекти на организацията, финансирани от Центъра за развитие на човешките ресурси и Национален център за европейски и младежки проекти и инициативи.\r\nВ рамките на проекта доброволците ще вземат участие и в почистване на района около Старата река и парк „Тюлбето”, в работни ателиета на арт и еко тематика, заснемане на късометражни еко филми, организирането на концерти на млади таланти, интерактивен огнен хепънинг, лятно кино, „Езиково кафе” всеки четвъртък на юни в Общинска библиотека „Искра”, дообогатяване на \"Стената на доброволчеството\", създаване на блог по проекта, презентации в училища и подпомагане на други съпътстващи дейности.\r\n„ Интересното този път е, че проектът е стратегически и такъв проект печелят много малко организации в България. Самите дейности са насочени в организиране на три издания на еко фестивала, които ще се подготвят и осъществят в Казанлък през месец юли на 2018, 2019 и 2020 година“, каза Мария Славова.\r\nСлавяна ГАЙДАРОВА", "date": "2018.05.27", "title": "Стара Загора: В Младежки център за развитие „Взаимопомощ“ започнаха дейностите по проект „Дълбоки корени“"}
{"url": "http://www.focus-news.net/news/2018/05/27/2526823/afp-naprezhenie-v-berlin-zaradi-miting-na-alternativa-za-germaniya-i-kontraprotest-na-lgbt-levi-radikali-i-privarzhenitsi-na-elektronnata-muzika.html", "text": "Хиляди демонстранти „за“ и „против“ дясната политика си противостояха в Берлин в неделя следобед, където виковете „Ние сме хората“ бяха посрещани от ответно „Махайте се, нацисти“ и звуци от техно музика, предава AFP.\r\nПолицията, която имаше масирано присъствие, с цел да държи групите разделени, съобщи, че организираният от анти-имигранстката и анти-ислямска партия „Алтернатива за Германия“ (АзГ) митинг е привлякъл около пет хиляди души, докато на контрапротеста са се стекли повече от 25 хиляди.\r\nДемонстрациите са преминали мирно, независимо от това, че берлинската полиция съобщи за използването на сълзотворен газ като мярка за предотвратяване на събарянето на загражденията на един от площадите.\r\nНа друго място, съобщават още правозащитните органи, два контейнера за боклук са запалени с факли и са избутани на улицата, наранявайки жена, участваща в митинга, като AFP не уточнява за коя от демонстрациите става въпрос.\r\nПривържениците на АзГ започнаха шествието си „за бъдещето на Германия“ малко след 12:00 часа на централната гара в Берлин и тръгнаха към Бранденбургската врата, като развяваха знамена на Германия.\r\nПо пътя те викаха „Меркел трябва да си отиде“  и „Ние сме хората“ и, както твърди „Франс прес“ са показвали средни пръсти и са псували участниците в контрапротеста, които са обикаляли по страничните улици, но са били блокирани от полицията.Меркел не е Германия\r\nДемонстрацията на АзГ беше първата им улична акция, след като станаха най-голямата опозиционна партия в германския Бундестаг.\r\n„Сега вече знаем, че сред бежанците има много ислямисти и те не уважават жените“, заяви 41-годишната учителка Кристин Мьозл, която е и член на дясната партия, пред AFP.\r\nВ своята реч пред множеството, председателят на АзГ Александър Гауланд заяви: „Меркел не е Германия!“\r\n„Обичаме нашата страна. И искаме да я предадем на нашите деца по начина, по който родителите ни я предадоха на нас“, заяви консервативният политик.\r\nВицепредседателят на партията Беатрикс фон Щорх, внучка на финансов министър на Адолф Хитлер, заяви пред демонстрантите, че Германия е „отличен пример за провалена интеграция“.\r\n„Франс прес“ коментира, че организаторите на крайно-дясната демонстрация са очаквали на нея да дойдат 10 хиляди, преди да заявят, че ще са доволни и на пет хиляди души.\r\nРъководителят на берлинската секция на АзД Георг Паздерски заяви, че все още много се страхуват да не бъдат „стигматизирани“ за това, че са се появили под знамената на „Алтернатива за Германия“, независимо от това, че партията получи близо 13% от вота на германците на парламентарните избори миналата година.„Да оглушим АфД“\r\nМеждувременно, хиляди други се присъединиха към анти-АзГ демонстрациите, като заявиха, че искаха да бъдат чути.\r\nОсновният контрапротест бе организиран от съюза „Спри омразата, спри АзГ“, в който участват политически партии, съюзи, студентски организации, адвокати на бежанците и организации от гражданското общество.\r\nВървейки под изгарящото слънце над Берлин в неделя, участниците масово развяваха знамена с цветовете на дъгата (символ на ЛГБТ+ обществото – бел. ред.), пукаха балони и носеха табелки с надписи „Расизма не е алтернатива“, докато викаха „Махайте се, нацисти“ и „целият Берлин мрази АзГ“.\r\n„АзГ не се опитва да разреши проблемите, а да раздели обществото“, заяви 48-годишният Кнут Хамеринг.\r\n„Страшно е да се мисли какво ще стане, ако тази партия стане по-голяма“, добави 76-годишният сириец Йезра Зубайди.\r\nНай-шумният контрапротест бе организиран от около 100 дискотеки от прочутата техно сцена на Берлин, които използваха лодки и салове по река Шпрее и конвой от камиони с DJ-и на тях, за да „заглушат“ АзГ.\r\n„Берлинската клубна култура е всичко, което не са нацистите“, заявиха те чрез съобщение.\r\n\"Ние сме прогресивни, странни, феминистки, анти-расисти, всеобхватни, колоритни и имаме еднорози\", признаха привържениците на електронната музика.\r\nБерлинската полиция разположи две хиляди служители за опазването на обществения ред, тъй като преди демонстрациите, членовете на крайно-лявото екстремистко движение „Антифа“ призоваха на своя уебсайт да се създаде „хаос“ и поръчаха своите симпатизанти да „саботират митинга на АзГ, използвайки всички нужни средства“.Забрадените момичета\r\nОснована през 2013 година като анти-европейска партия, Алтернатива за Германия се разрасна и капитализира от гнева на германците, предизвикан от пристигането на повече от един милион имигранти в страната само през 2015 година.\r\nТя има 90 депутати в Бундестага, където тонът на дебатите бе променен от самото й присъствие.\r\nСамо през този месец, коментира „Франс прес“, съпредседателят на АзГ Алис Вайдел си спечели формално порицание от председателя на парламента за това, че описа мигрантите като „забрадените момичета, източвачи на социални помощи, мъже с ножове в пазвата и други безполезници“.\r\nКоалиционното правителство на канцлера Ангела Меркел отговори на явлението „АзГ“ със затягане на политиката за предоставяне на убежище, но това не предотвратява постоянното нарастване на подкрепата за „Алтернатива за Германия“, както сочат данните от всички анкети.\r\nПревод и редакция:", "date": "2018.05.27", "title": "AFP: Напрежение в Берлин заради митинг на „Алтернатива за Германия“ и контрапротест на ЛГБТ, леви радикали и привърженици на електронната музика"}
{"url": "http://www.focus-news.net/news/2018/05/27/2526822/kap-valentin-enchev-19-lodki-za-prevoz-na-patnitsi-sa-provereni-predi-letniya-sezon-vav-varna.html", "text": "19 лодки за сезонен превоз на пътници са били проверени във Варна от началото на месец май. Това съобщи за Радио „Фокус“ – Варна директорът на Дирекция „Морска администрация“ в града кап. Валентин Енчев. По думите му половината от плавателните съдове се използват за туристически разходки по устието на река „Камчия“, където вече започва летният сезон. Останалите лодки се използват за превоз на пътници от пристанищата във Варна, Каварна и Балчик. Почти за всяка лодка се откриват някакви нередности, които се отстраняват своевременно, уточни кап. Енчев. Най-често забележките са свързани със спасителни средства на борда, употребата на пиротехника и пожарогасители с изтекла регистрация. И през това лято „Морска администрация“ ще разполага с отделен бюджет за контролна дейност. Инспекторите ще следят за нередности и ще ползват катерите за бързо реагиране. Контролът ще се осъществява във взаимодействие със собствениците на водни бази и хотели. От началото на май инспектори от „Морска администрация“ във Варна са проверили общо 470 плавателни съда.\r\nДиана СТОЕВА", "date": "2018.05.27", "title": "Кап. Валентин Енчев: 19 лодки за превоз на пътници са проверени преди летния сезон във Варна"}
{"url": "http://www.focus-news.net/news/2018/05/27/2526824/pazardzhik-grazhdansko-sdruzhenie-za-tesnolineykata-organizira-praznichno-sabitie-po-sluchay-denya-na-deteto-1-yuni.html", "text": "Гражданско сдружение „За теснолинейката“ организира празнично събитие по случай Деня на детето 1 юни, съобщиха за Радио „Фокус“ – Пазарджик от Сдружението. Мероприятието ще се проведе на 3 юни 2018 г. от 09.00 до 18.30 часа край гара Цепина, която бе възстановена и превърната в музей с помощта на много доброволци. Приканват се участниците в събитието да носят храна и одеяла, за да си направят пикник на тучните поляни пред нефункциониращата гара. Организирани са и детски забавления с аниматор. Предвидени са и множество изненади, интересни игри, песни и танци през целия ден. Вариантите за придвижване с влак до гарите в Септември и Пазарджик са няколко – в 14.30 и 18.30 часа – с връзки в гара Септември за София, Пазарджик, Пловдив. Районът на гара Цепина дава множество варианти за прекарване на деня приятно сред природата. Освен да сте част от организираната програма за деца и възрастни, може да се разходите и по маркираните туристически пътеки към крепостта Цепина и връх Милеви скали.Влак „Родопи” заминава от Септември в 08.30 ч. и пътува до нас 35 минути. Има връзка до Септември от София в 06.38 часа, от Пловдив в 07.25 часа и от Пазарджик в 08.02 часа Обедният влак „Места” заминава от Септември за Цепина в 12.34 часа с връзка от София (10.28), Пловдив (11.15) и Пазарджик (11.48) и пристига при нас в 13.05 часа От Велинград също може да дойдете при нас с теснолинейката в 08.45 и 13.30 часа като времепътуването продължава 1 час. В обратната посока към Септември имате влак „Вихрен” в 14.30 и влак „Родопи” в 18.30 часа. И двата правят връзка за София, Пазарджик и Пловдив. За велинградчани – влак „Места” заминава в 13.05 ч., а влак „Рила” в 16.30 часа Гара Цепина се намира на главния път Варвара – Велинград, на 8 км от село Варвара, в сърцето на Чепинското дефиле.\r\nАлбена ЖИЛЕКОВА", "date": "2018.05.27", "title": "Пазарджик: Гражданско сдружение „За теснолинейката“ организира празнично събитие по случай Деня на детето 1 юни"}
{"url": "http://www.focus-news.net/news/2018/05/27/2526825/predstoyashti-mezhdunarodni-sabitiya-za-28-may-agentsiya-fokus.html", "text": "***Външните министри на страните-членки на Европейския съюз ще се срещнат, за да обсъдят мерките за запазване на иранската ядрена сделка и въвеждането на санкции против Венецуела\r\n***Сирия поема ротационното председателство на Конференцията на ООН по разоръжаването\r\n***Генералният секретар на НАТО Йенс Столтенберг ще даде реч пред пролетната сесия на парламентарната асамблея на Алианса, която се провежда в Полша\r\n***Германският канцлер Ангела Меркел, външният министър Хайко Маас и финансовия министър Олаф Шолц ще присъстват на „Срещата на върха за глобални решения 2018“, по време на която ще се търсят решения за най-наболелите световни проблеми\r\n***", "date": "2018.05.27", "title": "Предстоящи международни събития за 28 май ( Агенция „Фокус“ )"}
{"url": "http://www.focus-news.net/news/2018/05/27/2526819/ivaylo-krachunov-mediite-i-izbiratelite-tryabva-da-poiskame-otcheta-koyto-obeshta-ninova-i-da-sledim-izkaso.html", "text": "Интервю на Илиана Беновска с Ивайло Крачунов, БЛИЦ, в предаването „Беновска пита“ по „Канал 3“ и „Радио К2“, излъчено на 27 май 2018 г.Илиана Беновска: Г-н Крачунов, какво е да си най-четеният сайт?Ивайло Крачунов: Преди всичко това е една отговорност към нашите стотици хиляди  читатели, които влизат в агенция „БЛИЦ“, за да се информират от нашата електронна страница.Илиана Беновска: А какъв е ефекта върху обществото да бъде информирано, ще ме извиниш за старомодната формулировка - така „атрактивно“ убиха този, изнасилиха онзи хубавец или онази красавица и така натам, а политиката и културата някъде отиват в ълъла.Ивайло Крачунов: Ние живеем в едно общество, което е силно доминирано от криминални и битови инциденти и в крайна сметка такива неща се случват. Тази седмица видяхме, че имаше и нова жестока катастрофа на автомагистрала Тракия, така че ние тези събития, колкото и да са неприятни дори не са толкова приятни и за отразяване, защото ние бъркаме в едни обществени криминални проблеми, но те се случват и ние не можем да избягаме от тях и не можем да лишим читателите от истината, която се случва.Илиана Беновска: А претърпя ли „жестока катастрофа“ президентът Радев в обратния полет Сочи-София?Ивайло Крачунов: Да е претърпял катастрофа? В какъв смисъл?Илиана Беновска: Не се прави, че не ме разбираш. Какъв ти е коментара за кратката срещата на президента Радев с Медмедев в Москва и почти също толкова кратката среща в Сочи с президента на Русия Путин?Ивайло Крачунов: Президентът беше приет на най-високо ниво. Проведе разговори, застана зад обществото и след това разказа за тези срещи..Илиана Беновска: Пред кое общество застана?Ивайло Крачунов: Застана пред медиите и каза своята истина за тези срещи.Илиана Беновска: Пред кои медии застана?Ивайло Крачунов: Пред българските медии.Илиана Беновска: А къде бяха руските?Ивайло Крачунов: Аз не отговарям за руските медии.Илиана Беновска: Това е показателно.Ивайло Крачунов: В крайна сметка са проведени срещи, от които България ще има полза от тези двустранни срещи. Хубаво е, че се провеждат такива срещи на международно ниво с политици от такъв калибър.Илиана Беновска: Това е хубаво няма нищо лошо разбира се, но „приземи“ ли президентът Путин летеца Радев?Ивайло Крачунов: Не мога да кажа какво са си говорили те по време на разговора на четири очи.Илиана Беновска: Това, което видяхме – една минута говори Путин, че Радев е добре дошъл и т.н....тука за култура ще си говорим и за история и четири минути президента Радев се опита да ни обеди, че са си говорили за по-значими теми като енергетика, геополитика...Ивайло Крачунов: Най-вероятно това, за което са си говорили ще излезе наяве, но е факт, че необичайно малко продължи изявлението на руският президент пред медиите след срещата, която проведе с българския си колега.Илиана Беновска: А едно евентуално посещение на Борисов в Русия и то в такъв „сбит порядък“, ако мога така да се изразя, няколко дни, след като Радев е бил при Путин, как го тълкуваш?Ивайло Крачунов: Тълкувам го  като едно продължение на тези срещи и една последователност. Виждаме, че премиерът Борисов беше домакин на срещата, на която присъстваха най-високопоставените лидери на Европа начело на Ангела Меркел и Емануел Макрон. Видяхме колко от тези политици се радват, че са в България и демонстрираха своето уважение към нашата държава, което ни носи международен престиж и ни изважда от дългата изолация, в която беше попаднала държавата по време на тройната коалиция.Илиана Беновска: Подсещаш ме за една формулировка на президента Радев, който каза, че Борисов е разносвач на шербет при срещите му с Ердоган и визираше срещата в Евксиноград, която се състоя на Ердоган и Западните Балкани. Тук видяхме ли Радев...дали пък на него му позволиха да разнася чай?Ивайло Крачунов: Аз мисля, че тази реплика, която президентът отправи към премиера беше много грозна и не беше на своето маясто, тъй като той по този начин се опита да омаловажи усилията, които полага българският министър-председател за нормализира темата с бежанците. Видяхме в един момент колко беше изострен този въпрос и как имаше опастност от нахлуване на бежанци  не само в България, но и в цяла Европа, а това, че Борисов направи срещата на високо ниво  с руския...турския президент Ердоган...Илиана Беновска: Лапсусът ти беше не случаен.Ивайло Крачунов: Не, случаен беше.Илиана Беновска: Шегувам се!Ивайло Крачунов: Те направиха една ползотворна среща и видяхме след това Ердоган по какъв начин се отнесе добронамерено към България и въпросът с бежанците беше туширан, а това беше опасност, към която всеки български политик трябва да подхожда много отговорно. Според мен подобни реплики, които прозвучаха от устата на президента Радев са най-малкото неуместни и са проява на лошо поведение.Илиана Беновска: Вие БЛИЦ доста така....последователно отразихте един конфликт от последната седмица за депутата от БСП Таско Ерменков, който побликува в своя профил във Фейсбук, че водата в София е отровена, което веднага предизвика бурна реакция в институциите, които отговарят за това. Вчера дори Корнелия Нинова направи косвена забележка, че така не се постъпва.Ивайло Крачунов: Ние като агенция реагирахме наистина отговорно, защото поведението на Таско Ерменков беше не само скандално, меко е да се каже скандално. Това е опасно поведение да се заиграва със страховете на хората и да говориш, че водата на София е отровена и след това да излязат 40 проби в рамките на няколко часа, които са проведени да кажат, че такова нещо няма, както и да те опровергае кметът Фандъкова и столичният съвет. Меко казано неговото поведение не само, че заслужи златен скункс, защото това би било като покана за детски рожден ден, но той трябва да понесе политическа отговорност . Той се извини, но това не е достатъчно и той трябва да поеме по-сериозна политическа отговорност като напусне парламента.Илиана Беновска: Да, не го мислиш само ти, но аз ще продължа. Може би трябва и самата БСП или парламентарната група да речем поне, да поеме някаква солидарна санкция , защото той е един от всичките. Още повече, че БСП като партия са колективно представителство.Ивайло Крачунов: Народните представители имат индивидуална отговорност и е добре той да поеме индивидуална отговорност. Парламентарните групи все пак са съставени от отговорни народни представители, които са избирани от народа и там няма дружинни ръководители. Ерменков е мъж над 50 години и сам трябва да постъпи като такъв и да поеме своята вина за това, което направи, защото да паникьосваш хората в цяла София е изключително недобросъвестно и скандално поведение, което крие непоправими последици в някои от тези случаи.Илиана Беновска: Председателката на БСП Корнелия Нинова навърши 2 години, от както е такава и е начело на БСП. За момента тя не е дала отчет за своята дейност, макар че аз си спомням, а и ти ще си спомниш понеже вие го писахте това, че нея когато я избираха каза, че всеки месец ще се отчита не само пред партията, но и пред обществото. В този смисъл, не трябва ли ние медиите малко да я подтикнем да го направи, защото очакванията към нея и нейните обещания бяха много? Освен това в отчета трябва да залегне и случаят Таско Ерменков, случаят Жаблянов, случаят с кмета на Сопот, както и други кметове и така натам, да не ги изреждам. Ивайло Крачунов: В крайна сметка наистина политиците трябва да спазват тези обещания, които са казали и особено, когато са го казали пред обективите на медиите и пред своите избиратели. Ние, както и избирателите трябва да поискаме отчет за тези думи, които са обещани и да се следи това нещо много изкъсо. Вниманието знаеш много добре, че е фокусирано върху управляващата партия и в изпълнителната власт, защото те са изпълнителите на властта и много често биват критикувани.Илиана Беновска: Да де, но опозицията ако е добър колектив може да подтиква управляващите към други действия.Ивайло Крачунов: Да,  трябва да дава пример като се отчита за своите действия и за своите бездействия за някои случаи, за които трябва да се поиска и сметка. Това е съвсем нормално в правилата на парламентарната демокрация.Илиана Беновска: Тоест ти си За това Корнелия нинова да бъде подтикната да направи, най-малкото на партиен пленум отчет, а защо не и публично пред нас медиите?Ивайло Крачунов: Това, което е обещано от политиците, ако те сами не се досещат да го изпълнят, то тогава трябва да бъдат подтиквани от медиите, които оставаме като колектив и единствена пресечна точка, която е между политиците и избирателите. Ние трябва да задаваме своите въпрози и аз мисля, че ти много добре в своето предаване поставяш неудобните въпроси на своите събеседници.Илиана Беновска: Не прави комплименти, че сега ще кажат, че нещо сме се наговорили.Ивайло Крачунов: Не, но каквто и да кажат това са обективни факти.Илиана Беновска: Така е, но въбросът, е че розовотивноста от нашите действия не е добра и ние си питаме, а те не ни отговарятИвайло Крачунов: Ние обаче ще продължим да питаме. Имаме енергия и няма да се откажем да задаваме неудобните въпроси. Поне с теб сме доказали, че за нас няма недосегаеми теми, недосегаеми политици било то от управляващите или от опозицията.Илиана Беновска: Кой е неудобният въпрос, който би задал на Радев?Ивайло Крачунов: Бих го попитал, защо толкова често, вместо да се средоточи своите усилия към ефективни способи за борба с бедността и корупцията, той обстрелва кабинета и премиера и се опитва да омаловажи усилията на правителството по време на европредседателството ни. Защо не застане до премиера в тези усилия, а се опитва постоянно да го критикува, а не да говори често с него и да протегне ръка, като те са на около 50 метра един от друг.Илиана Беновска: Те са даже..ще се изразя образно, те са през един дувар. Рзиденциите съм и съседни.Ивайло Крачунов: Така че е добре повече двамата да разговарят вместо да произвждат скандали през медиите.Илиана Беновска: Един подлез ги дели. И това е много хубаво сръвнение, запомни си го...и какво има в подлеза. А какво би попитал Борисов? Какъв е неудобният въпрос към него, който вече е трети мандатначело на държавата?Ивайло Крачунов: Защо толкова често търпи определени хора, които се опитват да изнудват с протести кабинета. Визирам Зелените и техните рекетьорски искания по определени лобиски теми.Илиана Беновска: А твоят отговор какъв е?Ивайло Крачунов: Борисов се опитва да бъде толерантен, но в някои случаи това изиграва лоша шега.Илиана Беновска: Връщам те към медиите и към парижките потайности или към подлезите на медиите, ако мога да използвам този случай. Марк Зукърбърг даде отчет пред европейския парламент, за това как се употребява информацията във Фейсбук и какви мерки е взел. Знаеш, че в Европейският парламент по миналата седмица започна едно активно движение да се въведе общоевропейска норма за това чия е собствеността на медиите и как се финансират, а това е нещо, което народни представители от ДПС иницираха преди 4 месеца и нещо. Този закон още продължава да лежи.Ивайло Крачунов: Това е един много добър законопроект внесен от ДПС, който наистина ще освети собствеността на медиите и е крайно време парламентът да намери време и воля да го гласува, за да се осигури една прозрачност на публичната среда.Илиана Беновска: Ти притесняваш ли се от нещо по отношение на БЛИЦ?Ивайло Крачунов: Не, по никакъв начин,. Нищо не ме притеснява.Илиана Беновска: Коя е най-важната мисия на нас медиите да информираме общественото мнение, защото аз сега  ще поспоря малко с теб. Дали беше правиално така неистово да се разпространява, взимам последния случай с Таско Ерменков и отравянето на водата? Не трябваше ли малко по-тихо или даже да не му се обърне внимание, за да не се паникьосат хората, а да се потърсят институциите?Ивайло Крачунов: Напротив. Беше по-добре, че беше осветен неговият пост във Фейсбук и неговото скандално поведение, за да се потърси след това отговорност за безотговорните му думи, които бяха напът да предизвикат паника у хората и в най-големия град в България.Илиана Беновска: Така е, но аз се връщам към това как ние формираме поведението и културата. Забелязал ли си, че някак си авторитета и ролята на журналистите, акто новинари, анализатори, хора, кито питат и търсят отговори, намаля с правото на всеки да е автор? В социалната мрежа всеки днес може да си направи клипче, да си напише дописка..Ивайло Крачунов: Твоите наблюдения са напълно правиални и съчетани с мързела на някои наши колеги, които не търсят събеседници за интервюта, а разчитат повече на изказвания на определени политици в социалните мрежи  като пресконференции и информации, които пристигат от съответните държавни институции. Това като, че ли поразглези, но има и криза в журналистическата професия. Много от младите колеги са амбициозни и работят, но има и много други, които предпочитат да стоят в своите редакции и да недоразвиват темите в дълбочина.Илиана Беновска: Да, това го приемам. Нивото пада не само в журналистиката, но и в много други професии. Но къде сме ние, които можем да послужим като водачи? Ще използвам любимото изказване на президента и ще се пошегувам...нали той казваше, че е било“тъмничко“. Къде сме ние като осветители на процесите?Ивайло Крачунов: Ние сме публични и когато правим коментар  не се крием зад други хора, а заставаме с имената си. Публични сме, когато правим коментари. Що се касае до индивидуалната отговорност, аз мисля, че знаем с теб достатъчно добре какво означава тази дума и всеки ден се стремим да я изпълним със съдържание.Илиана Беновска: Да, ти каза най-важното, че ние сме с имената си и с лицата си, независимо добри или лоши, харесват нехаресват, но ние сме ние и не ни е страх да застанем зад позициите си. Обаче в интернет пространството се пише под абсолютно измислени имена, картинки, аватари и са ми любими като видя някое куче или цвете и пожелае този човек да ти стане приятел и пише явно платени неща. Това влошава не само общия тон, а и състоянието на тези, които се мъчат да намерят правиалният тон. Това как да го спрем?Ивайло Крачунов: Самото общество и самите хора трябва да различават тези неща. Както, когато навремето имаше пирамиди. Дълги години бяха на мода телефонните измамници, фалшивите профили също бяха на мода, но и те отминават.Илиана Беновска: Мислиш ли, че отминават? Ти казваш нещо много важно.Ивайло Крачунов: Да, мисля, че отминават. Хората вече достатъчно добре различават кой пише анонимно и могат да различат фалшив профил от истински. Така че те сами могат да си направят сметката.Илиана Беновска: А не трябва ли да има някаква норма? Така, както се удостоверява кой си в тези наши изяви в момента, така и по някакъв начин да удостовериш, че този профил е истински?Ивайло Крачунов: Добре е това да става с личен документ. Със сканиране на лична карта или личен документ, но стига да са достатъчно добре защитени от злоупотреби, така би могло да се гарантира истинноста на профилите.Илиана Беновска: Революционна идея!Ивайло Крачунов: Мисля, че ще даде резултат.Илиана Беновска: Благодаря ти много за този разговор. Желая ти успех.Ивайло Крачунов: И аз благодаря.", "date": "2018.05.27", "title": "Ивайло Крачунов: Медиите и избирателите трябва да поискаме отчета, който обеща Нинова и да следим изкъсо"}
{"url": "http://www.focus-news.net/news/2018/05/27/2526826/plovdiv-v-sgradata-na-obshtinskiya-savet-v-grada-shte-bade-predstavena-studentska-izlozhba-pod-nadslov-probuzhdane.html", "text": "В сградата на Общинския съвет в Пловдив ще бъде представена студентска изложба под надслов „Пробуждане“. Това съобщиха за Радио „Фокус“ – Пловдив от Дирекция „Култура и културно наследство“ към Общината. Изложбата ще бъде официално открита в 18.00 часа на 29 май в галерия „Пловдив“, намираща се във фоайето на Общинския съвет. Изложбата-живопис ще представи творбите на студенти от специалностите „Педагогика на изобразителното изкуство“ и „Графичен дизайн с реклама“ в Педагогическия факултет на ПУ „Паисий Хилендарски“.\r\nЗа трета поредна година, младите творци ще имат възможност да покажат своите търсения в областта на изобразителното изкуство в професионално галерийно пространство и ще станат пълноправни участници в културния живот на Пловдив, съобщиха още от Дирекция „Култура и културно наследство“ към Общината.", "date": "2018.05.27", "title": "Пловдив: В сградата на Общинския съвет в града ще бъде представена студентска изложба под надслов „Пробуждане“"}
{"url": "http://www.focus-news.net/news/2018/05/27/2526821/krasimir-yankov-ninova-tragna-s-doverie-do-izbiraneto-na-radev-no-uspya-s-vlizane-v-izpalnitelnata-vlast.html", "text": "Беновска пита Красимир Янков, народен представител от ПГ на „БСП за България”, член на Комисията по вътрешна сигурност и обществен ред, член на Националния съвет на БСП, в ексклузивно интервю за предаването „Беновска пита” по „Радио К2” и „Канал 3”, реализирано на 27 май 2018 година. Илиана Беновска: Много важна тема – за събитията и личностите в политиката. Добре дошъл, г-н Янков, радвам се да Ви видя, заповядайте! Вие личност ли сте в политиката? Красимир Янков: Здравейте! Опитвам се да имам мнение и да го отстоявам. Това е собствена позиция,  която аргументирано да отстоявам и да намирам съмишленици. Илиана Беновска: Да Ви захапя ли малко по стара традиция?Красимир Янков: Не сте спирали.Илиана Беновска: Корнелия Нинова е вече две години председател на БСП. Как изтече това време?Красимир Янков: Времето лети. Нали знаете, ние не остаряваме, децата само порастват.Илиана Беновска: Добре звучи! Вие казахте, че си отстоявате позициите. Когато я избирахте за председател на БСП, Вие имахте позиции, че тя трябва да стане председател на БСП и я подкрепихте с гласовете, които стоях зад Вас в конкуренцията. Вие също бяхте конкурент за поста председател. Красимир Янков: Изразих моята позиция, че ще я подкрепя със символично влизане в залата заедно с нея, което се предполага, че хора, които са имали доверие на това, което аз предлагам, и са ме подкрепили в първото гласуване, са подкрепили Корнелия Нинова, така да се изразя.Илиана Беновска: Но не изпихте ли после една горчива чаша и Вие, и хората, които поведохте след себе си да я подкрепите? Красимир Янков: В рамките на тези две години, в началото Корнелия Нинова тръгна с кредит на доверие и до избирането на президента Румен Радев имаше работен режим в екип. След това излезнахме от „коловоза”, който можеше да ни доведе до тази гара, която БСП да превърне намеренията си, политиките в реалност, с влизане в изпълнителната власт. Илиана Беновска: Но не успяхте.Красимир Янков: Това казвам. Сега, две години по-късно, аз лично правя констатация, че и предложенията, които аз съм вярвал, че са добри и съм подкрепил, подлагам на съмнение – за промените в Устава и за дистанцирането на отговорни наши членове на партията от възможността да бъдат кандидати, примерно в Народното събрание, с това ограничение за дванадесет години. Илиана Беновска: Да разгадаем само, за момент да напомня, защото Вие си го знаете наизуст, за нашите зрители и слушатели – промените в Устава. Казвайте, промените бяха, че: не могат да се кандидатират за народни представители хора, които имат повече от...Красимир Янков: Които са имали дванадесет години в Народното събрание. Илиана Беновска: Е, не така, дванадесет години, това беше три маната ли? Какво беше?Красимир Янков: Три мандата по четири години са дванадесет години. Илиана Беновска: Да де, ама има някои, които имат няколко непълни за дванадесет години.Красимир Янков: За дванадесет години става въпрос. Илиана Беновска: Второ? Красимир Янков: Знаете ли, с днешна дата смятам, че това дисквалифицира голяма част от младите, които примерно на една възраст 28-30 години, имаме такива колеги народни представители, когато станат на моята възраст, вече няма да могат да бъдат ефективни, а опит се трупа с работа. Илиана Беновска: Не само...Красимир Янков: Още повече, че примерно какво се случи с наши другари като Михаил Миков, Янаки Стоилов? Те намериха своето място в една затворена общност, която е юридическата. Илиана Беновска: Преподавателската среда.Красимир Янков: Преподават и са приети като абсолютни авторитети. Така че...Илиана Беновска: Ето това исках да Ви кажа. Това условие дисквалифицира, да го кажа, старейшините в политиката на БСП, които не са поостарели, а знаят достатъчно.Красимир Янков: По-скоро ограничава тяхната възможност да бъдат максимално ефективни и да използва партията капацитета, който е натрупан в тях, и чрез тях да има едно сериозно, отговорно поведение и пред тези, които ни избират.Илиана Беновска: Добре, но преди две седмици при мен беше един от, наистина казвам го с уважение, „старейшините“ в политиката  - Георги Пирински, който е минал през много политически и партийни, властови превъплъщения, да не ги изреждам. Той много наблегна на това, че Корнелия Нинова, даже ще се опитам да го цитирам точно : „толерира конфликт между млади срещу стари”. Красимир Янков: Аз съм против такъв конфликт. В политиката младите трябва да се учат от опитните, независимо на каква възраст са. Георги Пирински е един човек, който е натрупал много опит и е уважаван в нашите среди. Когато той вземе думата на Национален съвет, привлича внимание, залата утихва, и това, което той казва, винаги е много отговорно и е на база на неговия опит, неговите знания. Именно това казвам, че ограничаването на възможностите партията да използва хора с капацитет, с днешна дата, аз смятам, че е непродуктивно. Може би трябва да се направи преглед на това как се приема в нашите редици тази промяна, която беше в Устава. Илиана Беновска: Но, връщам Ви отново към Вашия председател Корнелия Нинова, не е ли редно тя да направи един отчет за двете години, в които е начело на БСП? Нека да довърша, да Ви напомня, че тя, когато я избирахте за председател, каза, че ще се отчита всеки месец, не само пред партията и парламентарната група, а пред обществото. Нещо, което аз, простете, ако не помня ме поправете, мисля, че не се е случвало за тези две години. Красимир Янков: Всеки може да даде оценка за работата, на който и да е политик. Всичко е видимо при политиците. Този отчет може да бъде приет като личната гледна точка на този, който дава акцент на...Илиана Беновска: Точно това е любопитното – самооценката на този, който си позволява да оценява чуждата политика, на Борисов и на ГЕРБ. Да видим как самооценява своята политика. Красимир Янков: В БСП такава оценка, особено на този, който е избран да бъде пръв сред равни, председател на партията, се дава на четири години. Ако започне да се формира отношение, и в средите на симпатизанти, и членовете на партията, че такъв отчет е необходимо да бъде направен по-рано, то мисля, че ще бъде направен. Илиана Беновска: Нали сте модерна лява, г-н Янков, моля Ви се! Две години са страшно голям период, виждате, че за две години падат и се създават нови правителства, правят се международни конфликти и се решават.Красимир Янков: Ние имаме заседание на Конгреса, най-висшия ни форум, веднъж годишно. На този форум ръководството прави отчет за изминалата година, за това какви цели са били поставени и до колко те са били изпълнени.Илиана Беновска: Това е формално, което ми говорите. Питам Ви..., окей, окей. Защо, когато е удобно, в случая не мисля, че Вие го правите нарочно, се прикривате зад нормите, които сте си самоприели, а защо, когато времето го изисква? Не разбирате ли колко е динамична обстановката, защо да не даде отчет?Красимир Янков: Публичността изисква всичко да е видимо, да няма нищо под килима. Аз мисля, че при нас, политиците, то е факт, всеки може да направи отчет на дейността, на който и да е от нас. Илиана Беновска: Ами ето например – за мен ми е любопитно да чуем Корнелия Нинова, пък и защо не Националния съвет, и въобще други органи, Изпълнителното бюро, Парламентарната група на БСП. Ама откровено и честно, а не така, малко замазвайки с „голямата шпакла” нещата. Изборът Ви за президент ефективен и качествен ли е? Визирам Радев, Вие знаете, кандидатира се от инициативен комитет на БСП и беше избран с подкрепата на ДПС. Красимир Янков: Мажоритарен е изборът на президент, и до този момент президентът, поне така разчитам аз социологическите проучвания, които са публични, получава доверието на по-голямата част от нашите съграждани. Той има и моето доверие. Аз не съжалявам, че съм подкрепил и съм работил в кампанията много тясно, за да бъде разпознат той като бъдещ президент и обединител на нацията.Илиана Беновска: Това е хубаво, но това е платформа. Аз Ви питам точно, защото ние всичките, избирателите, очакваме от Вас, ако ми позволите една по-романтична представа да изразя, да правите живота на нас, хората, по-смислен и красив.Красимир Янков: Той, смисълът на политиката, е да се правят предложения, които да водят като следствие подобряване на жизнения стандарт, подобряване на живота на хората. Общо взето разликата между лявата политика и дясната трябва да е само в пътя, начинът, по който да се постигне това повишаване на стандарта, иначе целите, тези, които могат да ни обединяват за в бъдеще, трябва са едни и същи на всички, които са общественици и търсят подкрепа в обществото. Илиана Беновска: Добре, дайте конкретно, дайте да не губим време в постулати. Умеете добре да говорите. Красимир Янков: Питайте конкретно. Илиана Беновска: Какво има да питам, Вие сам трябва да влезнете в конкретиката. Радев беше в Москва при Медведев и в Сочи при президента Путин. Каква е Вашата оценка на тези срещи, в които, няма да си спестя и ще напомня, кофти беше, че те го посрещнаха с новината, че – „добре сте ни дошъл” ,ама „чакаме да дойде министър-председателят Борисов”. За Радев беше трудна ситуация. Красимир Янков: Ами така са планирани посещенията. Първо е държавният глава, президентът Радев и след това е министър-председателят, с изпълнителната власт. Ако е имало някакви колебания в министър-председателя, дали да посети Руската федерация, то вече едва ли ще има такива, но това в кръга на шегата. Вижте, за мен е важно, че от 2009 г. – това е първото посещение на държавен глава в Руската федерация, което е знаково. Илиана Беновска: Какво му беше знаковото, моля Ви се?Красимир Янков: Бяха проведени срещи, както с премиера, така и с президента. Хубавото е, че, въпреки че липсва комуникация между... Илиана Беновска: Така, какво съдържаха тия срещи, че не разбрах аз? Красимир Янков: Ами според правомощията му...Илиана Беновска: Радев поиска „Български поток”, отминаха го с мълчание и му съобщиха, че не се знае откъде ще минава, Путин му каза, че не се знае откъде ще минава  и „Турски поток”, че за „Южен поток” сме много виновни. Красимир Янков: Изразил е своето виждане и желание. „Южен поток” или „Български поток”, както го е нарекъл президентът Радев, това е виждането на г-н Радев. Хубавото е, че независимо една от друга, и президентската институция, и изпълнителната власт гледат в една посока. Посещенията като последователност, мисля, че даже е логично първо да има този преход – уважителното посрещане на държавния глава. Пак казвам, след 2009 година, едва сега има такова посещение, и след това, вече по-конкретно, този, който има възможността да държи химикалката и да разпише договор ли, споразумение или меморандум, който да носи ползи за българския народ. Илиана Беновска: Визирате министър-председателя Борисов?Красимир Янков: Да, аз очаквам при посещението си Борисов, тъй като в неговите ръце са тези правомощия, да има конкретна договореност с Руската федерация.Илиана Беновска: За, за?Красимир Янков: Която да е от полза за България, независимо за какво. Илиана Беновска: Е, как независимо за какво?Красимир Янков: Може да е за търговски взаимоотношения, може да е и за енергийни проекти, но със сигурност това, което се очаква от избрания от Народното събрание за премиер на републиката, неговите посещения да имат следствие, тъй като неговите правомощия позволяват това. Следствия, които да се отразяват именно за това, което Вие повдигнахте като основна задача – повишаване на благосъстоянието, по-добър живот за хората, които живеят в България. Илиана Беновска: Да започнем от някъде. Това ли искате да кажете? Вие нали разбирате, че Борисов ще се яви не само като министър-председател на България, а и като, в момента, председателстващ българското председателство на Европа? Може би затова също е толкова ценен да отиде при Путин като може би... Аз мога да отида и по-далеч и да Ви попитам – Борисов, харесва, не харесва на БСП, играе засега ролята на трансмисия между Ердоган и Европа. Борисов се опитва да обедини или най-малкото да организира Западните Балкани. Ще Ви питам и за срещата на върха Европейски съюз – Западни Балкани, но не искам в момента да се отклоняваме. Направи това огромно събитие, такова събитие, на толкова държавници, ръководители! България, вярвате ли ми, аз се порових в историята, не е имала от цар Борис III, и там, даже когато са идвали, те са идвали по-скоро по роднинска линия на Величеството, отколкото тук, както дойдоха по политическа линия. Подозирате ли, че може Борисов да стане медиаторът между Русия и Европа? Знаете, че се вдигат санкциите за Русия, но се обсъждат нови.Красимир Янков: Борисов в третия си мандат е в нова форма или нов образ. В първия мандат той се бореше срещу корупцията и вкарваше „лошите” в затвора. Вече имаше правомощията не само да ги залови, но и да ангажира институциите те да бъдат в затвора. Във втория си мандат той градеше България, решеше лентички, ако си спомняте. Сега имаме нов образ, международникът. Илиана Беновска: Защо с такава ирония, лоши ли пътища направи? Красимир Янков: Международникът Борисов, аз пак ще Ви повторя, очаквам от премиера на републиката – всяко негово посещение зад граница или посрещане на представител на чужда страна да има следствие, да има нещо, с което да се създават условия да се повиши стандарта на живот в България, защото ние продължаваме да сме най-бедната страна в Европейския съюз, с най-голяма „ножица” между бедни и богати, и това е функцията, в която аз искам да видя изпълнителната власт. Иначе посещението, което беше направено, тази среща в София...Илиана Беновска: Кое посещение, Европейски съюз – Западните Балкани?Красимир Янков: Европейските лидери на посещение в София. Чувам, повечето коментари са положителни и рекламата за София, и за председателството на Република България, мисля, че ще ни донесе ползи. Това, което се говори и за Западни Балкани, и за възможността ние да бъдем медиатор, независимо на какви отношения с Европейския съюз, дали с Русия, дали с Турция, тя не трябва да се пропуска, трябва да се развива. Още повече, че аз лично виждам Европа като Европа обединена, лидерите на едно мнение, Европа със собствено мнение, което отстоява, и този дипломатически усет и възможности, които съм искал да виждам в Европа винаги. Не просто чуждопоклонничество, презокеанско или под някакъв натиск, а интересът на Европа, който неминуемо е свързан с икономически растеж.Илиана Беновска: Нещо много...Красимир Янков: Да завърша, а този икономически растеж е свързан с необходимост от ресурси, които може да осигури единствено Руската федерация. Илиана Беновска: Нещо много взехте да говорите в първо лице единствено число. Да не би да живее, все още, у Вас надеждата, че рано или късно ще оглавите БСП, дали - преди да изтече мандатът на Корнелия Нинова или след като изтече?Красимир Янков: Започнах с това, че моята мисия в политиката разбирам като отстояване на позиция, аргументирана с факти, и в търсене на съмишленици. Това, което смятам, че е полезно за обществото, за нацията, да бъде претворено и с действия, а не само като медии. Илиана Беновска: Добре, но Вие не се представлявате само в лично качество, Вие сте представител на, както казва Корнелия Нинова, единствената опозиционна партия, парламентарно представена. Аз ще добавя партия столетница, партия с история, която според мен...Красимир Янков: Аз ще добавя – партия необходима на българското общество.Илиана Беновска: Точно това исках да кажа, необходима на хората и народа, както е била и по-рано.Красимир Янков: Защото ние, задавайки въпроси и отстоявайки мнение, винаги сме във фокуса на обществото и когато сме активни...Илиана Беновска: Стига, стига...Красимир Янков: Можем да получим подкрепа.Илиана Беновска: Стига тези..., кажете конкретно.Красимир Янков: Как Ви прозвучаха, като клишета ли?Илиана Беновска: Аха, не исках да Ви обиждам.Красимир Янков: Ами не, не мисля, че... Това, което казвам, е изпълнено със съдържание и аз стоя зад всяка дума.Илиана Беновска: Изпълнете тези клишета със съдържание, БСП, ще ви кажа защо. Имате ли качествени личности, БСП, които са визионери и могат да посочат нов път или да осъществят дори това, което казвате, че искате от Борисов, от коалицията ГЕРБ – Обединени патриоти? Хайде честно си кажете, не започвайте сега..., нямаме и много минути, не си ги губете, три минути още в „бля-бля”.Красимир Янков: Имаме разбира се. Ние сме партия, в която е първо колективното начало.Илиана Беновска: Колко на брой, с извинение? Кой Ви е бъдещият военен министър?Красимир Янков: Не ме карайте аз да прогнозирам период, в който БСП ще получи доверие да бъде водеща в изпълнителната власт и да позиционира конкретните лица. Илиана Беновска: Питам Ви. Красимир Янков: Ние пропуснахме тази възможност на предишните парламентарни избори, въпреки че имаше натиск и от опонента, но при нас, да се чува различното мнение, все още...Илиана Беновска: Ето пак „бля-бля”! Кажете имате ли, колко души? Хайде, да не Ви карам и за имена. Един кабинет има средно 15-18 души.Красимир Янков: Значи, всеки, който е готов да отстоява своето виждане и да бъде полезен, носи в раницата си генералски жезъл.Илиана Беновска: Той и Таско Ерменков е готов, г-н Янков.Красимир Янков: Така че не искайте отсега да посоча кои от офицерите могат да бъдат генерали.Илиана Беновска: И Таско Ерменков е готов сигурно да бъде министър на енергетиката, но отрови и съботата, и неделята на софиянци и на управляващите.Красимир Янков: Не желая да коментирам Таско Ерменков.Илиана Беновска: Защо?Красимир Янков: Аз също пиша във Фейсбук и до този момент не съм бил обект на внимание в този смисъл, в който стана Таско Ерменков.Илиана Беновска: Как си го обяснявате? Платил си е да го тиражират ли, какво?Красимир Янков: Ами не, аз съм внимателен в това, което изразявам като мнение, и можете да поверите. В социалните мрежи съм следен. Илиана Беновска: Скандалът продава. Той пише, че водата на София е отровена. Вие такива работи пишете ли? \tКрасимир Янков: Не желая да коментирам. За мен това е недопустимо за политик.Илиана Беновска: Трябва ли той да напусне парламентарната група?Красимир Янков: Това е въпрос на различно тълкуване. Той обяви, а и ръководството на партията, че няма основание. Илиана Беновска: Вие какво мислите, пак почнахте да се криете зад „ветрилото” на общите приказки.Красимир Янков: Бих призовал, не само Таско Ерменков, всеки, който е, така, с такъв уклон, да бъде по-внимателен.Илиана Беновска: Какъв уклон?Красимир Янков: Ами всеки, който изразява свое лично мнение, политик имам предвид, трябва се води първо от максимата, че той е общественик и има друг отзвук в обществото.Илиана Беновска: Жаблянов също изрази свое лично мнение!Красимир Янков: Знаете ли, чух сравнения с едно предаване на 90-те години, Ку-Ку, с това, което е написал Таско. Аз не правя лично аналогия, но така или иначе преекспонира се. Илиана Беновска: Е, това пък толкова ли беше...?Красимир Янков: В някаква степен даде се възможност, тъй като самият Таско Ерменков е политик, един от активните, и това даде възможност, включително и сега, да бъдат ангажирани институциите, които да проверят.Илиана Беновска: Не ми отговорихте на гадничкия въпрос, който Ви зададох, като Ви хванах, че говорите твърде много с първо лице единствено число. Ще продължите ли да искате и ще успеете ли да застанете начело на БСП?Красимир Янков: Не приемам такъв въпрос. БСП функционира като партия с колективно начало на всички нива.Илиана Беновска: Пак се почна...Красимир Янков: Има нужда от три основни неща – идейна, политическа и организационна...Илиана Беновска: Почвам с втрилото вече да Ви веем, стига вече увъртни!Красимир Янков: Не е на дневен ред, аз Ви казах.Илиана Беновска: Не е на дневен ред засега.Красимир Янков: Ако слушахте внимателно...Илиана Беновска: Не, не, исках да го чуя ясно. Красимир Янков: Това, което се случва в БСП, то се вижда. Илиана Беновска: Последен въпрос, кратко – Станишев. Предстои избиране на нов председател на Партията на европейските социалисти. Той ще се кандидатира да бъде преизбран.Красимир Янков: Той вече е издигнат от БСП за нов мандат.Илиана Беновска: Така, издигнат, хубаво. Колко му помагате Вие, БСП, с качествена опозиционна политика, и колко му вредите?Красимир Янков: Сергей Станишев има вече няколко мандата като президент на ПЕС. Аз не мисля, че има преконфигуриране на кръговете на влияние в ПЕС. Моята прогноза е, че той ще бъде преизбран. Илиана Беновска: Е как да няма, неговият ментор Мартин Шулц претърпя доста, как да го кажа, катастрофични неща.Красимир Янков: Едва ли в Партията на европейските социалисти размествания на кръговете..., разбирате, само от загубването на позиция на Мартин Шулц... Илиана Беновска: Тоест Станишев ще стане?Красимир Янков: Моята прогноза е, че ще бъде преизбран.Илиана Беновска: Благодаря Ви! Желая Ви и Вие да станете един ден лидер на БСП!Красимир Янков: Благодаря за разговора!  Илиана Беновска: Желая Ви приятен ден и успех!", "date": "2018.05.27", "title": "Красимир Янков: Нинова тръгна с доверие до избирането на Радев, но успя с влизане в изпълнителната власт"}
{"url": "http://www.focus-news.net/news/2018/05/27/2526812/kathimerini-turtsiya-mozhe-da-kupi-ruski-iztrebiteli-ako-sasht-ne-y-prodade-f-35.html", "text": "Турция може да купи руски изтребители Су-57 ако САЩ решат да блокират доставката на F-35 за страната, в отговор на придобиването на руски системи за ПВО С-400, пише турският ежедневник Yeni Safak в неделя, предава електронното издание на гръцкия вестник Kathimerini.\r\nПо-рано тази седмица комисията по отбрана на американския Сенат предложи проектозакон, в който се предвижда блокиране на сделката за продажба на изтребители F-35 на Турция на основание, че Анкара е арестувала гражданина на САЩ Андрю Брънсън и е сключила договор за закупуване на руски системи за ПВО С-400 през декември м.г.\r\nДействията на американските законотворци раздразниха за пореден път турското правителство, което вече неколкократно заяви, че е готово да разшири сътрудничеството си с Русия, което не трябва да означава влошаване на отношенията със Запада, пише гръцкото издание.\r\nСу-57 е едноместен невидим многоцелеви изтребител от пето поколение, който в момента преминава изпитания. Първият тестов полет беше проведен през 2010 година и се очаква самолетът да влезе в серийно производство през 2019 година.\r\nПревод и редакция:", "date": "2018.05.27", "title": "Kathimerini: Турция може да купи руски изтребители ако САЩ не й продаде F-35"}
{"url": "http://www.focus-news.net/news/2018/05/27/2526815/muktada-as-sadar-parlamentat-na-irak-nyama-pravo-da-anulira-izbornite-rezultati.html", "text": "Парламентът на Ирак няма юрисдикцията да анулира резултатите от парламентарните избори в страната, заяви шиитският проповедник Муктада ас Садър в неделя, цитиран от Anadolu Agency.\r\nВ съобщение, говорителят на шиитския проповедник Джафар ал Мусави заяви, че изборната комисия отговаря за разглеждането на оплакванията около вота.\r\n„Това, което прави парламентът, е опит за нарушаване на юрисдикцията на други власти“, заяви той.\r\nКоалицията на ас Садър „Сайрун“ спечели 54 мандата в 328-местния парламент на изборите, проведени на 12 май. Втора сила е коалицията „Фатах“ с 47 депутати, а трети е блока „Победа“ на действащия премиер Хайдар ал Абади.\r\nРезултатите от гласуването бяха посрещнати с неприемане от различни сили, които вкупом се оплакаха, че те са фалшифицирани.\r\nМиналата седмица изборната комисия обяви, че е анулирала гласуването в 103 избирателни секции в провинциите Багдад, Анбар, Ниневия, Саладин и Ербил, а правителството на Ирак сформира комисия за разследване на изборните нарушения.\r\nВ неделя председателят на парламента Салим ал Джабури свика заседание на народното събрание в понеделник, за да се гласува анулирането на изборните резултати, след като 85 депутати поискаха сесия за обсъждане на предполагаемите фалшификации.\r\nПревод и редакция:", "date": "2018.05.27", "title": "Муктада ас Садър: Парламентът на Ирак няма право да анулира изборните резултати"}
{"url": "http://www.focus-news.net/news/2018/05/27/2526845/reuters-bivshiyat-prezident-na-sasht-dzhordzh-bush-starshi-e-priet-v-bolnitsa.html", "text": "Бившият президент на САЩ Джордж Буш-старши, 93-годишен, е приет в болница в щата Мейн в неделя, след като е получил ниско кръвно налягане, заяви говорител на семейството в социалната мрежа „Туитър“, предава Reuters.\r\nБуш най-вероятно ще остане в болницата за няколко за наблюдение, заяви говорителят.\r\n„Бившият президент е буден и не е в никакъв дискомфорт“, се казва в съобщението. Йонислав Дочев", "date": "2018.05.27", "title": "Reuters: Бившият президент на САЩ Джордж Буш-старши е приет в болница"}
{"url": "http://www.focus-news.net/news/2018/05/27/2526847/marionela-stoyanova-proektat-grazhdanin-na-balgariya-grazhdanin-na-evropa-e-sazdaden-za-realizirane-na-deynostite-v-obshtestvena-polza.html", "text": "Проектът е с наименование „Гражданин на България, гражданин на Европа“ и се реализира от сдружение „Социален център-Бургас“, което е неправителствена организация, създадена за реализиране на дейностите в обществена полза. Това каза за Радио „Фокус“ – Бургас Марионела Стоянова, председател на сдружение „Социален център-Бургас“.  Дейностите на сдружението са насочени към работа с лицата с увреждания. Мисията на организацията е да работи за постигане на социално включване на тази целева група. „Проектът, с който ще работим е със срок на договора – 7 месеца. Дейностите са разписани да се случат в продължение на 6 месеца“, каза още Стоянова. По думите й две от основните дейности са провеждане на курс по граждански права, запознаване с тях и начина за отстояването им, насочени към групата на лицата със специфични потребности. Другата дейност е занятия по танци за хора с увреждания. Планират да направя и танцов продукт, с който да участват във фестивала за хора с увреждания. „Проектът ни звучи много актуално на фона на последните исторически събития. Хората с увреждания трябва да бъдат запознати с правата си, които имат и към кои институции трябва да се обърнат и по какъв начин да контактуват с тях“, допълни още Марионела Стоянова. Тя добави и, че непрекъснато се грижат хората да бъдат ограмотявани в тази насока, за да могат те да бъдат пълноправни граждани, не само на България, но и на Европа. Проектът е на стойност 15 290 лева и ще обслужва 24 човека, кои са включени в целевата група. Всички те на възраст над 18 години като болшинството от тях са с физически увреждания, затруднено придвижване, вследствие на детска церебрална парализа. Някой се придвижват с инвалидни колички, други с патерици. В целевата група има и лица със сензорни увреждания, но всичките ще бъдат включени в дейностите. „Ние подбрахме целевата група така, че това са потребители и на други услуги на центъра. Социален център Бургас е доставчик на услугата център за социална рехабилитация и интеграция на хора с физически увреждания. И всички хора, включени в центъра ще участват и в проекта“, каза още Стоянова. По думите й целта им е да разширят броя и качеството на услугите, които до този момент предлагат. Първото занятие ще бъде на 30 май, на 6 юни започва курсът по граждански права.\r\nДеница ДИМИТРОВА", "date": "2018.05.27", "title": "Марионела Стоянова: Проектът „Гражданин на България, гражданин на Европа“, е създаден за реализиране на дейностите в обществена полза"}
{"url": "http://www.focus-news.net/news/2018/05/27/2526842/afp-dzhuzepe-konte-se-otkaza-ot-kandidaturata-si-za-ministar-predsedatel-na-italiya.html", "text": "Кандидатът за министър-председател на Италия Джузепе Конте се отказа в неделя от своя мандат за сформиране на правителство, след като преговорите с президента са се провалили, съобщават от президентството на страната, предава AFP.\r\n„Джузепе Конте се отказа от мандата си за сформиране на правителство, даден му на 23 май“, заявиха от президентството.\r\nВ същия ден лидерът на „Северната лига“ Матео Салвини заяви, че ако от президентството се налагат условия, тогава няма да има ново правителство.  Йонислав Дочев", "date": "2018.05.27", "title": "AFP: Джузепе Конте се отказа от кандидатурата си за министър-председател на Италия"}
{"url": "http://www.focus-news.net/news/2018/05/27/2526848/miroslav-kolev-proektat-madrostta-na-knigite-i-znanieto-izgrazhdashta-sila-na-utreshnite-buditeli-ima-za-tsel-da-nasarchi-detskoto-chetene-i-kreativnostta-na-detsata.html", "text": "Проектът „Мъдростта на книгите и знанието, изграждаща сила на утрешните будители!” има за цел да насърчи детското четене и креативността на децата. Това каза за Радио „Фокус“ – Пловдив Мирослав Колев, директор на Общинска библиотека „Д-р Иван Богоров“-Карлово. „Библиотеката заедно със сдружение „Млади, активни, креативни” в село Куртово, стартираха дейности по проект „Мъдростта на книгите и знанието, изграждаща сила на утрешните будители!”. Ще се опитаме да привлечем повече млади хора в този проект като доброволци и заедно да насърчим четенето при най-малките“, каза Мирослав Колев. По думите му целите, които си е поставила общинската библиотека в Карлово е да привлече млади хора, които да се обучат в доброволчеството, да им се разкаже какво е доброволен труд. „От тяхна страна ще искаме да помагат в изпълнение на всички дейности, които са заложени в проекта. Пуснали сме една онлайн анкета чрез която искаме да проследим мнението на местните хора на община Карлово относно мястото, ролята и предлаганите услуги от Общинска библиотека“, каза Мирослав Колев. Той коментира, че една от целите на проекта е насърчаване на четенето сред най-малките жители на града и общината чрез създаване на едни малки библиотеки. Ще бъдат изработени преносими „Къщички за книги“, в  които ще се поставят книги, които ще бъдат подбрани за най-малките в детските градини и всяка една от тях ще получи като подарък такава къщичка. Предстоят и дейности, които ще се осъществяват във всяка една детска градина, която екип на библиотеката ще посети. „Сега на дневен ред е обучението на доброволци от 11 до 16-годишна възраст, които преминаха встъпително обучение за доброволчеството. Надяваме се, че тези млади хора, които ще въвлечем в този проект ще бъдат активни, за да може да осъществим дейностите по него и чрез тях ще бъдем едни добри посланици на най-малките наши съграждани, които чрез този проект не само ще четат и учат, ами и ще се забавляваме заедно“, каза Мирослав Колев. Той коментира, че като финал на проекта ще се направи един празник в парка, който ще бъде през месец септември.  Той ще се проведе под името „Живи библиотеки“ и със забавни игри, с лакомства  и интересни занимания в парка ще се сложи край на проекта. Тогава децата от детските градини в Карлово ще имат възможност да се превъплътят в любим герой от приказка.\r\nВесела КРЪСТЕВА", "date": "2018.05.27", "title": "Мирослав Колев: Проектът „Мъдростта на книгите и знанието, изграждаща сила на утрешните будители!” има за цел да насърчи детското четене и креативността на децата"}
{"url": "http://www.focus-news.net/news/2018/05/27/2526846/blagoevgrad-po-grafik-varvi-kampaniyata-za-priem-na-parvoklasnitsi-v-su-sv-sv-kiril-i-metodiy-krupnik.html", "text": "По график върви кампанията за прием на първокласници в СУ „Св. св. Кирил и Методий“ – Крупник. Това каза за Радио „Фокус“ – Пирин Венцислав Кълбов, директор на учебното заведение. Той обясни, че по заповед на министъра на образованието и науката, кампанията е стартирала от месец април с подаване на заявление от страна на родителите и след това по график ще бъдат обявени списъци и съответно заетите места. „Ние сме малко училище и обикновено при нас приемаме децата, които живеят в село Крупник. Има и няколко деца, които са от Симитли и околните населени места. През последните години се борим и за това повече деца да дойдат при нас от района, така че не се притесняваме от нещата, които към момента тревожат директорите в по-голямата част от страната“, каза още Кълбов. Той добави, че нямат някакви конкретни критерии за прием, достатъчно е само при кандидатстване да бъде приложен документът, който  се издава за завършване на предучилищна група. „Дори деца, които по ред причини не са завършили подобна група, то родителите имат възможността да подпишат заявление, в което отбелязват каква е била точната причина, поради която детето не е посещавало предучилищна група“, коментира директорът. Кълбов отбеляза, че най-честата причина децата да не посещават предучилищна група е, че родители, които са били в чужбина сега се прибират, за да може децата им да бъдат записани в първи клас. „През това време децата са били гледани от бабите и дядовците си, заради което не са посещавали и не са завършили предучилищна група“, уточни Кълбов.\r\nЛивия НИНОВА", "date": "2018.05.27", "title": "Благоевград: По график върви кампанията за прием на първокласници в СУ „Св. св. Кирил и Методий“ – Крупник"}
{"url": "http://www.focus-news.net/news/2018/05/27/2526843/dobrich-po-predvaritelni-danni-kandidatat-ot-zns-bozhko-bozhkov-podkrepen-ot-gerb-pecheli-kmetskite-izbori-v-selo-lyaskovo.html", "text": "По предварителни данни кандидатът от Земеделски народен съюз (ЗНС) Божко Божков, подкрепен от ГЕРБ, печели кметските избори в село Лясково, научи Агенция „Фокус“. За Божков са гласували 99 души, а за кандидата на БСП Костадин Куртев – 74-ма избиратели. \r\nДо изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.27", "title": "Добрич: По предварителни данни кандидатът от ЗНС Божко Божков, подкрепен от ГЕРБ, печели кметските избори в село Лясково"}
{"url": "http://www.focus-news.net/news/2018/05/27/2526854/deyan-yanchev-obshtinski-kulturen-institut-byala-antichnata-krepost-na-nos-sv-atanas-e-dostapna-i-obezopasena.html", "text": "Античната крепост на нос Св. Атанас привлича туристите, защото е достъпна и обезопасена. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. „Основните впечатления на туристите са, че самата крепост е достъпна за детски групи, за пенсионери и инвалиди. Реставрацията и социализирането на обекта е направено по такъв начин, че средата да бъде достъпна за всички целеви групи и съответно обектът е обезопасен“, допълни Деян Янчев. Според него крепостта е посещавана и поради това, че се намира на изключително красиво и атрактивно място – на самия нос Св. Атанас. „Има красива гледка към околностите и към морето. Обектът е върху самия нос, точно до морето“, заяви Деян Янчев. По думите му не само масовият турист, но и специалистите коментират, че е направена добра консервация и реставрация на сградите, които са били обект на първия етап на консервацията и реставрация на античната крепост на нос Св. Атанас край Бяла. „Те са максимално близо до истинността, достоверността на самите археологически разкопки без да са направени разни натрапчиви вмешателства в структурите, които да дразнят. Старали сме се да бъде максимално близо до оригинала, това се оценява добре от посетителите на обекта“, допълни Деян Янчев.\r\nМарияна ВАЛЕНТИНОВА", "date": "2018.05.27", "title": "Деян Янчев, Общински културен институт – Бяла: Античната крепост на нос Св. Атанас е достъпна и обезопасена"}
{"url": "http://www.focus-news.net/news/2018/05/27/2526844/darzhavniyat-departament-na-sasht-amerikanskata-delegatsiya-provezhda-razgovori-s-predstaviteli-na-severna-koreya-v-phanmundzhom.html", "text": "Делегацията на САЩ провежда разговори с представители на Северна Корея в граничното селище Пханмунджом, съобщиха от Държавния департамент на САЩ, предава AFP.\r\n„Делегацията на САЩ в момента провежда разговори с представителите на Северна Корея в Пханмунджом“, заяви говорителката на Държавния департамент Хедър Науърт в изявление. „Продължаваме с подготовката за среща между президента и севернокорейския лидер Ким Чен-ун“.\r\nОт Държавния департамент засега не предоставят детайли за разговорите. Йонислав Дочев", "date": "2018.05.27", "title": "Държавният департамент на САЩ: Американската делегация провежда разговори с представители на Северна Корея в Пханмунджом"}
{"url": "http://www.focus-news.net/news/2018/05/27/2526851/predsedatelyat-na-narodnoto-sabranie-tsveta-karayancheva-prisastva-na-otkrivaneto-na-72-iya-natsionalen-turisticheski-pohod-po-stapkite-na-botevata-cheta-kozloduy-okolchitsa.html", "text": "Председателят на Народното събрание Цвета Караянчева откри 72-ия Национален туристически поход „По стъпките на Ботевата чета. Козлодуй-Околчица”. Той започна от Ботев парк в Козлодуй. Това съобщиха от пресцентъра на Народното събрание.\r\nПоходът по Ботевите стъпки не е обикновен поход – това е открит урок по патриотизъм, по любов към отечеството, заяви Цвета Караянчева пред стотиците участници, които утре тръгват на Националния туристически поход. \r\nПредседателят на парламента е почетен патрон на 72-рия Национален туристически поход. В словото си при официалното му откриване тя отбеляза, че всички участници в него трябва да са горди и с високо вдигнати глави, защото са потомци на велик народ, защото свободата не ни е подарена, а е спечелена с всяка капка кръв на българските герои. \r\nЦвета Караянчева заяви, че вече 142 години българският народ се прекланя пред подвига на Ботев и неговите четници. Тя припомни, че от слезлите от кораба \"Радецки\" на козлодуйския бряг 194 млади мъже само 76 доживяват Освобождението. \r\nПредседателят на парламента подчерта пред участниците в похода, че утре, когато тръгнат по стъпките на Ботевите четници, ще усетят онзи дух, онзи пламък, който ги е накарал да дадат живота си за България. И така Ботев да остане завинаги знаме, завинаги символ на свободна България, допълни Цвета Караянчева. \r\nНа палубата на Националния музей-параход „Радецки” председателят на парламента наблюдава възстановка на превземането на парахода от Ботев и неговите съратници, която продължи и на Козлодуйския бряг. \r\nСлед това председателят на Народното събрание Цвета Караянчева участва в тържествената заря-проверка пред паметника на Христо Ботев в Козлодуй.", "date": "2018.05.27", "title": "Председателят на Народното събрание Цвета Караянчева присъства на откриването на 72-ия Национален туристически поход „По стъпките на Ботевата чета. Козлодуй-Околчица”"}
{"url": "http://www.focus-news.net/news/2018/05/27/2526852/reuters-prezidentat-na-italiya-zayavi-che-e-othvarlil-kandidaturata-za-ministar-na-ikonomikata.html", "text": "Президентът на Италия Серджо Матарела заяви в неделя, че е отхвърлил предложението на „Движение пет звезди“ и „Северна лига“ за министър на икономиката, тъй като е имало опасност предложеният кандидат да изкара Италия от еврото, предава Reuters.\r\nВ телевизионно обръщение Матарела заяви, че не той е виновният за безизходното положение, добавяйки че е предложил алтернативи за позицията на министър на икономиката, но неговите предложения са били отхвърлени от двете партии. Йонислав Дочев", "date": "2018.05.27", "title": "Reuters: Президентът на Италия заяви, че е отхвърлил кандидатурата за министър на икономиката"}
{"url": "http://www.focus-news.net/news/2018/05/27/2526855/anadolu-agency-vitsepremierat-na-turtsiya-bekir-bozdag-obvini-germaniya-che-zaema-strana-v-predstoyashtite-prezidentski-izbori.html", "text": "Вицепремиерът на Турция Бекир Боздаг в неделя разкритикува Германия, заради позволението на прокюрдския митинг в Кьолн и обвини Берлин във вземането на страна в предстоящите предсрочни избори за парламент и президент на 24 юни, предава Anadolu Agency.\r\n„Те позволиха на привърженици на ПКК да организират митинг в Кьолн. Те не са честни и обективни към Турция. На тях не им се налага да изглеждат честни и обективни“, заяви Боздаг по време на среща в централната турска провинция Йозгат.\r\n„Германия промени своето законодателство, за да попречи на всички държави да провеждат митинги в Германия по време на техните предизборни кампании, но тяхната цел беше да попречат на Турция да прави това“, заяви турският вицепремиер.\r\nОбвинението идва ден, след като на 26 май в Германия беше организиран митинг на привърженици на Кюрдската работническа партия (ПКК), която се счита за терористична организация от Турция, САЩ и Европейския съюз. Йонислав Дочев", "date": "2018.05.27", "title": "Anadolu Agency: Вицепремиерът на Турция Бекир Боздаг обвини Германия, че заема страна в предстоящите президентски избори"}
{"url": "http://www.focus-news.net/news/2018/05/27/2526853/gerb-pecheli-kmetskite-izbori-v-galiche-i-beden-zns-v-lyaskovo-a-bsp-makreshi-obzor.html", "text": "Жителите на една община и три кметства в страната избираха кмет на втори тур. По предварителни резултати ГЕРБ печели кметските избори в селата Галиче (област Враца) и Беден (област Смолян), Земеделски народен съюз (ЗНС) – в село Лясково (област Добрич), а БСП – в община Макреш (област Видин).Видин:\r\nСъс 72,6% избирателна активност приключи вторият тур на кметските избори в община Макреш. Гласували са 893 избиратели от общо 1230 в общината. Митко Антонов, кандидат на БСП и Веселин Велков, издигнат от Инициативен комитет се изправиха един срещу друг на балотажа в общината. По предварителни данни новият кмет на община Макреш е Митко Антонов.Враца:\r\nНа втория тур на кметските изборите в с. Галиче, община Бяла Слатина един срещу друг се изправиха  кандидатът на ГЕРБ Страхил Страхилов и кандидатът на БСП Веселин Тушинов. В селото избирателната активност беше почти 66%. Правото си на глас упражниха 986 души от общо 1498 избиратели. По предварителни данни Страхил Страхилов печели изборите, като за него са гласували 497 души. Опонентът му от БСП Веселин Тушинов е получил 470 гласа. През изборния ден в ОИК-Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.Добрич:\r\nЗа кмет на село Лясково, община Добричка, жителите избираха между кандидата на Земеделски народен съюз (ЗНС) Божко Божков, подкрепен от ГЕРБ, и Костадин Куртев от БСП. Изборният ден приключи с 61,38% активност. Своя глас дадоха 178 души от имащите право на глас 290 жители на селото. По предварителни данни изборите печели Божко Божков, за който са гласували 99 души. Кандидатът на БСП Костадин Куртев е получил 74 гласа.Смолян:\r\nНа балотаж в село Беден, община Девин се изправиха Николай Димов, кандидат на БСП и Стоян Настанлиев, кандидат на ГЕРБ. Изборният ден приключи с 70% активност. Правото си на глас в селото са упражнили 245 от общо 351 души. По предварителни данни кандидатът на ГЕРБ Стоян Настанлиев е новоизбраният кмет на селото, като за него гласували 245 души. Опонентът му Николай Димов е получил 112 гласа. Невалидните бюлетини са 12.", "date": "2018.05.27", "title": "ГЕРБ печели кметските избори в Галиче и Беден, ЗНС – в Лясково, а БСП – Макреш? (ОБЗОР)"}
{"url": "http://www.focus-news.net/news/2018/05/27/2526856/guadalajara-diario-trima-balgari-zaginaha-na-zhp-prelez-v-ispaniya-obnovena.html", "text": "Трима българи са загинали, след като са били ударени в автомобила си от товарен влак на ЖП прелез в град Фонтанар, провинция Гуадалахара, съобщава Guadalajara Diario.\r\nКатастрофата се е случила в 10:43 часа местно време (11:43 часа българско време), съобщават от службата за спешна помощ и радио „Кастиля Ла Манча“.\r\nСпоред радиото, българите са на сезонна работа в Испания като берачи на аспержи.\r\nКметът на града Виктор Сан Видал е заявил, че ЖП прелезът няма бариери.\r\nВ града е обявен ден на траур за 28 май. Йонислав Дочев", "date": "2018.05.27", "title": "Guadalajara Diario: Трима българи загинаха на ЖП прелез в Испания (обновена)"}
{"url": "http://www.focus-news.net/news/2018/05/27/2526850/vidin-po-predvaritelni-danni-kandidatat-na-bsp-mitko-antov-pecheli-kmetskite-izbori-v-obshtina-makresh.html", "text": "По предварителни данни кандидатът на БСП Митко Антов печели кметските избори в община Макреш, научи Агенция „Фокус“. .", "date": "2018.05.27", "title": "Видин: По предварителни данни кандидатът на БСП Митко Антов печели кметските избори в община Макреш"}
{"url": "http://www.focus-news.net/news/2018/05/27/2526858/global-times-dokato-tayvan-gubi-sayuznitsi-kitay-tryabva-da-vnimava-za-hodove-na-otchayanieto.html", "text": "В последния удар за властите в Тайван, държавата от западна Африка Буркина Фасо скъса дипломатическите си отношения с островната държава и установи такива с Пекин два дни по-късно, оставяйки Тайван със само 18 съюзника по света, пише китайският вестник Global Times.\r\nТайван изгуби четири съюзника откакто президентът Цай Ин-вен беше избрана през 2016 година. Решенията на тези държави да прекратят отношенията си с островната държава са взети след преценка на силите на Китай и Тайван и бъдещето на тайванските власти.\r\nАко правителството на Цай продължава да отхвърля политиката на Китай за обединение, се очаква рано или късно техните останали съюзници да последват примера на напусналите и да прекъснат отношенията си с Тайван, избирайки „бързия влак“ на развитието на Китай. Денят, в който бройката съюзници на Тайван ще удари нула не е далеч.\r\nОще държави са подканени да прекратят отношенията си с острова и да установят такива с Пекин.\r\nВ същото време Китай трябва да бъде бдителен срещу силите за независимост на Тайван, които предприемат финални ходове на отчаянието.\r\nИзгубването на съюзници може да бъде използвано от силите за независимост за печелене на симпатии от тайванската публика.\r\nЦай Ин-вен нападна Китай след напускането на Буркина Фасо, заявявайки че Пекин е „достигнал крайния предел на тайванското общество“ и че нейните власти „няма да толерират повече това“.\r\nБдителността на Китай трябва да бъде насочена и към помощта на САЩ в опитите на Тайван да се присъедини към международните организации.\r\nКитай трябва да бъде готов да се справи с натиска от други големи сили. Йонислав Дочев", "date": "2018.05.27", "title": "Global Times: Докато Тайван губи съюзници, Китай трябва да внимава за ходове на отчаянието"}
{"url": "http://www.focus-news.net/news/2018/05/27/2526857/afp-prezidentat-na-italiya-e-pokanil-bivshiya-ikonomist-karlo-kotareli-za-razgovori-za-sastavyane-na-pravitelstvo.html", "text": "Президентът на Италия Серджо Матарела е поканил за разговори бившия икономист от Международния валутен фонд Карло Котарели за разговори в понеделник, 28 май, след като досегашните преговори с Джузепе Конте се провалиха, заявиха от президентството, предава AFP.\r\n64-годишният Котарели е работил в Международния валутен фонд от 2008 до 2013 година и е познат като човек, който е направил редица съкращения на държавните харчове в Италия. Йонислав Дочев", "date": "2018.05.27", "title": "AFP: Президентът на Италия е поканил бившия икономист Карло Котарели за разговори за съставяне на правителство"}
{"url": "http://www.focus-news.net/news/2018/05/27/2526859/afp-donald-tramp-vizhda-blestyasht-potentsial-v-severna-koreya.html", "text": "Президентът на САЩ Доналд Тръмп заяви в пост в социалната мрежа „Туитър“, че вижда „блестящ потенциал“ в Северна Корея, продължавайки възходящия си тон по отношение на планираната среща на върха с лидера на Северна Корея Ким Чен-ун, предава AFP.\r\n„Наистина вярвам, че Северна Корея има блестящ потенциал и ще бъде велика икономическа и финансова нация някой ден. Ким Чен-ун е съгласен с мен по този въпрос. Ще се случи!“, заяви Тръмп в неделя.\r\nВ граничното село Пханмунджом се провеждат разговори между делегациите на САЩ и Северна Корея в опит да се договори отново срещу между лидерите на двете държави. Йонислав Дочев", "date": "2018.05.27", "title": "AFP: Доналд Тръмп вижда „блестящ потенциал“ в Северна Корея"}
{"url": "http://www.focus-news.net/news/2018/05/27/2526849/nikola-gruevski-s-mertsedesa-sam-se-vozil-10-15-pati.html", "text": "Бившият премиер на Македония Никола Груевски призна в интервю за телевизия „Сител“, че се е возил в луксозния мерцедес, заради който беше осъден на две години затвор, предава македонският „Фокус“.\r\nНа въпроса колко пъти се е возил с мерцедеса, той отговори: „Може би 10-15 пъти, когато сме ходили на по-дълго пътуване или когато другият автомобил е бил на сервиз“.\r\nСпоред него делата, които се водят срещу него от прокуратурата, са политически мотивирана кампания срещу него. Йонислав Дочев", "date": "2018.05.27", "title": "Никола Груевски: С мерцедеса съм се возил 10-15 пъти"}
