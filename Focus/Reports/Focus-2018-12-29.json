{"url": "http://www.focus-news.net/news/2018/12/29/2606754/pazardzhik-izlozhbata-100-kadara-v-100-godini-futbol-v-pazardzhik-mozhe-da-bade-vidyana-v-regionalniya-istoricheski-muzey-do-20-yanuari.html", "text": "Изложбата „100 кадъра в 100 години футбол в Пазарджик“ може да бъде видяна в Регионалния исторически музей в Пазарджик до 20 януари. Това каза за  Радио „Фокус“ – Пазарджик  нейният автор Александър Алексиев. „Радостен съм, че тази идея се осъществи като завършек на юбилейната 2018 година. Много други идеи бяха реализирани като юбилейна значка, юбилеен екип, юбилеен мач, който се игра на датата на основаването на първия футболен клуб „Ботев“ – Пазарджик. Освен това се направи и паметник на Острова, където е било първото игрище на този клуб. Повечето идеи се реализираха и това беше една от тези идеи“, коментира Алексиев. Той допълни, че изложбата е експонирана на втория етаж в Регионалния исторически музей в Пазарджик и може да се види безплатно. \r\nВаня НИКОЛОВА", "date": "2018.12.29", "title": "Пазарджик: Изложбата „100 кадъра в 100 години футбол в Пазарджик“ може да бъде видяна в Регионалния исторически музей до 20 януари"}
{"url": "http://www.focus-news.net/news/2018/12/29/2606752/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . По границите със Сърбия, Македония, Гърция, Турция и Румъния трафикът е нормален.", "date": "2018.12.29", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2018/12/29/2606757/varna-ot-yanuari-tsenata-na-vodata-v-grada-za-1-kub-m-shte-bade-nad-300-leva.html", "text": "От януари цената на водата във Варна за 1 куб. м ще бъде над 3 лева. Решението бе взето на последното за тази година заседание на Комисията за енергийно и водно регулиране. Пред  Радио „Фокус“ – Варна  директорът на ВиК дружеството в града инж. Валентин Вълканов отбеляза, че предложението за увеличение на цената на водата във Варна с 12 стотинки от следващата година е внесено от Комисията. Съгласно нормативните изисквания актуализацията на цените се извършва на основата на одобрената с бизнес плановете цена на услугите за 2019 година, с отчитане на размера на натрупана инфлация и прилагане на индивидуален коефициент за ефективност за всяко едно дружество. Той допълни, че държавният регулатор се е самосезирал с искане за завишението във връзка с инфлационните процеси в страната. Инж. Валентин Вълканов подчерта, че корекции трябва да има всяка година, тъй като токът и други суровини и услуги поскъпват. Валентин Вълканов каза още, че в следващите години във ВиК сектора ще влязат много инвестиции от Европейския съюз, за които трябва да бъдат осигурени средства. \r\nМарияна ВАЛЕНТИНОВА", "date": "2018.12.29", "title": "Варна: От януари цената на водата в града за 1 куб. м ще бъде над 3.00 лева"}
{"url": "http://www.focus-news.net/news/2018/12/29/2606753/inzh-deyan-ivanov-kmet-na-beloslav-izprashtame-rezultatna-godina-prez-koyato-prodalzhihme-investitsionnite-proekti-za-podobryavane-na-zhiznenata-sreda.html", "text": "Община Белослав изпраща една динамична и резултатна година. Това каза в интервю за  Радио „Фокус“ – Варна  инж. Деян Иванов, кмет на Община Белослав. „Година, през която продължихме изпълнението на инвестиционните проекти, насочени към подобряване на жизнената  среда. Насочихме ресурс към дейности и инициативи, които ни помагат в грижата за общината и ни превръщат в по-добри стопани по отношение на зелената система и услугите, осигуряващи чистота и нормален ритъм на живот и работа. Осигурихме подкрепа за хората в неравностойно положение, развивайки социалните услуги. Повишихме ефективността на администрация в услуга на гражданите и бизнеса чрез развитие и въвеждане на нови електронни услуги“, заяви инж. Деян Иванов. „През годината Община Белослав е реализирала и богат културен и събитиен календар,  обогатен с нови и вече утвърдени празници и мероприятия“, допълни инж. Деян Иванов. \r\nМарияна ВАЛЕНТИНОВА", "date": "2018.12.29", "title": "Инж. Деян Иванов, кмет на Белослав: Изпращаме резултатна година, през която продължихме инвестиционните проекти за подобряване на жизнената среда"}
{"url": "http://www.focus-news.net/news/2018/12/29/2606751/plovdiv-prez-yanuari-zapochva-priemat-na-zayavleniya-za-otpuskane-na-bezplatni-vinetki-za-2019-godina-za-horata-s-trayni-uvrezhdaniya-v-oblastta.html", "text": "През януари започва приемът на заявления-декларации за отпускане на безплатни винетни стикери за 2019 година за хората с трайни увреждания в Пловдивска област. Това съобщиха за  Радио „Фокус“ – Пловдив  от Регионалната дирекция за социално подпомагане. Лицата, които са с 50 и над 50% намалена работоспособност или вид и степен на увреждане, както и лица и семейства, които отглеждат деца с трайни увреждания до 18-годишна възраст или до завършване на средно образование, но не по-късно от 20-годишна възраст, ще получават по нов ред полагащите им се безплатни винетни стикери, след като хартиеният стикер вече ще бъде електронен. Тези хора се освобождават от заплащане на едногодишна винетка при ползване на пътната мрежа за един лек автомобил, който е тяхна собственост или съпружеска имуществена общност. Съгласно новия ред заявления – декларации могат да се подават лично, по електронен път или с писмо с известие за обратна разписка. На информационните табла в Дирекциите „Социално подпомагане“ в област Пловдив ще бъдат изнесени данни за всички източници за извършване на проверка за издадената вече електронна винетка ,а именно – на място, в Областно пътно управление, в пунктовете за продажба, по електронен път на страницата на „Национално тол управление” и мобилно приложение, както и по телефон на Центъра за обслужване на клиенти на „Национално тол управление”. Подадените заявления на гражданите ще бъдат обработени и одобрени в 7-дневен срок .Ако се открият нередности, срокът за отстраняването им от заявителя е тридневен. Всеки ден чрез интегрирана информационна система списъците с одобрени заявления ще се изпращат в Агенция „Пътна инфраструктура”(АПИ),която ще издава безплатна  годишна електронна винетка до края на работния ден, следващ изпращането на заявката. След което до края на следващия работен ден ще връща информация по електронен път. През изминалата 2018 година на хората с трайни увреждания в област Пловдив са предоставени общо 12 500 безплатни винетки. \r\nТони МИХАЙЛОВ", "date": "2018.12.29", "title": "Пловдив: През януари започва приемът на заявления за отпускане на безплатни винетки за 2019 година за хората с трайни увреждания в областта"}
{"url": "http://www.focus-news.net/news/2018/12/29/2606755/blagoevgrad-oblastnata-direktsiya-na-mvr-e-predpriela-reditsa-merki-za-opazvane-na-obshtestveniya-red-i-sigurnostta-po-vreme-i-sled-novogodishnite-praznitsi.html", "text": "Областна дирекция на МВР – Благоевград е предприела редица мерки, свързани с опазване на обществения ред и сигурността преди, по време и след Новогодишните празници. Това съобщиха за  Радио „Фокус“ – Пирин  от дирекцията. Планирани са специализирани полицейски операции по време на празничните дни и проверки на питейните и увеселителни заведения съвместно с органите на „Пожарна безопасност и защита на населението“, РИОКОЗ и други компетентни институции по противодействие на престъпленията и нарушения свързани със съхранение и разпространение на акцизни стоки без акцизен бандерол, тютюневи изделия, за контрол на качеството на храните и напитките предлагани на потребителите. Уточнени са местата на които ще се проведат празнични мероприятия на открито по случай настъпването на Новата 2019 г., като са предвидени допълнително полицейски сили за осигуряване спокойствието на празнуващите на открито и  опазването на обществения ред в района. С цел недопускането  на извършване на тежки престъпления и нападения  над лица и обекти, съхраняващи или опериращи със значителни финансови средства – банки и небанкови финансови институции, търговски вериги, фирми, включително и такива, осъществяващи инкасова дейност и др., се провеждат срещи с отговорните лица, на които  се акцентира върху възможните рискове от престъпни посегателства, необходимостта от повишена бдителност и комуникация с полицейските структури и органи за своевременно реагиране при възникнала необходимост. За обезпечаване сигурността на обществените места в обслужваната територия са проведени срещи със собствениците и ползвателите на увеселителни заведения по отношение на техните задължения, свързани с охраната, сигналната и разяснителна дейност по отношение пропускателния режим в обектите, действията им при струпване на посетители пред тези обекти, недопускане превишаване на определения допустим капацитет на заведенията, поддържането в изправност на аварийните и други изходи. При групови празненства с участието на деца са дадени необходимите  указания  на организаторите да се съобразят и да спазват разпоредбите на Закона за закрила на детето и Наредбата за закрила на децата на обществени места, като следва в срок до 24 часа преди мероприятието да уведомят Районното полицейско управление. От органите на реда ще бъде завишен контролът при пренасянето, законната употреба и съхранението на взривни вещества, огнестрелно оръжие и боеприпаси. Същевременно се предприемат и мерки за недопускане продажба на пиротехнически изделия без издадени полицейски разрешения за търговия, в нестандартни опаковки или без упътване и сертификат за качество, като ежедневно по места ще бъдат извършени проверки по линия на контрола над общоопасните средства в тържища, пазари и търговските обекти за недопускане продажбата на пиротехнически изделия без издадени полицейски разрешения за търговия, както и в нарушение на изискванията за качество и тяхната безопасност. Там където се предвижда използването на фоерверки или други пиротехнически изделия в новогодишната нощ контрола ще се осъществи лично от инспекторите отговарящи пряко за контрола над общоопасните средства. На територията на всички общински центрове по време на празненствата за Нова година са осигурени допълнително полицейски сили, като в град Банско са командировани сили от ОДМВР-Благоевград и от Гърция и Румъния. \r\nЛивия НИНОВА", "date": "2018.12.29", "title": "Благоевград: Областната дирекция на МВР е предприела редица мерки за опазване на обществения ред и сигурността по време и след новогодишните празници"}
{"url": "http://www.focus-news.net/news/2018/12/29/2606758/plovdiv-politsiyata-v-grada-predpriema-merki-za-osiguryavane-na-obshtestveniya-red-i-bezopasnost-na-dvizhenieto-v-novogodishnata-nosht.html", "text": "Полицията в Пловдив предприема мерки за осигуряване на обществения ред и безопасност на движението в новогодишната нощ. Това съобщиха за  Радио „Фокус“ – Пловдив  от Областната дирекция на МВР. В празничната нощ ще бъде ангажиран максимален брой полицейски екипи, както по основните пътни артерии, така и в жилищните квартали и на местата, където се очаква по-голямо струпване на хора. Водачите на автомобили ще бъдат проверявани за употреба на алкохол, наркотични или други упойващи вещества. За осигуряване на обществения ред и спокойствието на гражданите и недопускане на инциденти, които да помрачат празничното настроение, от служители на полицията в Пловдив са извършени проверки в лицензираните търговски обекти за спазване изискванията на Закона за оръжията, боеприпасите, взривните вещества и пиротехнически изделия. Предприети са действия за недопускане на нерегламентирана продажба на пиротехнически изделия на места без разрешение, като при констатирани нередности се търси най-строга наказателна и административна отговорност от лицата. \r\nТони МИХАЙЛОВ", "date": "2018.12.29", "title": "Пловдив: Полицията в града предприема мерки за осигуряване на обществения ред и безопасност на движението в новогодишната нощ"}
{"url": "http://www.focus-news.net/news/2018/12/29/2606760/evgeni-popov-turistichesko-druzhestvo-nezabravka-septemvri-v-planinata-vinagi-ima-risk-koyto-e-po-golyam-prez-zimata.html", "text": "В планината винаги има риск и туристите трябва да познават добре местата, които посещават особено през зимния период, каза за  Радио „Фокус“ – Пазарджик  Евгени Попов, заместник-председател на Туристическо дружество „Незабравка“ в град Септември. Той уточни, че има места, които се посещават от много туристи, но често те могат да им поднесат неприятни изненади. „Това, което може да се предвиди, това, което трябва да се прави в планината, е да се спазват мерките за безопасност. Да се избягват ридове, от които могат да паднат скали. Трябва да се следи терена, да се подхожда на малки групи. Водещи да бъдат по-старите и по-опитните туристи. Не трябва да се събарят скали, дървета, пънове, защото не се знае какво може да последва. През зимата трябва да се внимава за хлъзгави и стръмни участъци, които могат да доведат до наранявания при падане. При наличието на снежна покривка трябва да се ходи внимателно и с подходящи обувки. Облеклото също е много важно през зимата, а и не само тогава. То трябва да е топло“, обясни Попов. Той посъветва младите туристи винаги да вземат със себе си хора, които са посещавали определен планински район, защото го познават добре. \r\nВаня НИКОЛОВА", "date": "2018.12.29", "title": "Евгени Попов, Туристическо дружество „Незабравка“-Септември: В планината винаги има риск, който е по-голям през зимата"}
{"url": "http://www.focus-news.net/news/2018/12/29/2606756/bsp-sofiya-opredeli-kato-absurdna-ideyata-za-patna-taksa-na-severnata-skorostna-tangenta-i-nastoya-v-ramkite-na-grada-dvizhenieto-po-vsichki-patishta-da-e-bezplatno-obzor.html", "text": "След преговори между Агенция „Пътна инфраструктура“ и Столична община в петък стана ясно, че винетки за северната част на околовръстния път на София няма да се изискват, но до конкретно становище за пътни такси на Северната скоростна тангента не се стигна. Ден след това Градският съвет на БСП – София излезе с позиция. Столичните социалисти настояха в рамките на града движението по всички пътища да е безплатно. БСП - София подкрепя напълно гражданите от район „Нови Искър“ и съседните квартали и села в столицата в протеста им срещу плановете на Агенция \"Пътна инфраструктура\" да бъде въведена винетка за ползване на Северната скоростна тангента. Според БСП - София в тази ситуация, управляващите в Столична община носят цялата отговорност, ако при преговорите с АПИ, които трябва да продължат на 2 януари, допуснат въвеждането на винетка за използването на Северната скоростна тангента. Председателят на Градския съвет на БСП – София Калоян Паргов  определи идеята за такса като абсурдна и уточни, че по тази логика \"Цариградско шосе\" може да бъде таксувано на същия принцип като продължение на АМ \"Тракия\". „Въвеждането на такъв винетен стикер по Северната тангента ще принуди да се използват обходните маршрути, които са в много лошо състояние. Това е едно решение, взето на тъмно в края на годината, когато хората най-малко подозират. Това ги кара да посрещнат Новата година в напрежение. Решението граничи с един законен рекет на софиянци. Няма как да не се съобразим с исканията на тази част на София, която е най-засегната - Нови Искър, Кремиковци. За Банкя винетки няма, но за Нови Искър има - защо е така, има ли двоен стандарт“, попита Паргов. Той обясни, че е разговарял с много жители на Нови Искър и уточни, че когато имат нужда да излязат извън града, те използват седмична винетка, а не си купуват целогодишна, тъй като не могат да си го позволят. Според него подобно въвеждане на винетна система е законен рекет, който държавата налага с оглед събиране на пари от пътища, които са направени, за да се освободи градът от трафик, а не да бъдат продължение на магистрала. Паргов заяви, че докато няма окончателно решение, засегнатите райони ще купуват винетки за Северната скоростна тангента, независимо от обещанията на зам.-кмета Дончо Барбалов. По думите му столичани не бива да бъдат заблуждавани напразно, а Столична община следва да предприеме мерки предварително, а не постфактум, за да не заплащат излишно и несправедливо жителите на отделни райони на София. \r\nДеница КИТАНОВА", "date": "2018.12.29", "title": "БСП – София определи като абсурдна идеята за пътна такса на Северната скоростна тангента и настоя в рамките на града движението по всички пътища да е безплатно (ОБЗОР)"}
{"url": "http://www.focus-news.net/news/2018/12/29/2606761/zemetrasna-aktivizatsiya-prodalzhava-poveche-ot-40-dni-iztochno-ot-kurilskite-ostrovi.html", "text": "Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) \r\nНощес, 3 минути след полунощ местно време, Курилските острови Итуруп, Шикотан и Кунашир бяха ударени слабо от земетресение с магнитуд 5.5 и източник на дълбочина 50-55 километра (оценки на Американски геоложки проучвания и Европейски сеизмологичен център). Курилските острови са част от пръстен на тектонска нестабилност, ограждащ Тихия океан. Епицентърът на земетресението е в област на потъване на тихоокеанската мегаплоча под Охотската микроплоча (част от Евразийска мегаплоча). Локализиран е източно от село Буревестник, на  около 110 километра (км) и от Курилск на 125 км (селища на остров Итуруп); от тези селища има информация за усетени сътресения. Предполага се, че земетресението е усетено от неспящи и  в други села на остров Итуруп – Горячие Ключи, Горний, Рибаки, Рейдово, където интензивността трябва да е била от III-IV степен, както и съвсем слабо – от II-III степен на островите Шикотан (в село Крабозаводское) и Кунашир (в село Маяк Ловцова). Тревога за опасност от цунами не е обявявана. Щети няма. От сахалинския филиал на Единната геофизична служба на РАН съобщават за слаб вторичен трус в 3:32 часа днес, отново на дълбочина 55 км и с епицентър около 110 км източно от Итуруп. \r\nСеизмична активизация източно от Южно-Курилските острови се регистрира в продължение на повече от 40 дни на дълбочини между 50 и 150 км и област на епицентрите с размери 230-240 км паралелно на островната ориентация и около 100 км в напречно направление. Четири от земетресенията са с магнитуд над 5. С максимална сила сред тях е събитието през тази нощ – магнитуд 5.5. В близките месеци на тази година в района са генерирани и земетресения от плитки източници (на около 10 км под морското равнище): рояк от земетресения с магнитуди не превишаващи 4.2 се изяви за една седмица през месец август в североизточна посока, а в продължение на 12 дни през октомври-ноември поредица от трусове се реализира северно от остров Кунашир в едно твърде компактно пространство. \r\nОгнището на земетресението с максимална сила (магнитуд 5.5) в тихоокеанските околности на южните Курилски острови, станало тази нощ, се намира на около 100 км в югозападна посока от източника на мощно земетресение от 1963 година. Магнитудът на тогавашното земетресение се оценява на 8.5. То е предизвикало цунами, като локалната вълна била с височина 4.5 метра и вълнението достигнало крайбрежията на Япония, Хавай, Канада, САЩ и Мексико. Още по-висока – 15 метрова вълна се появила в западната част на Северния Тихи океан от афтершок с магнитуд 7.8, станал една седмица по-късно. Друго мощно земетресение в региона на сегашната земетръсна активност става през 1994 година на дълбочина само 3 км по склона на тихоокеанската плоча. Магнитудът му е 8.3, а епицентърът му на 120 км в изток-североизточна посока от епицентъра на днешния трус. Неговата мощ също поражда цунамна вълна с височина над 5 метра в Южно-Курилск и около 3.5 метра в Ханазаки на остров Хокайдо. От земетресението загиват 10-12 души, ранените са 242-1742 според различни източници, а 1200 души остават без покрия. След  4 дни се реализира афтершок с магнитуд 7.1.", "date": "2018.12.29", "title": "Земетръсна активизация продължава повече от 40 дни източно от Курилските острови"}
{"url": "http://www.focus-news.net/news/2018/12/29/2606762/iskren-krasimirov-rezhisyor-imam-nad-10-realizirani-filma-svarzani-s-istoriyata-na-balgariya-a-prez-2019-g-planuvam-oshte-nyakolko.html", "text": "През последните няколко години аз и моят екип успяхме да създадем над 10 филма за всички по-големи български герои от епохата на възраждането като започнем от Паисий, Софроний, Иван Вазов, Васил Левски, Христо Ботев, за когото имаме три филма. Това каза за  Радио „Фокус“ – Пирин  режисьорът и основател на проекта „НЕзабравимата България“ Искрен Красимиров. „Моят любим филм, може би, си остава първият, който направихме за Христо Ботев. Той бе създаден точно преди 5 години и се казва „Ботев – от Голгота към свобода“. Това е един художествено-документален филм, в който най-вече търсим отговора на въпросите: „Можеше ли Ботев да бъде спасен?“; „Какво доведе до неговата гибел“ и „Защо той реши да се жертва за нас и нашата свобода?““, посочи Красимиров. Според него отговорът на въпроса – дали Ботев е можел да бъде спасен е много интересен. „Не можеше да бъде спасен, защото той е Спасителят. Той е българският Иисус Христос. Няма как да спасиш, Спасителя. Той е пратен на този свят с мисия да спаси теб или в случая нас, българите“, подчерта Красимиров. Той отбеляза, че при правенето на филми най-трудното е намирането на средства. „Каквото и да си говорим са необходими пари и то доста – дори за документални филми, каквито правим ние. Не игрални, не холивудски продукции, а съвсем скромни, документални филми с участието винаги на млади хора. В нашите филми винаги има или ученици, или студенти, които търсят истината за нашите герои. Но дори за това се искат не малко средства и там е най-големият проблем. Слава Богу все още се намират добри хора и с дарения вече 5 години успяваме да правим средно по 2 – 3 филма на година, което според мен е голям подвиг“, коментира Красимиров. Той уточни, че по отношение историческата достоверност на филмите, качествени съветници в лицето на професорите Пламен Митев и Андрей Пантев придават научната тежест на филмите. „Това се случва чрез техните оценки на събитията. Във филмите ни има и нещо много важно – стремим се да ги правим така, че да са близки, да минават през призмата на днешния млад човек. Именно заради това във филма за Софроний вкарахме съвременен студент да отиде във времето на самия Софроний, да се сблъска с него. Така например двамата заедно бягат от турците и се спасяват. Ето с такива интересни похвати мисля, че успяваме най-вече да докоснем и помогнем на децата“, добави Красимиров. Той допълни, че целта е филмите да бъдат интересни за учениците. „И наистина учители споделят, че в рамките на 40-те минути продължителност на лентите, децата не издават звук, което не е характерно за малки деца. Мисля си, че именно това е ѝ начина образованието да се подобри“, каза още Красимиров. \r\nЛивия НИНОВА", "date": "2018.12.29", "title": "Искрен Красимиров, режисьор: Имам над 10 реализирани филма, свързани с историята на България, а през 2019 г. планувам още няколко"}
{"url": "http://www.focus-news.net/news/2018/12/29/2606759/rumen-petkov-abv-glasuvaneto-na-oon-protiv-rezolyutsiyata-za-dogovora-za-likvidirane-na-raketite-sas-sreden-obseg-na-deystvie-postavya-pod-samnenie-badeshteto-na-mirna-evropa.html", "text": "Гласуването на ООН против резолюцията за продължение на договора за ликвидиране на ракетите със среден обсег на действие поставя под съмнение бъдещето на мирна Европа. Това се посочва в позиция на лидера на АБВ Румен Петков във връзка с гласуването в ООН за проекторезолюция за премахване на ядрените ракети с малък и среден обсег, разпространена от пресцентъра на   партията  \r\n\"Преди дни твърде безславно остана в историята едно гласуване на ООН по проекторезолюция, внесена от Русия и подкрепяща мирния договор между Русия и САЩ, за премахване на ядрените ракети с малък и среден обсег. Когато ПП АБВ каза, че иска друга Европа, има предвид такъв тип дълбоко безпринципни гласувания, с които Европа се изправя срещу себе си. Не е нормално германският външен министър да не млъква на темата, че настоява за продължение на договора, а Германия да гласува против резолюцията за продължение на Договора за ликвидиране на ракетите със среден обсег на действие. А най-ненормалното в случая е, че България не е участвала в гласуването - 46 „против“, 43 – „за“ и повече от 70 „въздържали се“, се посочва в позицията.  \r\n\"Това решение поставя под съмнение бъдещето на мирна Европа.  Но това решение показва безгръбначието на българската дипломация. И от АБВ ще настояваме за публичност на инструкциите,  които са дадени на нашата мисия в ООН – как да се държат, каква позиция да отстояват, в какви консултации да участват и какво гласуване да възприемат.  \r\n В края на отиващата си тежка година и безумието на най-скъпия пияница Юнкер взе връх с една абсолютно непремерена оценка за готовността на Румъния за бъдещото председателство. \r\nТази Европа е Европа на дискредитираните пияници, Европа на дискредитираните институции и Европа, която се бори сама срещу себе си. АБВ иска друга, силна Европа, защото е европейска партия\", пише още в позицията си Румен Петков.", "date": "2018.12.29", "title": "Румен Петков, АБВ: Гласуването на ООН против резолюцията за договора за ликвидиране на ракетите със среден обсег на действие поставя под съмнение бъдещето на мирна Европа"}
{"url": "http://www.focus-news.net/news/2018/12/29/2606763/stanka-mihova-regionalna-direktsiya-sotsialno-podpomagane-blagoevgrad-43-vinetni-stikera-sa-predostaveni-na-nuzhdaeshti-prez-noemvri.html", "text": "43 винетни стикера са предоставени на нуждаещи се от Регионална дирекция „Социално подпомагане“-Благоевград през месец ноември. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. Експертът допълни, че са отказани 2 винетни стикера. Тя отбеляза, че има изменения в Наредба 19 от 2008 година за условията и реда за освобождаване на лица с 50% и над 50% намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст от винетни такси при ползване на републиканските пътища. Михова посочи, че в Дирекциите „Социално подпомагане“ по постоянен адрес се подават заявления-декларации по образец за получаване на безплатна едногодишна винетка за един собствен или съпружеска имуществена собственост лек автомобил. По думите й за намаляване административната тежест на гражданите вече не се изисква прилагане на копие от застрахователна полица за сключена застраховка „Гражданска отговорност“ с едногодишен срок, защото тя вече се проверява електронно. Михова добави, че валидността на винетните стикери се отбелязва от служителите на Дирекцията чрез перфоратор. \r\nНатали СТЕФАНОВА", "date": "2018.12.29", "title": "Станка Михова, Регионална дирекция „Социално подпомагане“-Благоевград: 43 винетни стикера са предоставени на нуждаещи през ноември"}
{"url": "http://www.focus-news.net/news/2018/12/29/2606783/afppolitsiyata-izpolzva-salzotvoren-gaz-sreshtu-protestite-na-zhaltite-zhiletki-v-parizh.html", "text": "Полицията използва в събота сълзотворен газ срещу протестите на „жълтите жилетки“ в Париж, съобщава  AFP . \r\nНяколко стотици души се събраха в събота недалеч от сградите на някои от държавните телевизии и телевизионния канал BFM  в центъра на френската столица. Те викаха „фалшиви новини“ и искаха оставката на президента Еманюел Макрон.   \r\nДемонстрантите се движеха по трамвайните линии и мятаха гранати по полицията, която им отговори със сълзотворен газ и задържа няколко души.   \r\nНяколко коли бяха запалени около редакцията на вестник Le Parisien. \r\nСълзотворен газ беше използван и при протестите в Нант, западна Франция. Протести е имало в Лион, Бордо и Тулуза.   \r\nПо данни на полицията в Марсилия са излезли 900 души, които са викали „Макрон вън“.    Ивелина Ватова", "date": "2018.12.29", "title": "AFP:Полицията използва сълзотворен газ срещу протестите на „жълтите жилетки“ в Париж"}
{"url": "http://www.focus-news.net/news/2018/12/29/2606582/predstoyashti-sabitiya-v-stranata-za-29-dekemvri-agentsiya-fokus.html", "text": "*** \r\nОт 11.00 часа в кино „Люмиер Лидл“ ще се състои „Новогодишен концерт-матине за деца и възрастни“.  \r\n*** \r\nОт 10.00 часа във фоайето на ІІІ етаж на Община Велико Търново ще се проведе детска работилничка за изработване на сурвакници и подаръци.  \r\n*** \r\nОт 10.30 часа на ул. „Водопад“ ще бъде открит проектът „Карлово на длан“, по инициатива на Ротари клуб – Карлово.  \r\n*** \r\nОт 11.00 часа на площад „20-ти юли\" ще бъде възпроизведен обичаят коледуване.", "date": "2018.12.29", "title": "Предстоящи събития в страната за 29 декември (Агенция „Фокус“)"}
{"url": "http://www.focus-news.net/news/2018/12/29/2606583/tsenata-na-vodata-i-prirodniya-gaz-se-uvelichava-ot-1-yanuari-2019-g-obzor.html", "text": "Увеличава се цената на водата и природния газ от 1 януари 2019 г. Това реши на закрито заседание Комисията за енергийно и водно регулиране (КЕВР).  \r\nПриродният газ поскъпва с 3,51%, като не се очаква това да се отрази на крайната цена на топлата вода и парното. При определяне на цената на природния газ КЕВР прилага изцяло съществуващата методика, залегнала в действащия договор между „Булгаргаз“ ЕАД и „Газпром Експорт“. В ценообразуващата формула регулаторът отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар спрямо лева. \r\nВ 26 населени места цената на водата ще поскъпне с до 10 на сто. Предварителните разчети сочат, че най-голямо ще е поскъпването в Бургас – с 27 стотинки за куб.м., и в София – с около 20 стотинки за куб. м.. Най-скъпа ще е водата в Шумен, където от новата година един кубик ще струва 3.40 лева. Над 3 лева ще струва 1 куб. м. вода и в Добрич, Силистра, Варна и Враца. Единствено в Кърджали ще се отчете намаляване на цената на услугата с около 1,5%. Съгласно нормативните изисквания, актуализацията на цените се извършва на основата на одобрената с бизнес плановете цена на услугите за 2019 г., с отчитане на размера на натрупана инфлация и прилагане на индивидуален коефициент за ефективност за всяко едно дружество. \r\nДокато се провеждаше закритото заседание на КЕВР, пред сградата на регулатора в София за втори път протестираха десетки граждани. Те два пъти се опитаха да нахлуят вътре с настояване да участват в заседанието. Протестиращите носеха плакат с надпис: „Убивате ни с тока, водата и парното. И за въздуха ли ще трябва да плащаме?“. \r\nЦветилена СИМЕОНОВА", "date": "2018.12.29", "title": "Цената на водата и природния газ се увеличава от 1 януари 2019 г. (ОБЗОР)"}
{"url": "http://www.focus-news.net/news/2018/12/29/2606764/kyustendil-93-e-ravnishteto-na-bezrabotitsa-na-teritoriyata-na-direktsiya-byuro-po-truda.html", "text": "9,3% е равнището на безработица на територията на Дирекция „Бюро по труда” – Кюстендил. Това съобщи за  Радио „Фокус” – Кюстендил  Юлиан Карпузов, изпълняващ длъжността директор в Дирекция „Бюро по труда” – Кюстендил, обхващаща общините Кюстендил, Невестино и Трекляно. 2471 души са регистрирани като безработни лица на територията на трите общини. Най-ниско е равнището на безработица в община Кюстендил – 9,2 %, 9,4 % е в община Трекляно, а за Невестино се отчита равнище на безработица от 14,4 %. Над 54 % от общия брой регистрирани безработни лица са без специалност и професия. По степен на образование най-много хора без работа са със средно и професионално образование – 34,8 %, както и тези с начално образование – 32,4 %. 248 души с висше образование са регистрирани като безработни лица. 18 % от общия брой лица без работа са младежи до 29-годишна възраст. \r\n„Преработващата промишленост, търговията и транспортът търсят най-много работници на територията на Дирекция „Бюро по труда” – Кюстендил. Сред останалите сектори, нуждаещи се от работна ръка, са хотелиерство, административни дейности, финансови и застрахователни дейности, както и образованието“, каза още той. В рамките на един месец за трите общини са заявени 98 свободни работни места, от тях 87 са били на първичния трудов пазар, а останалите се отнасят към субсидираната заетост. 306 души са намерили нова работа в рамките на един месец. 57,2 % от тях са намерили заетост на първичния трудов пазар, а останалите са по програми за обучение и заетост. \r\nВенцеслав ИЛЧЕВ", "date": "2018.12.29", "title": "Кюстендил: 9,3% е равнището на безработица на територията на Дирекция „Бюро по труда”"}
{"url": "http://www.focus-news.net/news/2018/12/29/2606765/ministar-nikolina-angelkova-pred-makedonskiya-kanal-5-dogovorat-za-dobrosasedstvo-mezhdu-balgariya-i-makedoniya-e-izklyuchitelno-vazhna-stapka.html", "text": "Подписването на Договора за добросъседство, приятелство и сътрудничество между Македония и България е изключително важна стъпка в отношенията между двете страни, заяви министърът на туризма Николина Ангелкова в интервю пред  скопския телевизионен „Канал 5“ , като посочи, че до това важно събитие се е стигнало благодарение на огромните усилия на премиера Бойко Борисов, неговия кабинет и на македонския му колега Зоран Заев. \r\nСпоред Ангелкова Договорът ще подпомогне усилията на министрите на туризма на двете страни за създаване на общ балкански маршрут, който да бъде предлаган на туристи от големи пазари, като Китай, Индия, Близкия Изток, Южна Корея, САЩ, Япония и други. \r\nПревод и редакция:", "date": "2018.12.29", "title": "Министър Николина Ангелкова пред македонския „Канал 5“: Договорът за добросъседство между България и Македония е изключително важна стъпка"}
{"url": "http://www.focus-news.net/news/2018/12/29/2606585/tass-vav-frantsiya-se-opasyavat-ot-nepredvidimi-situatsii-po-vreme-na-novite-demonstratsii-v-parizh.html", "text": "Министерството на вътрешните работи на Франция се подготвя за седма събота на протести на „жълтите жилетки“, като се опитва да вземе предвид грешките, направени в миналото, но министерството се страхува от инциденти с непредвидим изход при евентуални сблъсъци с агресивни демонстранти, предава  ТАСС . \r\n„Всяка седмица противопоставянето придобива все по-непредсказуеми форми. За нас ситуацията е изключително неприятна и всички мислят за рисковете, свързани с грешки“, заяви източник от министерството. Основните опасения са, че правоохранителните органи ще трябва отново да извадят оръжие, както миналата седмица, когато един полицай насочи пистолет към агресивни млади хора, които ги нападнаха, за да ги изплаши. \r\nСпоред „Фигаро“ от рано сутринта полицаите ще проверяват пътниците на гарите в Париж и инспектират колите на входа на града за наличието на опасни предмети като ножове, отвертки и маски за лице. Полицейският отдел се готви да въвежда специални отряди по улиците на френската столица, за да арестува бързо организаторите на евентуални безредици, а прокуратурата от своя страна ще мобилизира допълнителни сили за бързо разглеждане на дела, свързани с бъдещи протести. Точният брой на служителите на правоприлагащите органи, които ще участват в охраната на демонстрациите и потушаването на погроми, не се съобщава. Превод и редакция : Калоян Пенков", "date": "2018.12.29", "title": "ТАСС: Във Франция се опасяват от непредвидими ситуации по време на новите демонстрации в Париж"}
{"url": "http://www.focus-news.net/news/2018/12/29/2606584/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министерството на отбраната на Турция предупреди всички страни да се въздържат от дестабилизиране в района на Манбидж в Сирия, след като правителствените войски на Башар Асад влязоха в северния град, съобщава електронното издание на вестник  Yeni Safak . \r\n„Предупреждаваме всички страни да стоят настрана от провокативни действия и реторика, които ще направят региона по-нестабилен\", се казва в изявление на Министерството на отбраната в Анкара. \r\n„Отряди за народна защита“ (YPG) „контролират района с оръжия и нямат право или власт да правят изявления или да отправят покани към други елементи от името на местното население\", се казва още в текста, разпространен от ведомството, след като сирийските кюрди отправиха молба към Дамаск да им окаже помощ срещу турска офанзива в района. Анкара увери, че следи внимателно ситуацията в района на Манбидж.  \r\nНаскоро президентът на Турция Реджеп Тайип Ердоган съобщи, Анкара ще проведе трета трансгранична операция срещу сирийските кюрди от YPG, които третира като терористична организация. Същевременно той подчерта, че Турция „няма работа“ в Манбидж, ако членовете на групировката напуснат пределите му.  \r\nСъгласно думите му, силите на Асад се опитват да проведат психологическа операция в Манбидж и призна, че целите на Анкара са да даде „урок на терористите“. \r\n„Ние сме против разделянето на Сирия. Нашата цел е терористичните групировки да напуснат страната. Ако направят това, тогава за нас не остават задачи“, подчерта Ердоган пред журналисти в Анкара. Той припомни, че в събота турска делегация ще посети Русия, за да бъде обсъдена ситуацията в Сирия.  \r\nМиналата седмица президентът на САЩ Доналд Тръмп направи изненадващо изявление за изтегляне на американските войски от Сирия. Решението последва телефонен разговор на Тръмп с Ердоган, в който двамата лидери се споразумяха за необходимостта от по-ефективна координация в разрушената от гражданите война. \r\n***  Тъй като се очаква частичното преустановяване на работата на правителството да продължи и след Нова година, държавният глава на САЩ Доналд Тръмп използва проверена стратегия за имиграцията, която през 2016 г. му помогна да влезе в Белия дом, коментират в редакцията на американското издание  Washington Examiner . \r\nЛидерът на Вашингтон разпали страховете от увеличаване на нивата на престъпност с предупреждения, че стената по границата с Мексико е необходима за спиране на потока от наркотици в страната, за борба с трафика на хора и с престъпната дейност. \r\nНо преговорите за сключване на сделка за финансиране на стената пропаднаха, след като лидерите на Демократическата партия отхвърлиха искането на Тръмп за отпускането на пет милиарда долара за изграждане на стената и увериха, че нямат намерение да отстъпват по въпроса.  \r\nСенатът и Камарата на представителите на САЩ не постигнаха компромис на заседанието от четвъртък, което означава, че частичното блокиране на работата на правителството ще продължи и през новата година.  \r\nТръмп обаче обвини демократите за „запушването“ на работата на правителството и финализиране на проекта за „отчаяно“ необходимата стена по границата с Мексико. „Накарайте демократите най-накрая да разберат, че отчаяно се нуждаем от охрана на границите и стена на южната граница. Трябва да спрем наркотиците, трафика на хора, членовете на банди и престъпници да влизат в нашата страна”, написа американският президент в социалната мрежа „Туитър“. \r\nБелият дом подчерта, че президентът няма да подпише мярка, която не включва финансиране за сигурността на границите. В изявление от четвъртък прессекретарят на Белия дом Сара Сандърс обвини демократите, че „открито са избрали да оставят нашето правителство блокирано, за да защитят нелегалните имигранти, а не американския народ“.  \r\n„Президентът даде ясно да се разбере, че всеки законопроект за финансиране на правителството трябва адекватно да осигурява средства за граничната сигурност, за да бъде спрян потокът от незаконни наркотици, престъпници, членове на банди, контрабандисти на деца и трафиканти на хора\" и да бъде осигурена защита на американския народ, подчерта още Сандърс. \r\n***  Израелският министър на регионалното сътрудничество Цахи Ханегби, един от най-известните местни експерти по сигурност и отбрана, увери, че страната не се нуждае от помощта на Русия в Сирия, отбелязва вестник  The Jerusalem Post . \r\n„Не молим руснаците да ни пазят, помощта на американците е от съществено значение, но нашите войници знаят как да работят и сами“, подчерта Ханегби в интервю за местна медия, цитирано от изданието.  \r\nТой обаче отказа да коментира медиен доклад, съгласно който представител на властите е потвърдил нанасянето на въздушни удари в Сирия в нощта срещу вторник. \r\nСпоред доклада, израелските ВВС са поразили съоръжения за съхранение и логистика, които са били свързани с доставките на ирански оръжия за „Хизбула“. \r\nХанегби  коментира също и възможното повдигане на обвинение срещу премиера Бенямин Нетаняху. „Той ще може да работи и с обвинителен акт, не трябва да стои в съда - затова има адвокати\", подчерта израелският политик.", "date": "2018.12.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/29/2606586/tass-donald-tramp-ne-dade-zapoved-za-izteglyane-na-voyski-ot-afganistan.html", "text": "Президентът на САЩ Доналд Тръмп не взе решения за съкращаване на военното присъствие на страната в Афганистан и не е дал съответната заповед на Пентагона. Това заяви говорителят на Съвета за национална сигурност на Белия дом Гарет Марки, предава  TACC . \r\n„Президентът не взе решение да намали американското военно присъствие в Афганистан и не даде указания на министерството на отбраната на САЩ да започне изтегляне на състава от Афганистан“, съобщи той пред агенция Bloomberg. \r\nМиналата седмица The Wall Street Journal съобщи, че американският президент Доналд Тръмп наредил на Пентагона да подготви план за изтегляне на около 7000 американски войници от Афганистан. Става дума за около половината от 14-хилядния американски военен контингент в страната. Превод и редакция : Калоян Пенков", "date": "2018.12.29", "title": "ТАСС: Доналд Тръмп не даде заповед за изтегляне на войски от Афганистан"}
{"url": "http://www.focus-news.net/news/2018/12/29/2606587/ria-novosti-vlastite-v-germaniya-odobriha-plan-za-stroitelstvoto-na-podvoden-tunel-v-daniya.html", "text": "Властите в Германия одобриха план за строителството на подводен тунел на стойност 8 млрд. долара, който да свързва Дания и Германия, съобщава  РИА Новости , позовавайки се на съобщение на датската строителна компания Femern A/S. \r\nСпоред съобщението, компанията има две седмици, за да прегледа документите преди да ги подпише. \r\nТунелът с дължина 18 км ще бъде положен под пролива Фемарн-Белт, свързващ датския остров Лоланд с третия по големина германски остров Фемарн в Балтийско море. След откриването на тунела пътуването от Дания до Германия ще отнеме десет минути с кола и седем минути с влак. \r\nОчаква се, че изграждането на тунела, който ще има четирилентов път и две железопътни линии, ще отнеме 8,5 години. Превод и редакция : Калоян Пенков", "date": "2018.12.29", "title": "РИА Новости: Властите в Германия одобриха план за строителството на подводен тунел в Дания"}
{"url": "http://www.focus-news.net/news/2018/12/29/2606591/vinetki-za-severnata-daga-na-okolovrastniya-pat-na-sofiya-nyama-da-se-iziskvat-za-severnata-tangenta-pregovorite-prodalzhavat-obzor.html", "text": "За северната част на околовръстния път на София няма да се изискват, но до конкретно становище за приемане или отхвърляне на пътните такси за Северната скоростна тангента не се стигна. Преговорите между Агенция „Пътна инфраструктура“ и Столична община продължават и през новата 2019 г. Това стана ясно по време на брифинг, на който бяха представени решенията от срещите между местната власт и пътната агенция. През последните дни преговорите между тях бяха относно плащането на пътни такси за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и ГКПП „Калотина“. Целта е да се намерят работещи и ефективни решения, свързани с ползването на републиканската пътна мрежа от жителите на северозападните и югоизточните квартали на София. От АПИ уточняват, че винетките са за ползване на републиканската пътна мрежа извън населеното място, а според нормативната уредба началото и краят на населеното място се определят от съответната община. Ползването на пътната мрежа в конкретното населено място се осъществява без винетен стикер, пътната такса е задължителна, когато превозното средство напуска населеното място и продължава пътуването си по участък от републиканската пътна мрежа, а именно автомагистрала, първокласен, второкласен или третокласен път.  \r\nПо време на брифинга зам.-кметът на София Дончо Барбалов, обясни, че в момента се търси начин до всяко населено място на територията на Столична община да има път, по който хората да могат да пътуват, без да е необходимо да се закупуват винетки. Той отбеляза, че отношението на агенцията към този въпрос е положително и според него е необходимо да се намери начин, който да мотивира хората да продължат да ползват новите пътни връзки. „Последните години работим много активно по извеждане на движението от централната градска част. Всички пътища, които са нови, бързи и удобни, трябва да се използват максимално и да даваме стимули на хората да ги ползват. Това е една от темите, която дискутираме, един от аргументите, когато говорим с Агенцията“, посочи той. На 2 януари 2019 г. отново ще бъде проведен разговор между Столична община и Агенция „Пътна инфраструктура“, на който ще се вземе крайно решение дали да бъде платено ползването на Северната скоростна тангента. От 1 януари 2019 г. обаче ще се изисква пътна такса за преминаването през участъка. \r\nАнтон Антонов, директор на Националното ТОЛ управление в Агенция „Пътна инфраструктура“ изтъкна, че през 2019 г. ще се търси законово решение Северната скоростна тангента да се освободи от винетка, като се надява до края на януари да има такъв консенсус. Според него обаче няма как да има вариант, при който да бъдат таксувани само превозните средства, които не са със софийска регистрация, защото технически това не е възможно. „От 2-ри януари тръгва и ТОЛ полицията, която сканира всички регистрационни номера и не е възможно да отсява само софийските“, обясни Антонов като посочи, че все още предстои да бъде направен и списъкът на републиканската пътна мрежа, която подлежи на тол таксите.  \r\nКметът на район „Нови Искър” Даниела Райчева отбеляза, че към момента всички граждани, живеещи в рамките на Столична община, имат достъп до София, без да трябва да заплащат винетка.  \r\nДаяна ДЮЛГЕРОВА", "date": "2018.12.29", "title": "Винетки за северната дъга на околовръстния път на София няма да се изискват, за Северната тангента преговорите продължават (ОБЗОР)"}
{"url": "http://www.focus-news.net/news/2018/12/29/2606592/mosv-nyama-previshenie-na-normite-na-metal-vav-vodite-ot-balgarskiya-uchastak-na-reka-dragovishtitsa-obzor.html", "text": "Няма превишение на нормите на метал във водите от българския участък на река Драговищица. Това заяви министърът на околната среда и водите Нено Димов на брифинг, посветен на състоянието на трансграничната река Драговищица на територията на Сърбия и предприетите от българската страна мерки, на който присъстваше и кметът на Община Кюстендил Петър Паунов. „Резултатите от замерванията за състоянието на трансграничната река Драговищица, приток на река Струма, са от 15 декември. Проследени са показателите олово, кадмий, никел, цинк, живак, цианид. Правени са и две извънредни замервания – на нивата на арсен, цинк, мед, желязо и манган, които нива също са под нормите. На практика от 2016 г. всеки месец се правят замервания на над 59 показателя за замърсявания на водите в реката и до момента в българския участък няма превишения“, коментира още министър Димов. Той подчерта, че българската страна следи ситуацията и това което става с нашите сънародници в Западните покрайнини.  \r\nПо време на срещата в сградата на МОСВ министър Нено Димов заяви, че страната ни е била уведомена за проекта за изграждане на пилотна инсталация за извличане на мед и цинк от полиметални руди на 22 август 2016 г. По думите му, през месец октомври същата година страната ни официално е поискала да бъдем включени в процедурата по ОВОС в трансграничен контекст, но към днешна дата не сме получили отговор от сръбска страна. Нено Димов добави, че Конвенцията за ОВОС в трансграничен контекст дава възможност при изграждане на пилотни инсталации, до 2 години да не се прави подобна процедура. „След като през октомври 2018 г. този срок изтече, изпратихме две писма. Първото е до колегата в Министерството на околната среда на Сърбия с искане за информация за напредъка на проекта и документация за него – това е инициираща стъпка за участието ни в по-нататъшните процедури. Второто писмо е официалната нота чрез МВнР с искане за информация за качеството на водите на сръбска територия и за разрешението за осъществяваните дейности“, каза още министър Димов. Той добави, че и двете писма са получени и се очаква отговор в началото на следващата година. „Успоредно с тези мерки сме в непрекъснат контакт с европейския народен представител Ангел Джамбазски, който постави въпроса на европейско ниво и беше сезиран комисарят по околна среда Кармену Вела“, съобщи министърът. От своя страна Кармену Вела е поел ангажимент да постави въпроса пред сръбската страна от името на ЕС през март 2019 г., когато ще се проведе политически дебат ЕС – Сърбия. Министър Димов заяви категорично, че са предприети всички възможни мерки и от гледна точка на българския участъки няма основание за притеснения. Въпреки това МОСВ продължава да следи ситуацията чрез Басейнова дирекция в комуникация с местната власт. \r\nКметът на Община Кюстендил Петър Паунов обясни, че до този момент няма основание за притеснение. „Всички компетентни органи са запознати, всички представители на местната власт в региона работят, информиран е и консулът на България в Ниш Едвин Сугарев, работим съвместно с неправителствения сектор. Отговорите от сръбска страна очакваме да доведат до спазване на всички екологични норми, включително необходимостта от пречиствателно съоръжение“, каза кметът Петър Паунов.  \r\nПо-рано през деня министър Димов и кметът Паунов са информирали министър-председателя Бойко Борисов за ситуацията в района на река Драговищица.  Агенция „Фокус“ припомня:  През месец октомври в интервю за „Фокус“ директорът на Културно-информационния център в Босилеград Иван Николов съобщи, че в града има проблем със замърсяването на околната среда, който застрашава живота и здравето на хората. Той обясни, че причина затова са двете мини за олово-цинкова руда и мед в селата Караманица и Мусул, от които се изливат отпадъчните води в река Драговищица. Николов тогава коментира, че това е бомба със закъснител, която много скоро може да застраши и околната среда в България. Реката навлиза и на българска територия, след което се влива в Струма в района на село Шишковци, Кюстендил. На 26 декември жителите на Босилеград излязоха на протест под наслов „Загубим ли природата, губим всичко\". Река Драговищица е включена в Програмата за регулярен мониторинг в Западнобеломорския район и ежемесечно от Изпълнителна агенция по околна среда (ИАОС) се пробонабират и анализират водите за съдържанието на кадмий, олово, никел, калций, магнезий и свободен цианид, а на три месеца – основни физико-химични показатели. Процедурата по извършването на оценка на въздействието върху околната среда (ОВОС) за изпълнение на проекти с трансгранично въздействие, е регламентирана в Конвенцията за оценка на въздействието върху околната среда в трансграничен контекст (Конвенцията за ОВОС). В изпълнение на чл. 3 от Конвенцията страната на произход има задължение да уведоми всяка страна, която според нея може да бъде засегната, за дадено инвестиционно предложение, от реализацията на което се очаква възникването на трансгранично въздействие. Засегнатата страна може да заяви желание да участва или да не участва в трансграничната процедура по ОВОС. Тогава страната на произход следва да й предостави информацията и документацията, както е посочено в чл.3, ал.5 от Конвенцията за ОВОС. Пилотните/експерименталните проекти, които се осъществяват с цел развитие и изпитване на нови методи или продукти се ползват с изключение по Конвенцията за ОВОС за не повече от две години. След изтичане на двугодишния период, възложителят следва да уведоми компетентния орган по околна среда за намерението си да продължи да експлоатира съоръженията, за провеждане на процедура по ОВОС. В случая за мината при с. Караманица няма данни дали е извършвана оценка за въздействието на околната среда и водите, нито за постъпвала нотификация по чл.3 от Конвенцията за ОВОС.  \r\nДаяна ДЮЛГЕРОВА", "date": "2018.12.29", "title": "МОСВ: Няма превишение на нормите на метал във водите от българския участък на река Драговищица (ОБЗОР)"}
{"url": "http://www.focus-news.net/news/2018/12/29/2606588/tass-izraelski-voenni-zasyakoha-izstrelvane-na-raketa-ot-ivitsata-gaza.html", "text": "Израелската армия съобщи, че е засякла изстрелване на ракета от Ивицата Газа към територията на еврейската държава, съобщава агенция  TACC . \r\n„Преди време беше регистрирано едно изстрелване от Ивицата Газа към израелска територия“, се казва в съобщението, разпространено от пресслужбата на армията. Понастоящем няма информация дали снарядът е паднал на територията на Израел и дали има някаква вреда. \r\nВ петък един палестинец бе убит, а шестима бяха ранени при сблъсъци с израелски войници на границата на Ивицата Газа. Превод и редакция : Калоня Пенков", "date": "2018.12.29", "title": "ТАСС: Израелски военни засякоха изстрелване на ракета от Ивицата Газа"}
{"url": "http://www.focus-news.net/news/2018/12/29/2606590/tass-11-dushi-sa-zatrupani-ot-lavina-v-habarovski-kray.html", "text": "Няколко лавини паднаха до село Многовершинни в Николаевския район на Хабаровския край, в резултат, на което 11 души се оказаха под снега. Това съобщиха от местната администрация за агенция  TACC .  \r\n„Няколко лавини паднаха до село Многовершинни, предполагаме, че под снега има 11 души“, заявиха от администрацията. Превод и редакция : Калоян Пенков", "date": "2018.12.29", "title": "ТАСС: 11 души са затрупани от лавина в Хабаровски край"}
{"url": "http://www.focus-news.net/news/2018/12/29/2606596/the-economist-krayat-na-amerikanskata-hegemoniya.html", "text": "През 1972 г. Ануар Садат изгонил съветските военни съветници от Египет, поставяйки основите на десетилетия американско господство и много насилие в Близкия изток. През 2013 г. президентът Барак Обама предаде хегемонията на Америка, когато отказа да предприеме военни действия срещу използването на отровни газове в Сирия, а по-късно поиска ядрено договаряне с Иран. Доналд Тръмп, напротив, лобира за ракети в Сирия и заплаши Иран. Но докато той се движи между заплашвайки да съкруши враговете и да се измъкне изцяло, последният инстинкт ще доминира. Понякога събитията, неговите съветници или вътрешната политика могат да го принудят да предприеме действия. Но Тръмп най-вече ще се окаже още по-откъснат от Обама. \r\nТова ще доведе до непредсказуемост, неефективност и продължителен хаос. Частични споразумения могат да бъдат договорени в Йемен, Сирия и Либия, без да се намерят трайни решения за прекратяване на войните. „Крайната сделка“ на Тръмп за мир между Израел и палестинците ще бъде мъртвородена, ако изобщо се появи план. Санкциите на Америка срещу Иран няма да изтласкат режима на аятоласите и ще укрепят хардлайнерите му. Джихадистите ще използват всяко пространство за прегрупиране. \r\nВ тази ситуация опасността от нови войни ще присъства през 2019 г., ако не по замисъл, то по погрешка. Обстрелването на руски шпионски самолет през септември от сирийските системи за противовъздушна отбрана, насочени към израелски бомбардировачи, беше предупреждение за това как нещата могат да се объркат, когато толкова много сили водят различни войни в малко пространство. Един от рисковете е война, която изправя Израел срещу Иран и неговите съюзници, особено „Хизбула“, ливанската шиитска милиция. Друг е въвличането на Турция в борба срещу сирийските сили (и техните руски и ирански съюзници), ако те се опитат да си върнат анклава Идлиб. \r\nПолитиката в Персийския залив ще бъде нервна. Ужасното убийство през октомври на Джамал Хашоги, журналист в изгнание, отслаби крал Салман и сина му, Мохамед, на когото бяха положени надеждите на социални и икономически реформи. Това може да доведе до повече репресии, да засили интригите в двореца и да задълбочи Студената война на страната с Катар и Турция. Симпатята на Тръмп към автократичните приятели в крайна сметка подхранва нестабилността, но той ще се тревожи повече за загубата на влияние и договорите за отбрана към Русия или Китай. \r\nНаистина, Русия все повече ще се хвърля като необходимата сила в Близкия изток. Като се намеси в Сирия през 2015 г., Русия спаси режима на Башар ал-Асад, но досега избягваше да попадне в тресавище, подобно на Америка в Ирак. Русия е показала, че ще застане зад съюзниците си, без значение колко е отблъскващо. Тя е усъвършенствала военните си техники и е създала витрина за продажби на военно оборудване. \r\nРусия е единствената страна, която се радва на приятелски отношения с всички основни регионални играчи, сред които Израел, Турция и най-вече Иран. Ключът към всяко решение в Сирия ще бъде в ръцете на Русия, а не на Америка. Въпреки, че Русия е предоставила въздушни сили на „шиитската ос” в региона, Саудитска Арабия е сътрудничила с Русия за управление на добива на петрол и повишаване на цената на суровия. \r\nКитай също прониква. Той разполага с военноморска база в Джибути. Като най-голям купувач на петрол в Персийския залив, Китай има жизненоважен интерес към сигурността на региона. Но Китай най-вече ще се ограничи до провеждане на икономически сделки. Тя ще остави подлудяващите политически проблеми на Америка - или ако не, на Русия.", "date": "2018.12.29", "title": "The Economist: Краят на американската хегемония"}
{"url": "http://www.focus-news.net/news/2018/12/29/2606581/tass-uchastnitsite-v-sreshtata-na-visoko-nivo-mezhdu-rusiya-turtsiya-shte-obsadyat-situatsiyata-v-severoiztochnata-chast-na-siriya.html", "text": "Представители на президентите на Русия и Турция и ръководителите на министерствата на външните работи и отбраната на двете страни ще обсъдят в Москва ситуацията в Североизточна Сирия, предава агенция  TACC . \r\nЗаместник-министърът на външните работи, Михаил Богданов, съобщи, че министрите на външните работи и и на отбраната на двете страни ще вземат участие в разговорите. Говорителят на президента Дмитрий Песков уточни, че от руска страна ще участва и съветникът на руския лидер по международните въпроси Юрий Ушаков. \r\nПо информация от Анкара, в състава на турската делегация влизат говорителят на турския президент Ибрахим Калън, министърът на външните работи Мевлют Чавушоглу, министърът на отбраната Хулуси Акар и началника на турското разузнаване Хакан Фидан. \r\nПесков съобщи, че президентът Владимир Путин не планира да приема турската делегация, но отбеляза, че е възможна среща на двамата лидери през първата половина на следващата година.  Превод и редакция : Калоян Пенков", "date": "2018.12.29", "title": "ТАСС: Участниците в срещата  на високо ниво между Русия-Турция ще обсъдят ситуацията в североизточната част на Сирия"}
{"url": "http://www.focus-news.net/news/2018/12/29/2606597/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "The Guardian : Сирийски войски край кюрдски град са заплашени от Турция \r\nСирийските военни пристигнаха на фронтовата линия при град Манбидж, след като кюрдските бойци призоваха Дамаск за помощ срещу заплахата от нападение от Турция след изтеглянето на американски войници от района. \r\nНе беше ясно дали американски служители, който се намират в града и са патрулирали между Манбидж и съседните градове, където се намират бойци, подкрепяни от Турция, все още присъстват. Водената от САЩ коалиция срещу ИДИЛ не отговори на молба за коментар. \r\n„Приканваме сирийските правителствени сили ... да упражнят контрол върху зоните, от които са се оттеглили нашите сили, по-специално Манбидж, и да защитят тези райони от турско нашествие“, се казва в изявление на „Отряди за народна самоотбрана“ (YPG). \r\nСирийската армия вече беше мобилизирана преди публичната кюрдска покана. Единиците са влезли в града на западния бряг на Ефрат. \r\nНаблюдател и няколко местни източника заявиха, че сирийските войски са се трупали само в краищата на града, а не в центъра на града, и че сирийският флаг е бил повдигнат над официалните сгради за първи път от години. \r\nСирийските бунтовнически групи, подкрепени от Турция, казаха в отговор, че те също са започнали да се движат към Манбидж в пълна готовност за военна операция. \r\nПризивът за помощ от кюрдите, шест години след като излязоха срещу Дамаск, идва след изненадващото решение на Доналд Тръмп по-рано този месец да изтегли 2 000 американски войници, разположени в кюрдската част на Сирия, известна на местно ниво като Рожава. Войските действат като буфер между Турция и кюрдите в Сирия. \r\nКюрдските сили са най-важният партньор на САЩ в борбата срещу „Ислямска държава“, но Анкара ги смята за терористична заплаха. \r\nРешението на Тръмп, направено след телефонен разговор с турския президент Реджеп Тайип Ердоган, шокира мнозина в Рожава, които казаха, че това ги задържа между турския лидер и Асад. \r\nСирийската армия заяви в изявление, че ще гарантира „пълна сигурност за всички сирийски граждани и други присъстващи в района“. \r\nТурските власти ще пристигнат в Москва за разговори за бъдещето на Сирия след изтеглянето на САЩ. Докато Русия контролира голяма част от въздушното пространство на Сирия, Ердоган вероятно ще се нуждае от сътрудничество от страна на Москва за всяко въздушно бомбардиране на „Отряди за народна самоотбрана“. \r\n*** Daily Express : Кризата с мигрантите е извън контрол, признава Саджид Джавид \r\nПредставители на Министерството на вътрешните работи заявиха, че Джавид „е поел контрола над нарастващия брой мигранти, които се опитват да пресекат Ламанша с малки лодки“. Той добави, че има „загриженост, че е само въпрос на време хората да загубят живота си“. Министърът на вътрешните работи Джавид проведе разговор със служители на Граничните сили, Службата за имиграция и Националната агенция за престъпност. \r\nСмята се, че около 100 заподозрени мигранти са се опитали да преминат след Бъдни вечер, а още 100 пристигат от ноември. \r\nСмята се, че спокойните води и по-меките средни зимни температури са зад скока на мигрантите, които вярват, че е възможно безопасно преминаване. \r\nДжавид ще разговаря с френския вътрешен министър Кристоф Кастанер през уикенда, за да гарантира, че Франция ще увеличи ангажиментите си за справяне с нарастващия проблем с имигрантите, които се опитват да влязат във Великобритания. \r\nВчера две лодки, превозващи 12 мъже от Сирия и Иран, бяха заловени при отделни инциденти от патрул на граничните сили, докато се опитваха да преминат от Франция. \r\nСамо часове по-късно, в Ламанша бе заловена и втора лодка с осем иранци. \r\nМинистърът ще посети граничните сили и ще обсъди ситуацията с депутат, който определи нивото на мигрантите като „безпрецедентно“. \r\n*** The Economist : Краят на американската хегемония \r\nПрез 1972 г. Ануар Садат изгонил съветските военни съветници от Египет, поставяйки основите на десетилетия американско господство и много насилие в Близкия изток. През 2013 г. президентът Барак Обама предаде хегемонията на Америка, когато отказа да предприеме военни действия срещу използването на отровни газове в Сирия, а по-късно поиска ядрено договаряне с Иран. Доналд Тръмп, напротив, лобира за ракети в Сирия и заплаши Иран. Но докато той се движи между заплашвайки да съкруши враговете и да се измъкне изцяло, последният инстинкт ще доминира. Понякога събитията, неговите съветници или вътрешната политика могат да го принудят да предприеме действия. Но Тръмп най-вече ще се окаже още по-откъснат от Обама. \r\nТова ще доведе до непредсказуемост, неефективност и продължителен хаос. Частични споразумения могат да бъдат договорени в Йемен, Сирия и Либия, без да се намерят трайни решения за прекратяване на войните. „Крайната сделка“ на Тръмп за мир между Израел и палестинците ще бъде мъртвородена, ако изобщо се появи план. Санкциите на Америка срещу Иран няма да изтласкат режима на аятоласите и ще укрепят хардлайнерите му. Джихадистите ще използват всяко пространство за прегрупиране. \r\nВ тази ситуация опасността от нови войни ще присъства през 2019 г., ако не по замисъл, то по погрешка. Обстрелването на руски шпионски самолет през септември от сирийските батерии за противовъздушна отбрана, насочени към израелски бомбардировачи, беше предупреждение за това как нещата могат да се объркат, когато толкова много сили водят различни войни в малко пространство. Един от рисковете е война, която изправя Израел срещу Иран и неговите съюзници, особено „Хизбула“, ливанската шиитска милиция. Друг е въвличането на Турция в борба срещу сирийските сили (и техните руски и ирански съюзници), ако те се опитат да си върнат анклава Идлиб. \r\nПолитиката в Персийския залив ще бъде нервна. Ужасното убийство през октомври на Джамал Хашоги, журналист в изгнание, отслаби крал Салман и сина му, Мохамед, на когото бяха положени надеждите на социални и икономически реформи. Това може да доведе до повече репресии, да засили интригите в двореца и да задълбочи Студената война на страната с Катар и Турция. Симпатята на Тръмп към автократичните приятели в крайна сметка подхранва нестабилността, но той ще се тревожи повече за загубата на влияние и договорите за отбрана към Русия или Китай. \r\nНаистина, Русия все повече ще се хвърля като необходимата сила в Близкия изток. Като се намеси в Сирия през 2015 г., Русия спаси режима на Башар ал-Асад, но досега избягваше да попадне в тресавище, подобно на Америка в Ирак. Русия е показала, че ще застане зад съюзниците си, без значение колко е отблъскващо. Тя е усъвършенствала военните си техники и е създала витрина за продажби на военно оборудване. \r\nРусия е единствената страна, която се радва на приятелски отношения с всички основни регионални играчи, сред които Израел, Турция и най-вече Иран. Ключът към всяко решение в Сирия ще бъде в ръцете на Русия, а не на Америка. Въпреки, че Русия е предоставила въздушни сили на „шиитската ос” в региона, Саудитска Арабия е сътрудничила с Русия за управление на добива на петрол и повишаване на цената на суровия. \r\nКитай също прониква. Той разполага с военноморска база в Джибути. Като най-голям купувач на петрол в Персийския залив, Китай има жизненоважен интерес към сигурността на региона. Но Китай най-вече ще се ограничи до провеждане на икономически сделки. Тя ще остави подлудяващите политически проблеми на Америка - или ако не, на Русия.", "date": "2018.12.29", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/12/29/2606595/daily-express-krizata-s-migrantite-e-izvan-kontrol-priznava-sadzhid-dzhavid.html", "text": "Представители на Министерството на вътрешните работи заявиха, че Джавид „е поел контрола над нарастващия брой мигранти, които се опитват да пресекат Ламанша с малки лодки“. Той добави, че има „загриженост, че е само въпрос на време хората да загубят живота си“. Министърът на вътрешните работи Джавид проведе разговор със служители на Граничните сили, Службата за имиграция и Националната агенция за престъпност. \r\nСмята се, че около 100 заподозрени мигранти са се опитали да преминат след Бъдни вечер, а още 100 пристигат от ноември. \r\nСмята се, че спокойните води и по-меките средни зимни температури са зад скока на мигрантите, които вярват, че е възможно безопасно преминаване. \r\nДжавид ще разговаря с френския вътрешен министър Кристоф Кастанер през уикенда, за да гарантира, че Франция ще увеличи ангажиментите си за справяне с нарастващия проблем с имигрантите, които се опитват да влязат във Великобритания. \r\nВчера две лодки, превозващи 12 мъже от Сирия и Иран, бяха заловени при отделни инциденти от патрул на граничните сили, докато се опитваха да преминат от Франция. \r\nСамо часове по-късно, в Ламанша бе заловена и втора лодка с осем иранци. \r\nМинистърът ще посети граничните сили и ще обсъди ситуацията с депутат, който определи нивото на мигрантите като „безпрецедентно“. Превод и редакция : Калоян Пенков", "date": "2018.12.29", "title": "Daily Express: Кризата с мигрантите е извън контрол, признава Саджид Джавид"}
{"url": "http://www.focus-news.net/news/2018/12/29/2606594/tass-spasitelite-otkriha-chetirima-dushi-zatrupani-ot-lavina-v-habarovskiya-kray.html", "text": "Четирима от 11 души, които попаднаха под лавина в Николаевския район на Хабаровския край, бяха намерени живи. Това съобщиха за агенция  TACC  от пресслужбата на министерството на извънредните ситуации. \r\n„Четирима вече са намерени. Те са живи“, заявиха от пресслужбата. Превод и редакция : Калоян Пенков", "date": "2018.12.29", "title": "ТАСС: Спасителите откриха четирима души, затрупани от лавина в Хабаровския край"}
{"url": "http://www.focus-news.net/news/2018/12/29/2606589/ria-novosti-de-mistura-kaza-za-opasnostta-ot-izteglyaneto-na-amerikanskite-voyski-ot-siriya.html", "text": "Стефан де Мистура, напускащ поста на специален пратеник на ООН за Сирия, предупреди в интервю за швейцарския телевизионен канал RTS за риска от засилване на позицията на терористичната групировка „Ислямска държава“ след изтеглянето на американските войски от страната, предава  РИА Новости . \r\nСпециалният пратеник посочи, че изтеглянето на войските ще бъде особено трудно за кюрдите и добави, че не трябва да забравяме, че „кюрдите са много важен компонент в Сирия, който не може да бъде пренебрегнат по никакъв начин“. \r\nДе Мистура добави, че Съединените щати могат да продължат да участват в уреждането на сирийския въпрос на дипломатическо ниво. \r\nПрез декември президентът на САЩ Доналд Тръмп обяви победа на „Ислямска държава“ в Сирия, и заяви, че тя е единствената причина за пребиваването на американските военни в страната. Превод и редакция : Калоян Пенков", "date": "2018.12.29", "title": "РИА Новости: Де Мистура каза за опасността от изтеглянето на американските войски от Сирия"}
{"url": "http://www.focus-news.net/news/2018/12/29/2606598/tass-boen-helikopter-udari-post-na-hamas-v-gaza-v-otgovor-na-izstrelyana-raketa.html", "text": "Израелски военен хеликоптер нанесе удар по военен пост на „Хамас“ в Ивицата Газа в отговор на изстрелването на ракета към територията на еврейската държава. Това съобщиха от пресслужбата на израелската армия, предава агенция  TACC . \r\n„По-рано днес (29 декември) беше идентифицирано едно изстрелване от Ивицата Газа към територията на Израел. В отговор на това, израелски военен хеликоптер удари военен пост на „Хамас в южната част на Ивицата Газа“, се каза в комюникето на военните. Няма данни за засегнати от това нападение. \r\nКакто съобщава израелското държавно радио „Кан“, ракета, изстреляна от Ивицата Газа, падна в необитавана зона в пустинята Негев в южната част на Израел. Според него няма жертви и разрушения в резултат на обстрела. Радиото отбелязва, че това е първото изстрелване от палестинския анклав от 13 ноември, когато радикалите от Газа изстреляха почти петстотин ракети и минохвъргачки в Израел в рамките на 24 часа, а израелската армия реагира с удари по 160 войнствени цели в сектора. \r\nНа 28 декември един палестинец бе убит, а шестима са ранени при сблъсъци с израелски войници в Ивицата Газа. Превод и редакция : Калоян Пенков", "date": "2018.12.29", "title": "ТАСС: Боен хеликоптер удари пост на „Хамас“ в Газа в отговор на изстреляна ракета"}
{"url": "http://www.focus-news.net/news/2018/12/29/2606599/politsiyata-zadarzha-mazh-i-zhena-za-ubiystvo-na-63-godishen-mazh-pri-bitov-skandal-v-plovdiv-obzor.html", "text": "Полицията е задържала мъж и жена за убийство на 63-годишен мъж при битов скандал в Пловдив. На 27 декември 2018 г. около 23.00 часа е подаден сигнал на тел. 112, че в къща в града е починал 63-годишен мъж с инициали П.С. След проведени бързи оперативно-издирвателни действия от полицейски служители на ОДМВР - Пловдив, под ръководството на Окръжна прокуратура - Пловдив, е установено, че починалият мъж е бил в къщата заедно с 38-годишната Е.А. и С.С., на 20 г. Между тримата е  възникнал битов скандал, вследствие на употреба на алкохол.  38-годишната Е.А. и 20-годишният С.С. нанесли множество удари с нож и стъклена чаша върху 63-годишния мъж. Той е починал в резултат на наранявания в областта на шията. 20-годишният мъж и 38-годишната жена са били задържани от полицията при опит да напуснат град Пловдив. Предстои да бъдат привлечени като обвиняеми, като в зависимост от резултатите от назначените експертизи ще се преценява и за по-тежка квалификация по повдигнатото обвинение. Двамата ще бъдат задържани за срок от 72 часа с постановление на наблюдаващия прокурор, който ще внесе искане в съда за определяне на мярка за неотклонение „задържане под стража“ спрямо тях. Окръжна прокуратура наблюдава досъдебното производство за умишлено убийство.  \r\nТеодора ПАТРОНОВА", "date": "2018.12.29", "title": "Полицията задържа мъж и жена за убийство на 63-годишен мъж при битов скандал в Пловдив (ОБЗОР)"}
{"url": "http://www.focus-news.net/news/2018/12/29/2606602/sofiya-otkriha-otkradnata-bronzovata-statuyata-na-apolon-obzor.html", "text": "Откриха бронзовата статуята на Аполон Медикус, която бе открадната от Централната баня в София, където се помещава Регионалния исторически музей. Статуята е открита в добро състояние на 26 декември в изоставено дворно място през две пресечки от мястото на кражбата от служители на Пето районно управление на СДВР с помощта на бдителни граждани. \r\nСпоред информация на разследващите статуята е изчезнала на 16 срещу 17 декември от пл. „Бански“ пред  Регионален исторически музей – София, а сигналът за кражбата ѝ е подаден до органите на реда на същия ден. \r\nПосегателство е заснето от намиращите с района видеокамери. От тях се вижда как мъж откъртва статуята, отнася я на около 5 метра и я хвърля. Вероятно по-късно същия ден той се е върнал и я е взел. По случая все още задържан няма, но има заподозрян. Статуята не е сериозно повредена. От МВР смятат, че целта е била кражба, а не просто вандалска проява.  \r\nБронзовата статуята е дело на известния наш скулптор Георги Чапкънов. Тя бе поставена през 2003 г. в центъра на минералния извор след реконструкцията на площада. Кметът на София Йорданка Фандъкова обяви, че откраднатата ще бъде върната на мястото си при чешмите с минерална вода в центъра на София. Дни преди изчезването на статуята на Аполон, бяха откраднати няколко месингови чучура до сградата на Регионалния исторически музей.", "date": "2018.12.29", "title": "София: Откриха открадната бронзовата статуята на Аполон (ОБЗОР)"}
{"url": "http://www.focus-news.net/news/2018/12/29/2606603/tass-v-habarovskiya-kray-edin-chovek-zagina-po-vreme-na-lavina.html", "text": "Осем души бяха извадени живи от снега до село Многовершинни в северната част на Хабаровския край, където паднаха лавини. Това съобщиха от местната администрация за агенция  TACC . По нейни данни един човек е намерен мъртъв. \r\n„Намерихме девет души. Осем от тях са живи, един е починал“, каза представител на администрацията. Превод и редакция : Калоян Пенков", "date": "2018.12.29", "title": "ТАСС: В Хабаровския край един човек загина по време на лавина"}
{"url": "http://www.focus-news.net/news/2018/12/29/2606604/tass-zadarzhanata-v-kitay-kanadska-grazhdanka-se-zavarna-v-rodinata-si.html", "text": "Канадският гражданин Сара Макайвър, която е била задържана от китайските власти за незаконна работа, се завърна у дома, съобщава  РИА Новости . \r\n„Канадската учителка, задържана този месец в Китай, се завърна в Канада, след като е била освободена от ареста“, каза източник от външното министерство. Той не даде никакви подробности за освобождаването и връщането в родината. \r\nКакто беше съобщено от министерството на външните работи на Китайската народна република, Макайвър е задържана за незаконна трудова дейност и е подложена на административно наказание. Какво точно не е посочено. Превод и редакция : Калоян Пенков", "date": "2018.12.29", "title": "ТАСС: Задържаната в Китай канадска гражданка се завърна в родината си"}
{"url": "http://www.focus-news.net/news/2018/12/29/2606605/tass-ot-naftogaz-zayaviha-che-kompaniya-ot-saedinenite-shtati-e-gotova-da-investira-miliardi-dolari-v-ukrainskata-gazoprenosna-sistema.html", "text": "„Нафтогаз“ води преговори с редица чуждестранни компании, за да инвестира в газопреносната система на Украйна, една от които е американска. Това заяви ръководителят на „Нафтогаз“ Андрей Коболев, съобщава  TACC . \r\n„Има големи западни компании, които биха могли да се интересуват от нашия газопреносна система.", "date": "2018.12.29", "title": "ТАСС: От „Нафтогаз“ заявиха, че компания от Съединените щати е готова да инвестира милиарди долари в украинската газопреносна система"}
{"url": "http://www.focus-news.net/news/2018/12/29/2606606/pregled-na-mezhdunarodnite-novini-do-6-ch-agentsiya-fokus.html", "text": "След като беше оповестено, че Отрядите за народна самозащита (ОНС) на Партията на демократичното единство (ПДЕ) на сирийските кюрди ще напуснат Манбидж, се наблюдава раздвижване в подкрепяните от Турция части на Свободната сирийска армия (ССА), предаде информационна агенция  ДХА . Те са разположени в съседния сирийски околийски град Джараблус. Стотици бойци от ССА събраха десетки превозни средства в центъра на околията и тръгнаха към подстъпите на Манбидж.   \r\nСтана известно, че задействаният военен конвой на ССА е изчаквал заповеди в продължение на последните 4 дни. Същевременно от снощи Турция също изпраща в района голям брой бронирани военни средства.   \r\nИнформацията е от специалния кореспондент на ДХА  в района Мустафа Бербер. \r\n*** Дипломати от Руската федерация и Обединеното кралство получиха визи, които частично компенсират броя на дипломатическите мисии на двете страни след експулсирането на служители заради инцидента в Солсбъри, съобщиха от руското посолство във Великобритания, коментирайки опровержението на британското външно министерство за споразумението за възстановяване на състава на посолствата на двете страни, предава  РИА Новости . \r\n„Видяхме отричане от британска страна. Даваме фактите. През декември за първи път от март Русия и Обединеното кралство на реципрочна основа издадоха определен брой визи на бъдещи служители на дипломатическите мисии на двете страни. Така ще има частично попълване на числеността след щетите, причинени от инициираното от Лондон изгонване на 23 руски и след това 23 британски дипломати“, посочват от посолството. \r\n„Смятаме, че подновяването на издаването на визи за дипломати е стъпка в правилната посока. Но все още е твърде рано да се говори за възстановяване на броя на служителите, както отбеляза посланикът“, добавиха от ведомството. \r\nПрез март Русия реагира реципрочно на неприятелските действия на Запада, които обявиха редица руски дипломати за „персони нон грата“. Причината е инцидентът в британския град Солсбъри, където бившият полковник Сергей Скрипал и дъщеря му Юлия са били отровени. \r\n*** Заплахите на американския президент Доналд Тръмп няма да спрат изграждането на газопровода „Северен поток 2“, заяви европейският комисар по бюджета Гюнтер Йотингер, предава  РИА Новости . \r\n„Никога не съм бил поддръжник на „Северен поток 2“. Но истината е, че газопроводът се строи от доста време и сега не може да бъде толкова лесно спрян. Заплахите на Тръмп не са причина за това“, заяви еврокомисарят. \r\nЕвропейският комисар също смята за важно „Газпром“ да сключи справедливо споразумение за по-нататъшното използване на съществуващите линии, минаващи през Украйна. \r\nГерманският канцлер Ангела Меркел от своя страна многократно е отбелязвала, че Берлин разглежда проекта „Северен поток 2“ като търговски, но в същото време свързва неговата реализация със запазването на транзита на руски газ през Украйна. Руската страна също така многократно е заявявала, че проектът е изцяло търговски и конкурентен и посочи, че това не означава прекратяване на транзита на руски газ през Украйна към ЕС. \r\n*** Президентът на Русия Владимир Путин проведе телефонен разговор с канцлерът на Германия Ангела Меркел. Това съобщи пресслужбата в Кремъл, предава агенция  TACC . \r\n„Темата за сирийският конфликт беше фокусирана при изпълнението на решенията от срещата на върха на четирите (Русия, Турция, Германия, Франция), проведена на 27 октомври в Истанбул. Владимир Путин подчерта, че работата, извършена от страните, които гарантират процеса от Астана за съставяне на списък от членове на конституционната комисия, създава условия за постигане на дългосрочно и надеждно споразумение в Сирия“, отбелязва пресслужбата. \r\nПо нейна информация, обсъден е и плана на САЩ за изтегляне на войската от Сирия. \r\nСъщо така, продължава размяната на мнения за ситуацията в Керченския пролив. \r\n*** Командващият Военно-морските сили на Украйна Игор Воронченко заяви, че обещаните от САЩ патрулни катери клас Island трябва да пристигнат в страната през юли 2019 г., съобщава  TACC . \r\n„Те трябва да бъдат в Украйна през юли. Екипажите подготвят съгласувана процедура за окомплектоването на тези кораби и за съвместно обучение в база в Балтимор (САЩ). Урежда ме последните мерки, които трябва да предприемем за да може катерите да пристигнат в Украйна възможно най-скоро“, каза той. \r\nПо-рано на Киев бяха предадени два американски патрулни кораба от клас Island, които са били в експлоатация в бреговата охрана на САЩ. Тържественото подписване на споразумението за прехвърляне на катерите се състоя в базата на бреговата охрана на САЩ в Балтимор с участието на президента на Украйна Петро Порошенко. \r\n*** Ограниченията за влизане в Украйна на мъже от Русия на възраст между 16 и 60 години остават непроменени, въпреки прекратяването на военното положение в редица региони на страната. Това заяви говорителят на Държавната гранична служба Олег Слободян, предава  TACC . \r\n„Ограниченията действат както и преди. В зоната на повишеното внимание на граничните служители са граждани на държави от рисковата категория, включително от Руската федерация“, съобщи Слободян. \r\nПо-рано украинските медии разпространиха информация във връзка с украинската агенция за гранична охрана, че забраната за влизане на руски мъже е била премахната. \r\n*** РИА Новости: Нетаняху се срещна с новият президент на Бразилия \r\nМинистър-председателят на Израел Бенямин Нетаняху пристигна в Рио де Жанейро, където се срещна с новоизбрания бразилски президент Жаир Болсонаро, съобщава  РИА Новости . \r\nПървоначално Нетаняху се срещна очи в очи с Болсонаро, след което към тях се присъединиха членове на израелската делегация и представители на бразилската администрация. Бразилският президент обеща да посети Израел скоро и да засили сътрудничеството с еврейската държава в различни области. По време на срещата Болсонаро връчи на Нетаняху най-високия почетен национален орден на страната, с който в миналото са удостоявани бившия американски президент Дуайт Айзенхауер и кралица Елизабет II. \r\n„Ние правим важен съюз със държава, чието население е почти четвърт милиард души. Нашето сътрудничество ще помогне на гражданите на двете страни в икономическата, технологичната и военната сфера, както и ще помогне за укрепването международния статут на Израел“, заяви премиерът в края на срещата. \r\nНетаняху ще посрещне Нова година в Бразилия и ще вземе участие в инаугурацията на Болсонаро. Той ще проведе работни срещи с министрите на външните работи и отбраната на Бразилия. Израелският премиер планира също да се срещне с държавния секретар на САЩ, Майк Помпео, с чилийския президент Себастиан Пинера и с представители на еврейски организации в Бразилия. \r\n*** Представители на президентите на Русия и Турция и ръководителите на министерствата на външните работи и отбраната на двете страни ще обсъдят в Москва ситуацията в Североизточна Сирия, предава агенция  TACC . \r\nЗаместник-министърът на външните работи, Михаил Богданов, съобщи, че министрите на външните работи и и на отбраната на двете страни ще вземат участие в разговорите. Говорителят на президента Дмитрий Песков уточни, че от руска страна ще участва и съветникът на руския лидер по международните въпроси Юрий Ушаков. \r\nПо информация от Анкара, в състава на турската делегация влизат говорителят на турския президент Ибрахим Калън, министърът на външните работи Мевлют Чавушоглу, министърът на отбраната Хулуси Акар и началника на турското разузнаване Хакан Фидан. \r\nПесков съобщи, че президентът Владимир Путин не планира да приема турската делегация, но отбеляза, че е възможна среща на двамата лидери през първата половина на следващата година. \r\n*** Президентът на САЩ Доналд Тръмп не взе решения за съкращаване на военното присъствие на страната в Афганистан и не е дал съответната заповед на Пентагона. Това заяви говорителят на Съвета за национална сигурност на Белия дом Гарет Марки, предава  TACC . \r\n„Президентът не взе решение да намали американското военно присъствие в Афганистан и не даде указания на министерството на отбраната на САЩ да започне изтегляне на състава от Афганистан“, съобщи той пред агенция Bloomberg. \r\nМиналата седмица The Wall Street Journal съобщи, че американският президент Доналд Тръмп наредил на Пентагона да подготви план за изтегляне на около 7000 американски войници от Афганистан. Става дума за около половината от 14-хилядния американски военен контингент в страната. \r\n*** Израелски военен хеликоптер нанесе удар по военен пост на „Хамас“ в Ивицата Газа в отговор на изстрелването на ракета към територията на еврейската държава. Това съобщиха от пресслужбата на израелската армия, предава агенция  TACC . \r\n„По-рано днес (29 декември) беше идентифицирано едно изстрелване от Ивицата Газа към територията на Израел. В отговор на това, израелски военен хеликоптер удари военен пост на „Хамас в южната част на Ивицата Газа“, се каза в комюникето на военните. Няма данни за засегнати от това нападение. \r\nКакто съобщава израелското държавно радио „Кан“, ракета, изстреляна от Ивицата Газа, падна в необитавана зона в пустинята Негев в южната част на Израел. Според него няма жертви и разрушения в резултат на обстрела. Радиото отбелязва, че това е първото изстрелване от палестинския анклав от 13 ноември, когато радикалите от Газа изстреляха почти петстотин ракети и минохвъргачки в Израел в рамките на 24 часа, а израелската армия реагира с удари по 160 войнствени цели в сектора. \r\nНа 28 декември един палестинец бе убит, а шестима са ранени при сблъсъци с израелски войници в Ивицата Газа.", "date": "2018.12.29", "title": "Преглед на международните новини до 6 ч. (Агенция „Фокус“)"}
{"url": "http://www.focus-news.net/news/2018/12/29/2606608/afp-zemetresenie-s-magnitud-69-udari-yuzhno-ot-filipinite.html", "text": "Земетресение с магнитуд 6,9 удари южния филипински остров Минданао, съобщиха наблюдатели, добавяйки, че заплахата от цунами е възможна за части от Филипините и съседна Индонезия, предава  AFP . \r\nЗеметресението е регистрирано югоизточно от град Давао на дълбочина от 59 километра, съобщава американското геоложка служба, докато Тихоокеанският център за предупреждение за цунами съобщи, че по крайбрежията на Индонезия и Филипините „са възможни опасни вълни цунами след това земетресение“. Превод и редакция : Калоян Пенков", "date": "2018.12.29", "title": "AFP: Земетресение с магнитуд 6,9 удари южно от Филипините"}
{"url": "http://www.focus-news.net/news/2018/12/29/2606612/predstoyashti-mezhdunarodni-sabitiya-za-29-dekemvri-agentsiya-fokus.html", "text": "Турска делегация начело с министъра на националната отбрана Хулуси Акар пристигат в Москва за обсъждане на ситуацията в Сирия след решението на САЩ да изтеглят военнослужещите си от страната. \r\n***  Влиза в сила новото примирие между силите на украинското правителство и сепаратистите в източната част на страната. \r\n***  Проследяване на ситуацията в Косово и Сърбия след решението на Прищина за въвеждане на 100-процентни мита за вноса в страната на чуждестранни стоки от Сърбия. \r\n***", "date": "2018.12.29", "title": "Предстоящи международни събития за 29 декември (Агенция \"Фокус\")"}
{"url": "http://www.focus-news.net/news/2018/12/29/2606610/predstoyashti-sabitiya-v-stranata-za-29-dekemvri-agentsiya-fokus.html", "text": "*** \r\nОт 11.00 часа в кино „Люмиер Лидл“ ще се състои „Новогодишен концерт-матине за деца и възрастни“.  \r\n*** \r\nОт 10.00 часа във фоайето на ІІІ етаж на Община Велико Търново ще се проведе детска работилничка за изработване на сурвакници и подаръци.  \r\n*** \r\nОт 10.30 часа на ул. „Водопад“ ще бъде открит проектът „Карлово на длан“, по инициатива на Ротари клуб – Карлово.  \r\n*** \r\nОт 11.00 часа на площад „20-ти юли\" ще бъде възпроизведен обичаят коледуване.", "date": "2018.12.29", "title": "Предстоящи събития в страната за 29 декември (Агенция „Фокус“)"}
{"url": "http://www.focus-news.net/news/2018/12/29/2606613/aktualna-patna-obstanovka.html", "text": "Информация за състоянието на републиканските пътища към 06.00 часа на 29 декември 2018 г., предоставена от  Агенция \"Пътна инфраструктура\". \r\nІ. Метеорологична обстановка:  \r\nТемпературите са в интервала от - 7° до + 7°. \r\nВремето над страната е предимно облачно. \r\nСлаб до умерен вятър духа в областите: Варна, Враца, Добрич, Монтана, Пазарджик, Пловдив, Силистра, Смолян и Търговище. \r\nДъжд вали в областите Бургас, Велико Търново, Габрово, Добрич, Ловеч, Пазарджик, Русе и Шумен, както и в района на Деков, Люляк, Плевен /обл. Плевен/; Кърнаре /обл. Пловдив/; гр. Сливен /обл. Сливен/. \r\nСняг вали в района на Черна Места /обл. Благоевград/; „Троянски“ проход, Шипково и Рибарица /обл. Ловеч/; планинската част на област Пазарджик; Студенец /обл. Пловдив/; Витиня и АМ „Хемус“ от км 20 до км 40 /обл. София/. \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м. в област Шумен, както и в района на Бяла Слатина, Борован и Криводол /обл. Враца/; „Троянски“ проход, Шипково и Рибарица /обл. Ловеч/; Котел /обл. Сливен/; Омуртаг и Антоново /обл. Търговище/. \r\n- до 100 м. в района на проход „Шипка“ /обл. Стара Загора/. \r\n- до 150 м. в област Разград. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопастност на движението поради неравности на пътната настилка. Срок до 31.03.2019 г.  \r\nДвижение в една лента по АМ Тракия от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 30.12.2018 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV.Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\nОбласт Ямбол: \r\nДвижението по Път І-7 „Могила - Елхово” от км 254+900 до км 282+000 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци. Срок на 30. 12. 2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІI-864: Движението по път IІI-864 Проглед - Пампорово, от км 2+375 до км 2+485 се осъществява в дясната лента, поради направа на подпорна стена на обект: „Възстановяване на аварирал участък от републикански път III-864 (Чепеларе - Соколовци) - Пампорово - Стойките от км 2+375 до км  2+485“, на територията на ОПУ - Смолян. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53 Движението по Път II-53 Сливен-Калчево от км 136+000 до км161+500 се осъществява двупосочно в една лента, поради ремонтни дейности по асфалтовата  \r\nнастилка. Участъка е сигнализиран с пътни знаци  Срок на 30. 12. 2018 г. \r\nПът III-5308. Движението по пътIII-5308 Калчево-Каменец от км 0+000 до км 16+600 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци Срок от 30. 12 до31. 12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.29", "title": "Актуална пътна обстановка"}
{"url": "http://www.focus-news.net/news/2018/12/29/2606611/ria-novosti-dve-zhertvi-sled-lavinata-v-habarovski-kray.html", "text": "Един от спасените след лавината близо до село Многовершинни в Хабаровски край почина, като по този начин броят на жертвите на бедствието се увеличи до две, съобщава  TACC . \r\nСпоред Министерството на извънредните ситуации, лавината е затрупала 10 души, седем от тях са намерени живи,  и един е загинал. \r\n„Състоянието на шестимата е нормално, задоволително, седмият е починал“, съобщи представител за златодобивната компания „Многовершинное“. Превод и редкация : Калоян Пенков", "date": "2018.12.29", "title": "РИА Новости: Две жертви след лавината в Хабаровски край"}
{"url": "http://www.focus-news.net/news/2018/12/29/2606614/nimh-oblachnostta-shte-e-znachitelna-i-na-mnogo-mesta-v-severna-i-iztochna-balgariya-shte-ima-prevalyavaniya-ot-dazhd.html", "text": "Днес облачността ще е значителна и на много места в Северна и Източна България ще има превалявания от дъжд. Ще духа до умерен вятър от север-северозапад и с него ще нахлува студен въздух. В сутрешните часове на места в Дунавската равнина и Предбалкана дъждът ще преминава в слаб сняг. Максималните температури ще са предимно между 2 и 7°. Това съобщи за Агенция „Фокус“ дежурният синоптик от  Националния институт по метеорология и хидрология (НИМХ)  Георги Цеков. Атмосферното налягане e по-високо от средното за месеца и ще продължи да се повишава. \r\nПо Черноморието ще бъде предимно облачно и с превалявания от дъжд. Ще духа умерен северозападен вятър, който привечер ще се ориентира от север. Температурите ще се понижат и максималните ще са между 4° и 7°. Вълнението на морето е 2 -3 бала. Температурата на морската вода е 6° - 7°. \r\nВ планините ще бъде предимно облачно, ветровито и студено. На много места ще превалява слаб сняг. Ще духа умерен и силен вятър от север-северозапад и в комбинация с ниските температури усещането ще е за мразовито време. Максималната на височина 1200 метра ще е около минус 1°, на 2000 метра - около минус 6°.", "date": "2018.12.29", "title": "НИМХ: Облачността ще е значителна и на много места в Северна и Източна България ще има превалявания от дъжд"}
{"url": "http://www.focus-news.net/news/2018/12/29/2606609/tass-zemetresenie-s-magnitud-72-e-registrirano-na-yug-ot-filipinite.html", "text": "Земетресение с магнитуд 7,2 е регистрирано близо до остров Минданао на юг от островната държава. Това е съобщиха от Геоложката служба на САЩ, предава агенция  ТАСС . \r\nСпоред данните, епицентърът е бил на 196 км югоизточно от град Давао (1,2 млн. души). Хипоцентърът на земетресението е на дълбочина 49 км. За момента няма данни за разрушения и жертви. \r\nТихоокеанският център за предупреждение при опасност от цунами съобщава за възможна поява на мощно цунами в радиус от 300 км от епицентъра на земетресението. „Както следва от предварителните данни за параметрите на земетресението, заплахата от цунами остава актуална за бреговете в радиус от 300 км от епицентъра на земетресението“, се казва в съобщението.  Превод и редакция : Калоян Пенков", "date": "2018.12.29", "title": "ТАСС: Земетресение с магнитуд 7,2 е регистрирано на юг от Филипините"}
{"url": "http://www.focus-news.net/news/2018/12/29/2606615/gd-granichna-politsiya-intenziven-e-trafikat-na-izhod-na-gkpp-stanke-lisichkovo.html", "text": "На българо-македонската граница на ГКПП \"Станке Лисичково\" трафикът е интензивен на изход за леки и товарни автомобили. Това съобщиха от  ГД „Гранична полиция“.  На границата със Сърбия, Гърция, Турция и Румъния трафикът е нормален на всички контролно-пропускателни пунктове.", "date": "2018.12.29", "title": "ГД „Гранична полиция“: Интензивен е трафикът на изход на ГКПП „Станке Лисичково“"}
{"url": "http://www.focus-news.net/news/2018/12/29/2606607/ria-novosti-zemetresenie-s-magnitud-72-yuzhno-ot-filipinite.html", "text": "Земетресение с магнитуд 7,2 е регистрирано югоизточно от Филипините, съобщава Геоложката служба на САЩ. \r\nЕпицентърът е на 96 километра югоизточно от град Пундагитан на остров Минданао. Дълбочината на труса е 49,4 километра. \r\nНе е получена информация за възможни жертви и разрушения. Превод и редакция : Калоян Пенков", "date": "2018.12.29", "title": "РИА Новости: Земетресение с магнитуд 7,2 южно от Филипините"}
{"url": "http://www.focus-news.net/news/2018/12/29/2606616/tass-eksperti-saobshtiha-che-nyama-opasnost-ot-tsunami-kray-bregovete-na-filipinite.html", "text": "Тихоокеанският център за предупреждение при опасност от цунами съобщи, че няма заплаха край бреговете на Филипините, както беше обявено по-рано във връзка със земетресение, което е регистрирано край южното крайбрежие на островната държава, предава  ТАСС . \r\n„Въз основа на прогнозите, височината на вълните, причинени от цунамито няма да бъде повече от 0,3 м над течението край бреговете на Индонезия, Палау и Филипините“, заявиха от центъра. \r\nЗеметресение с магнитуд 7,2 удари остров Минданао, епицентърът е на 196 км югоизточно от град Давао (население около 1,2 милиона души). По-късно Тихоокеанския център за цунами разпространи съобщение за възможната поява на мощно цунами в радиус от 300 км от епицентъра на земетресението. До момента няма данни за разрушения и жертви. Превод и редакция : Калоян Пенков", "date": "2018.12.29", "title": "ТАСС: Експерти съобщиха, че няма опасност от цунами край бреговете на Филипините"}
{"url": "http://www.focus-news.net/news/2018/12/29/2606617/denyat-29-dekemvri-v-balgarskata-istoriya.html", "text": "Сраженията в Руско-турската Освободителна война са в разгара си в последните дни на декември 1877 година. От Гюргево на румънския бряг започва артилерийски обстрел на Русе. Братоубийствената вражда между крилата на Македонското движение взима нова жертва- през 1932 година е извършен атентат срещу Симеон Евтимов - редактор на вестник \"Ла Маседоан\" (1927 - 1932 г.), който излиза в Женева на френски език и в. \"Македония\" (1932 г.). Тежко ранен, Евтимов умира два дни по-късно. Атентатът срещу сподвижника на Ванче Михайлов и виден деец на ВМРО, е дело на групата на Александър Протогеров в съюз с комунистическата ВМРО (обединена). \"Смъртта на Евтимов е една национална катастрофа\", казва писателят Симеон Радев. През 1989 година, малко повече от месец след демократичната промяна на 10 ноември, с решение на пленум на ЦК на БКП се отхвърля \"възродителният процес\". Правителството обявява правото на българските мюсюлмани да възстановят традиционните си имена. В друга държава от бившия източен блок - Чехословакия - Вацлав Хавел полага клетва като демократично избран президент. През 1819 година Болград - селище на българските преселници в Южна Бесарабия, получава статут на град с указ на руския цар Александър І. Основан е на мястото на село Табак от бежанци от Сливенско, които се заселват там, за да се спасят от погромите на османските власти .  \r\n2001 г. \r\nПрезидентът на Република България присъжда Орден „Стара планина” на първа степен проф. Венцеслав Янков. \r\n1994 г. \r\nСлед загуба на изборите на 18 декември лидерът на СДС Филип Димитров се оттегля от ръководството на синята коалиция. Иван Костов оглавява НКС на СДС. На същата дата Иван Костов е избран за председател на СДС. \r\n1989 г. \r\nС решение на пленум на ЦК на БКП се отхвърля \"възродителният процес\" и правителството обявява правото на българските мюсюлмани да възстановят традиционните си имена. \r\n1964 г. \r\nОткрит е миннообогатителният комбинат \"Медет\" край Пирдоп. През 1991 г. е създадено на акционерното дружество “Асарел – Медет” на базата на миннообогатителните комбинати “Медет” и миннообогатителен комбинат “Асарел”. “Асарел-Медет\" е с предмет на дейност открит добив и обогатяване на медни и медно-пиритни руди, биохимично излужване на мед и свързаните с това търговски и инженерингови дейности. \r\n1950 г. \r\nНародното събрание приема Закон за защита на мира. Забранява се подстрекателството и пропагандата за война. За подстрекателство към въоръжено нападение на една държава върху друга се предвижда доживотен строг тъмничен затвор. За пропаганда на война наказанието е строг тъмничен затвор до 15 г. \r\n1947 г. \r\nНа 28 и 29 декември е проведен XXVII конгрес на БЗНС, който отхвърля съсловния принцип и идеята за самостоятелна селска власт и възприема платформата за изграждане на социализма. За секретар на БЗНС е избран Георги Трайков. \r\n1945 г. \r\nНа 29 и 30 декември се провежда XXVI конгрес на БЗНС. За главен секретар е избран Александър Оббов. Александър Христов Оббов е политически и държавен деец. Роден е в Плевен през 1887 г. Завършва Лозарското училище в родния си град, следва в Юридическия факултет на СУ \"Св. Климент Охридски\". Отрано става член на БЗНС. От 1908 г. до 1919 г. неизменно е член на ПП на БЗНС, през последните 5 години е и негов секретар. През 1919 г.–1923 г. е депутат и подпредседател на ХVIII ОНС. По време на управлението на Ал. Стамболийски (21 май 1920 г.–9 юни 1923 г.) е министър на земеделието и държавните имоти. Взема участие в Юнското въстание. След разгрома му емигрира. Член е на Задграничното представителство на БЗНС (1923 г.–1925 г.). През 1936 г. се завръща в България и се налага като един от ръководителите на БЗНС \"Александър Стамболийски\" (\"Пладне\"). След 9 септември 1944 г. отново е избран за член на ПП на БЗНС (1945 г.–1947 г.) и политически секретар. През 1946 г.–1947 г. е министър на земеделието и подпредседател на МС. Александър Оббов умира през 1975 година. \r\n1944 г. \r\nВ хода на Втората световна война Първа българска армия преминава към отбрана в Сремска област. \r\n1944 г. \r\nС постановление на Министерския съвет е утвърдена наредба-закон за изменение на Екзархийския устав, което засяга процедурата по избора на екзарх и състава на църковно-избирателния събор. Българската екзархия е върховна национална организация (до 1953 г.) на Българската православна църква. Учредена е със султански ферман на 27 февруари 1870 г. Извоювана е в резултат на църковно-националната борба на българския народ. Екзархийския устав е изработен от Църковно-народния събор в Цариград (1871 г.). На 16 февруари 1872 г. за екзарх е избран Антим I, видински митрополит. На 16 септември 1872 г. Българската църква е обявена от Вселенската патриаршия за схизматична. Българската църква съдейства за обединението на българските земи. Воюва за културно единство и независимост на българския народ, противопоставя се на западно религиозно-политическа пропаганда. При обявяване на Руско-турската освободителна война Антим I е свален от османските власти заради симпатии към Русия. За екзарх е избран ловешкият митрополит Йосиф I. От 1915 г. Българската екзархия се управлява от Синод. През 1945 г. за екзарх е избран софийският митрополит Стефан I (до 1948 г.). От 10 май 1953 г. Българската екзархия преминава в патриаршия, за патриарх е избран пловдивският митрополит Кирил. От 1971 г. патриарх е Максим \r\n1940 г. \r\nПриет е Закон за организиране на българската младеж. С него се създава казионна младежка организация \"Бранник\" по образец на немската \"Хитлерюгенд\". Тя има централизирана военизирана структура начело с премиера. Издръжката й се поема от общините и държавата. Предвижда се участието в организацията на всички учащи се да е задължително, но не успява да се наложи. Разтурена е от правителството на К. Муравиев със специална наредба-закон от 6 септември 1944 г. \r\n1932 г. \r\nИзвършен е атентат срещу Симеон Евтимов, при който редакторът на в. \"Ла Маседоан\" (1927-1932 г.) и в. \"Македония\" (1932 г.) е тежко ранен. Умира след два дни. Атентатът е организиран от групата на протогеровистите в съюз с комунистическата ВМРО (обединена). \"Смъртта на Евтимов е една национална катастрофа\", изрича Симеон Радев. Симеон Евтимов е деец на Вътрешната македонска революционна организация, журналист. Роден е в село Емборе, Кайлярско. След Първата световна война 1914–1918 г. е един от видните дейци на ВМРО. Близък сподвижник е на Иван (Ванче) Михайлов. Редактор е на вестник \"Македония\", излизащ на френски език в Женева (от 1927 г.). Няколко години по-късно е директор на в. \"Македония\" в София. \r\n1903 г. \r\nФормират се две конни бригади с управления в София и Пловдив. \r\n1877 г. \r\nЗапочва артилерийски обстрел на Русе от Гюргево. В същото време снежна буря връхлита руските части в района на връх Шипка. През 1877- 1878 г. се води война между Русия и Турция, която довежда до освобождаването на по-голямата част от българския народ от османска власт и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г.) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n1872 г. \r\nВасил Левски е изпратен под силна охрана от Търново за София.На 27 декември 1872 г. Левски е заловен от турските власти. На следващия ден е отведен в Търново, където се провежда първият предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение. На 29 декември Васил Левски е изпратен за София. След това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. Осъден е на смърт и е обесен на 18 февруари 1873 г. (6 февруари стар стил) край София (на мястото на днешния паметник в центъра на столицата). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.29", "title": "Денят 29 декември в българската история"}
{"url": "http://www.focus-news.net/news/2018/12/29/2606593/the-guardian-siriyski-voyski-kray-kyurdski-grad-sa-zaplasheni-ot-turtsiya.html", "text": "Сирийските военни пристигнаха на фронтовата линия при град Манбидж, след като кюрдските бойци призоваха Дамаск за помощ срещу заплахата от нападение от Турция след изтеглянето на американски войници от района. \r\nНе беше ясно дали американски служители, който се намират в града и са патрулирали между Манбидж и съседните градове, където се намират бойци, подкрепяни от Турция, все още присъстват. Водената от САЩ коалиция срещу ИДИЛ не отговори на молба за коментар. \r\n„Приканваме сирийските правителствени сили ... да упражнят контрол върху зоните, от които са се оттеглили нашите сили, по-специално Манбидж, и да защитят тези райони от турско нашествие“, се казва в изявление на „Отряди за народна самоотбрана“ (YPG). \r\nСирийската армия вече беше мобилизирана преди публичната кюрдска покана. Единиците са влезли в града на западния бряг на Ефрат. \r\nНаблюдател и няколко местни източника заявиха, че сирийските войски са се трупали само в краищата на града, а не в центъра на града, и че сирийският флаг е бил повдигнат над официалните сгради за първи път от години. \r\nСирийските бунтовнически групи, подкрепени от Турция, казаха в отговор, че те също са започнали да се движат към Манбидж в пълна готовност за военна операция. \r\nПризивът за помощ от кюрдите, шест години след като излязоха срещу Дамаск, идва след изненадващото решение на Доналд Тръмп по-рано този месец да изтегли 2 000 американски войници, разположени в кюрдската част на Сирия, известна на местно ниво като Рожава. Войските действат като буфер между Турция и кюрдите в Сирия. \r\nКюрдските сили са най-важният партньор на САЩ в борбата срещу „Ислямска държава“, но Анкара ги смята за терористична заплаха. \r\nРешението на Тръмп, направено след телефонен разговор с турския президент Реджеп Тайип Ердоган, шокира мнозина в Рожава, които казаха, че това ги задържа между турския лидер и Асад. \r\nСирийската армия заяви в изявление, че ще гарантира „пълна сигурност за всички сирийски граждани и други присъстващи в района“. \r\nТурските власти ще пристигнат в Москва за разговори за бъдещето на Сирия след изтеглянето на САЩ. Докато Русия контролира голяма част от въздушното пространство на Сирия, Ердоган вероятно ще се нуждае от сътрудничество от страна на Москва за всяко въздушно бомбардиране на „Отряди за народна самоотбрана“.", "date": "2018.12.29", "title": "The Guardian: Сирийски войски край кюрдски град са заплашени от Турция"}
{"url": "http://www.focus-news.net/news/2018/12/29/2606620/na-30-dekemvri-pravoslavnata-tsarkva-chestva-praznika-proosveshtenie.html", "text": "На 30 декември, в празничния за християните неделен ден, Православната църква отбелязва празника Просвещение, предаде репортер на  Агенция \"Фокус\" . По този повод и във връзка със светлото Рождество Христово, в храм \"Рождество Христово\" в столичния квартал \"Младост\", в неделя, от 9.00 часа,  ще бъде отслужена Архиерейска света Литургия. С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишкия епископ Поликарп - викарий на Софийския митрополит.   \r\nНикола ПЕТКОВ", "date": "2018.12.29", "title": "На 30 декември Православната църква чества празника Проосвещение"}
{"url": "http://www.focus-news.net/news/2018/12/29/2606623/blagoevgrad-spokoen-e-trafikat-v-oblastniya-tsentar-po-intenzivno-dvizhenie-se-nablyudava-na-vhod-izhod-ot-grada.html", "text": "Спокоен е трафикът в Благоевград, по-интензивно движение се наблюдава на вход – изход от града при квартал „Струмско“, предаде репортер на  Радио „Фокус“ – Пирин . В съботния ден без проблеми се извършва движението при следните кръгови кръстовища: „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. През нощта няма регистрирани тежки пътни инциденти в областния център. Градския транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1-2 минути. \r\nЛивия НИНОВА", "date": "2018.12.29", "title": "Благоевград: Спокоен е трафикът в областния център, по-интензивно движение се наблюдава на вход – изход от града"}
{"url": "http://www.focus-news.net/news/2018/12/29/2606621/plovdiv-slab-snyag-vali-v-rayona-na-studenets-patnite-nastilki-v-oblastta-sa-predimno-mokri.html", "text": "Пътните настилки на територията на Пловдивска област са предимно мокри, но нормално проходими при зимни условия. Пътищата по усойните и планински райони са заледени на места, но обработени и проходими. Това съобщиха за  Радио „Фокус“ – Пловдив  от Областното пътно управление. Слаб дъжд вали при село Кърнаре, а слаб сняг прехвърча в района на Студенец. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, както и да не предприемат рискови изпреварвания, призовават от Областното пътно управление. Към този час трафикът на територията на областта се осъществява нормално и без затруднения. По-засилено автомобилно движение се отчита по пловдивския участък на АМ „Тракия“. Остава ограничено движението на камиони с обща маса над 12 тона през прохода Троян-Кърнаре. Все още е ограничено и движението на камиони над 12 тона по пътя Поповица-Болярци. Срокът на ограничението е до 2 януари, а обходният маршрут е по пътя Поповица-Садово-Кочево-Болярци. Забранено е и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от свличане на земна и скална маса има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив също се извършва нормална интензивност към този час. По-засилено автомобилно движение се отчита в централната градска част, както и по входно-изходните артерии. Пътните настилки в града са предимно мокри, но нормално проходими. За периода до 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. Затварянето на булеварда от северната страна на Тунела е само от ул. „Железарска“, като достъпът на автомобилите до квартал „Капана“, Стария град, както и по ул. „Отец Паисий“  не е ограничен. Променени са маршрутите  на 12 автобусни  линии от вътрешноградския транспорт – №1, 4, 7, 9, 11, 20, 26, 27, 37, 44, 93 и 99. \r\nТони МИХАЙЛОВ", "date": "2018.12.29", "title": "Пловдив: Слаб сняг вали в района на Студенец, пътните настилки в областта са предимно мокри"}
{"url": "http://www.focus-news.net/news/2018/12/29/2606626/burgas-mokri-sa-patnite-nastilki-po-patishtata-v-oblastta.html", "text": "Мокри са пътните настилки по пътищата в областта. Това съобщиха за  Радио „Фокус“ – Бургас  от Областно пътно управление. Няма затворени пътища или проходи, както и ограничена видимост поради мъгла на територията на областта. До края на днешния ден важи ограничение за движението по АМ „Тракия“ в посока София в участъка Карнобат – Хаджиите от км 329+000 до км 330+000, където се извършва залесяване. Заета е аварийната лента, а участъците са сигнализирани с пътни знаци. Движението по пътните участъци Варовник – Вълчаново ханче и Черница – Сунгурларе – Чубра са забранени за движение на моторни превозни средства над 10 тона до 21.12.2019 г. поради стесняване на пътното платно. Безпроблемно се осъществява движението на автомобили в областния център в сутрешните часове на съботния ден. Няма образувани колони на входно-изходните пътни артерии на Бургас или по централните градски улици и булеварди. \r\nМария ПОПЧЕВА", "date": "2018.12.29", "title": "Бургас: Мокри са пътните настилки по пътищата в областта"}
{"url": "http://www.focus-news.net/news/2018/12/29/2606624/denyat-29-dekemvri-v-svetovnata-istoriya.html", "text": "Международен ден на биологичното разнообразие — Отбелязва се по решение на 49-ата сесия на Общото събрание на ООН от 1995 г. в деня на влизане в сила през 1993 г. на Международната конвенция за биологичното разнообразие, подписана на 14 юни 1992 г. в Рио де Жанейро, Бразилия. През 1798 година е основана Петербургската медико-хирургическа академия. Томас Едисон патентова радиото през 1891 година. Югославия скъсва отношенията със сталинския Съветски съюз. Годината е 1949 - Тито заявява, че страната ще следва свой комунистически път на развитие. На 29 декември са родени: легендарната Мадам Помпадур - метреса на френския крал Луи ХV, известна със своето влияние върху управлението на страната; Чарлс Гудиър - американският изобретател, открил през 1839 г. процеса на вулканизация на гумата, чието име носят една от най-известните марки автомобилни гуми; 17-ият президент на САЩ Андрю Джаксън. британският политик Уилям Гладстон. На тази дата умират: английският църковен и политически деец Томас Бекет .  \r\n2017 г.  \r\nДевет души загиват при нападения срещу църква и магазин в района на Кайро. Въоръжен мъж открива огън по богомолци и служители на египетските сили за сигурност пред коптска църква.  \r\n2017 г. \r\n16 души загиват и над 30 са ранени при пожар в ресторант в търговския център „Камала Милз“ в индийската финансова столица Мумбай. \r\n2017 г. \r\nМинистър-председателят на Мали Абдулай Идриса Майга и неговото правителство подават оставка, без да предоставят причина. \r\n2016 г. \r\n50 души се удавят и хиляди остават без дом поради наводнения в Демократична република Конго. \r\n2016 г. \r\nСъединените щати изгонват 35 руски дипломати за предполагаемата намеса на Русия по време на президентските избори в страната. \r\n2016 г. \r\nЕгипет одобрява сделка за предоставяне на два острова на Червено море на Саудитска Арабия. \r\n2014 г. \r\nГръцкият парламент отхвърли кандидата за президент Ставрос Димас, номиниран от министър-председателя Андонис Самарас, при което Гърция отива на предсрочни общи избори. \r\n2013 г. \r\nПри атентат във Волгоград загиват 18 човека, а други 45 са ранени. \r\n2012 г. \r\nПътнически самолет „Ту-204”, с 8 души на борда, излизайки при кацане в московското летище „Внуково” от ПИК (пистата за излитане и кацане) на Киевско шосе, се разпада и се запалва. Загиват на място 2 души, останалите са хоспитализирани, като почиват още 2 души. Принадлежи на руската авиакомпания Red Wings Airlines, летял е от Пардубице (Чехия) за Москва. Конституционният съд на Франция обявява като противоконституционно предложението на правителството през да 2013 г. да облага с данък 75% най-богатите граждани на страната. \r\n2011 г. \r\nИзраелските военновъздушни сили нанасят удари в централната и северната част на Ивицата Газа в отговор на ракетен обстрел. \r\n2010 г. \r\nАлександър Джомбич (политик от Република Сръбска) е избран за 10-ти министър-председател на Република Сръбска. Бивш министър на финансите на Република Сръбска. Член на СНСД. \r\n2008 г. \r\nАбдуллахи Юсуф Ахмед подава оставка. \r\nМежду 2004 и 2008 г. е начело на така нареченото преходно правителство на Сомалия. Представител е на клана Дарод. От 1998 г. до 2004 г. е президент на обявената от него и на практика независима държава Пунтленд в Югоизточна Сомалия. През 1970-те год. Абдуллахи Юсуф Ахмед е начело на партизанското движение, борещо се за сваляне от власт на бившия диктатор Сиад Баре.  \r\n2006 г. \r\nИндонезийски ферибот потъва между островите Ява и Борнео, загиват над 500 пътници и екипаж. \r\n2001 г. \r\nПо време на най-големия пожар в историческия квартал в столицата на Перу — Лима загиват 274 души. \r\n1998 г. \r\nЧервените кхмери поднасят извинение за извършения геноцид на над 1 милион граждани по време на своето управление в Камбоджа. \r\n1997 г. \r\nВ Хонконг започва убиването на всички домашни птици (1,25 милиона), за да се спре разпространението на щама на смъртоносен птичи грип. \r\n1996 г. \r\nПодписан е мирен договор между правителството на Гватемала и партизанската съпротива, с което се слага край на продължилата 36 години гражданска война. \r\n1993 г. \r\nВ Перу след референдум, проведен 31 октомври 1993 г., е приета нова конституция. Перу е държава в Южна Америка, на тихоокеанския бряг. В състава й влизат и няколко крайбрежни острова. Площта й е 1 285 200 кв. км. Населението е 23 900 000 жители за 1996 г. Около 50% индианци (гл. кечуа и аймара), останалите са испаноезични перуанци, метиси и емигранти. Официални езици са испански и кечуа. Столицата й е Лима. Паричната единица е нов сол. Административно се дели на 25 департамента. Главата на държавата е президент. Законодателният орган е еднокамарен парламент. \r\n1989 г. \r\nВацлав Хавел полага клетва като президент на Чехословакия. \r\nВацлав Хавел е президент от 1989 г. до 1992 г. Той е създател (1989 г.) и ръководител на Граждански форум. Хавел е един от основателите и главен председател на Гражданската инициатива и \"Харта-77\". Създател е на чешкия театър на абсурда. Автор е на пиесите - \"Градинско увеселение\", \"Вернисаж\", \"Аудиенция\". Създава сборници есета - \"Силата на безсилните” и Слово за словото\". \r\n1949 г. \r\nРъководителят на Югославия Йосип Броз Тито заявява, че страната ще следва свой комунистически път и скъсва отношенията си със Сталин. Тито е сръбски политик, държавник; генерален секретар на ЮКП. От 1937 г. до смъртта си е министър -председател на СФР Югославия (1945-1953 г.); президент (1953-1974 г.); пожизнен президент (1974-1980 г.); маршал. След конфронтацията със Сталин пропагандата в СССР и неговите съюзници обявява Тито за “троцкист” и “предател”. Югославия е включена в Движението на необвързаните страни, като е представян за една от водещите му фигури в световен мащаб. Под негово ръководство югославските комунисти развиват теорията за т. нар. “самоуправляващо се социалистическо общество” като особен тип “народна демокрация”, но на практика управлението на Тито е тоталитарна диктатура от комунистически тип. \r\n1911 г. \r\nСун Ят Сен е избран за временен президент на Китай. Сун Ят Сен е китайски политик; първият китайски държавник без конфуцианско образование, християнин. През 1883-1894 г. работи като лекар. През 1884 г. заминава за Пекин, където създава “Общество за възраждане на Китай”. След неуспешен опит да организира въоръжено въстание в Кантон срещу манджурска династия Цин Сун Ят Сен е принуден да емигрира със семейството си. В емиграция живее 16 год. - до революцията през 1911 г. През 1905 г. в Токио той създава “Обединена лига” (“T’ung-meng Hui”). През декември 1911 г. (след обявяването на Китай за република) се завръща в Шанхай и е избран за временен президент от делегатите на Първия конгрес на Република Китай в Нанкин (до 13.02.1912 г.). През 1912 г. “Обединената лига” е реформирана в “Гоминдан” (“Националистическа партия”). По време на Първата световна война до началото на 1917 г. Сун Ят Сен живее ту в Япония, ту в САЩ. През 1918 г. е избран за генералисимус на независим военен режим в провинция Кантон, но е принуден да избяга, защото губи подкрепата на военните. Между 1918 г. и 1922 г. Сун Ят Сен живее между Шанхай и Кантон, стараейки се да бъде водач и главнокомандващ. През февруари 1923 г. Сун Ят Сен е избран за генералисимус на Република Китай, макар че под негова власт е основната територията между Кантон и Шанхай. Умира от рак на 12 март 1925 г. Тялото му не е погребано, а се пази в будистки храм до 1929 г., когато е пренесено с почести от Чан Кай-ши до Нанкин и е положено в специален саркофаг. \r\n1891 г. \r\nТомас Едисон патентова радиото. Томас Алва Едисон (1847 - 1931) е американски изобретател в областта на електротехниката и предприемач. Основател на големи електротехнически компании. Първото му изобретение е устройство за дуплекс по телеграфиране. След първия успех напуска работата си, заселва се в Нюарк (щата Ню Джърси) и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк (щата Ню Йорк) (1876-1888 г.), където създава голяма лаборатория и работилници. По това време усъвършенства телефона на Ал. Бел и създава фонограф (грамофон), предлага и внедрява електрическа лампа с нагреваема жичка (1879 г.) и различна електротехническа апаратура (цокъл и фасунка за електрически лампи, предпазител със стопяеми жички, електрически ключ, електромер и мн. др.); експериментира електрификацията на железниците; разработва електромагнитната сепарация на железни руди; открива термоелектронната емисия (1883 г.). Конструира най-мощните електрически генератори. По проект на Томас Едисон в Ню Йорк е построена първата в света електростанция за постоянен ток за обществено ползване (1882 г.). До края на живота си (от 1887 г.) живее в Уест Ориндж, където ръководи създадения от него изобретателски център. През този период усъвършенства фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и др. Автор на повече от 1 000 изобретения. \r\n1845 г. \r\nТексас става 28–ият щат на САЩ, което става повод за избухването на война между САЩ и Мексико \r\n1813 г. \r\nПо време на войната от 1812 г. английските войски опожаряват град Бъфало (Ню Йорк). Войната от 1812 г. се води между САЩ и Великобритания. Тя се води в периода , от юни 1812 г. до пролетта на 1815 г., макар че мирният договор, слагащ край, е подписан в Европа на декември 1814 г. Главното бойно поле по време на войната се разполага покрай Канадската граница, в залива Чезапийк и покрай Мексиканския залив. Провеждат се и активни морски военни действия. \r\n1708 г. \r\nПетър I издава указ за създаването на губернии в Русия. Губернията е най- голямата административно-териториална единица в Русия до 1930 г. \r\nПетър I Велики (1672-1725) е руски цар (от 1682 г.), първият руски император (от 1721 г.). Син на цар Алексей I Михайлович; от династията Романови. Наследява короната от Фьодор III (1682 г.) царува заедно с брат си Иван под регентството на сестра им София Алексеевна (до 1689 г.). Започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейски държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава швед. крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.), Морската академия. Създател е съвременният граждански шрифт (дн. печатна форма на кирилицата), въведен е нов календар (1700 г.). На тази дата са родени: \r\n1879 г. \r\nРоден е Франц фон Папен - германски генерал, политик. Офицер от Германския генщаб до Първата световна война, след което е военен аташе в САЩ. За шпионска дейност е обявен от американците за персона нон грата и през 1915 г. е отзован. Член е на Партията на католически център, депутат е в Пруския ландтаг (1921-1932 г.), отговаря за партийния орган “Германия”. Изповядва ултраконсервативни, монархически възгледи. На 1 юни 1932 г. е назначен от Хинденбург за канцлер и съставя крайно десен “кабинет на националната концентрация”. Без успех се опитва да интегрира Хитлер в управлението на страната, но фюрерът иска цялата власт. Идеалът на Франц фон Папен е елитарно съсловна диктатура. На 3 декември 1932 г. той губи канцлерския пост, но запазва доверието на райхспрезидента Хинденбург. През следващите дни преговаря с Хитлер за съвместно управление; използва авторитета си пред държавния глава и на 30 януари 1933 г. фюрерът е назначен за канцлер, а Франц фон Папен - за вицеканцлер. Макар че разчиства пътя на ГНСРП към властта, генералът е отстранен в края на 1933 г.; посланик е в Австрия (1934-1938 г.) и в Турция (1939-1944 г.). През април 1945 г. е арестуван в Рур от американската военна администрация и е изправен пред Нюрнбергския международен военен трибунал. Оправдан е, но през 1947 г. е осъден от Германската комисия по денацификация на 8 месеца затвор. Умира на 2 май 1969 г. \r\n1809 г. \r\nРоден е Уилям Гладстон - английски общественик, политик и държавник. Министър -председател на Великобритания (1868-1974 г., 1880-1885 г., 1896 г. и 1892-1894 г.). По време на първия си мандат провежда реформи на избирателната система, административния апарат, армията и образованието. \r\nГладстон получава образование в аристократично училище в Итън и в Оксфорд. Лидер е на Либералната партия от 1868 г. През 1876 г. (на митинги, в парламента, даже и с брошурите си \"Ужасите в България и източният въпрос\" и \"Уроци от клане\") протестира срещу поведението на Биконсфилдовия кабинет по отношение на Руско-турската война. Приема и изслушва на 26 октомври 1876 г. делегатите на цариградските българи Др. Цанков и М. Балабанов, които представят искането за автономия на България. \r\n1721 г. \r\nРодена е Жана Антоанета Пуасон (Мадам Помпадур) - метреса на френския крал Луи ХV, станала известна със своето влияние върху управлението на страната. \r\n1709 г. \r\nРодена е Елисавета Петровна - руска императрица от 25 ноември 1741 г. Дъщеря на Петър I и на Екатерина I. Заема престола след дворцов преврат, при който е свален и затворен в крепост малолетният император Иван VI Антонович. Управлението й съвпада със съживяване и подем на икономическия живот в Русия. Фактически ръководител на вътрешната политика в империята става граф П. И. Шувалов (от 1750 г.), който прокарва редица важни закони: отмяна на вътрешните митници и организиране на външната търговия (1753-1754 г.), свикване на законодателна комисия и др. Известни държавници по време на нейното управление са: А. П. Бестужев-Рюмин, оберпрокурора Я. П. Шаховский, братя М. И. и Р. И. Воронцови, И. И. Шувалов. М. В. Ломоносов. Създадени са художествената академия, банки, превъоръжена е армията и др. Русия води редица успешни войни, сред които най-известна е Седемгодишната война (1756-1763 г.). На тази дата умират: \r\n1170 г.  \r\nУмира Томас Бекет - английски църковен и политически деец. От 1155 г. е канцлер на Англия. От 1162 г. - кентърбърийски епископ. Обявява се срещу политиката на крал Хенри II Плантагенет, който се стреми да подчини английската църква на светската власт и да прехвърли делата на криминално проявените църковни служители за разглеждане на светските съдилища (Кларендонската конституция от 1164 г.). Опитвайки се да си осигури поддръжката на папата, Бекет влошава отношенията си с краля. Принуден е да избяга във Франция. През 1170 г. се завръща в Англия. Убит е по внушение на Хенри II. На 23 февруари 1173 г. е канонизиран от папа Александър III. За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.29", "title": "Денят 29 декември в световната история"}
{"url": "http://www.focus-news.net/news/2018/12/29/2606627/kyustendil-ogranicheno-e-dvizhenieto-za-tovarni-avtomobili-nad-35-tona-v-nyakoi-uchastatsi-ot-patya-smolichano-pelatikovo.html", "text": "Движението по третокласен път-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци. Въведен е обходен маршрут през селата Згурово – Неделкова Гращица – Невестино – Друмохар – Ваксево и обратно за срок до 31 март 2019 година. Ремонтни дейности пък се извършват по третокласен път – 107 между Пастра и Рилски манастир от км 27+700 до км 27+750. Там в участък от 50 метра движението се осъществява в една лента поради извършване на аварийно-възстановителни дейности. Участъкът е сигнализиран с пътни знаци до 01 февруари 2019 година. Трафикът по основните пътни артерии в областта е нормално натоварен за почивен ден. \r\nЛивия НИНОВА", "date": "2018.12.29", "title": "Кюстендил: Ограничено е движението за товарни автомобили над 3.5 тона в някои участъци от пътя Смоличано – Пелатиково"}
{"url": "http://www.focus-news.net/news/2018/12/29/2606618/tass-oshte-edin-chovek-e-nameren-zhiv-pod-snega-v-habarovski-kray.html", "text": "Спасителите намериха още един човек под снега след лавина до село в северната част на Хабаровски край. По този начин броят на спасените се увеличи до седем. За това съобщи представител на златодобивното предприятие „Многовершинное“, чиито служители бяха затрупани от лавина, предава  ТАСС . \r\n„Намериха друг човек под снега, в момента копаем“, заяви говорител на компанията и добави, че остава още един човек да бъде намерен. \r\nОбщо седем души бяха извадени живи от снега, единият от които по-късно почина в медицинския пункт на предприятието. Един човек беше намерен мъртъв. Превод и редакция : Калоян Пенков", "date": "2018.12.29", "title": "ТАСС: Още един човек е намерен жив под снега в Хабаровски край"}
{"url": "http://www.focus-news.net/news/2018/12/29/2606625/volen-siderov-ataka-nyama-druga-politicheska-sila-i-drug-lider-na-partiya-koito-da-sa-pretarpeli-tolkova-udari.html", "text": "Няма друга политическа сила и друг лидер на партия, които да са претърпели толкова удари. Това каза лидерът на ПП „Атака“ Волен Сидеров в предаването „На жълтите павета“ по  Телевизия „Алфа“.  „Не е лошо да върнем лентата и да видим как се елиминират цели събития, фактори, хора, лица“, отбеляза Сидеров, като даде за пример 50-хиляден митинг, организиран от партията му през 2006 година, който не е бил отразен от националните медии и подценяването му като кандидат на балотажа на президентските избори през същата година, когато се изправи срещу Георги Първанов. По думите на Сидеров ПП ГЕРБ е била създадена през 2006 година, за да бъде спрян възходът на „Атака“. „Политическият отговор беше създаване на нова политическа сила, която да измести „Атака“. Докато аз бях представян като нацист, Бойко Борисов беше като супермен“, посочи Сидеров, като подчерта, че въпреки всичко партията му не е била спряна напълно. „Атака“ съществува, продължава да съществува. Направи още няколко пъти присъствие в българския парламент, въпреки че половината от парламентарната ни група през периода 2009г.-2013г. беше купена от брокери на ГЕРБ и беше разбита. Преди изборите от 21 души 11 бяха купени, за да напуснат групата. Даваха им пари на ръка, които се водиха като субсидия и т.н. Само времето не достигна да разбият цялата група“, обясни Волен Сидеров. По думите му това е бил отговорът на ГЕРБ, когато той е започнал да коментира тяхната политика. „Ние имахме много съвпадения в програмите. Дадохме подкрепата си на ГЕРБ парламентарно при едни силно изявени протекционистки и дори националистки намерения на Борисов, касаещи енергетиката, производството, борбата с монополите. Всичко това съвпадаше с нашите виждания. Когато се видя, че те завиват от тях, аз оттеглех подкрепа и отговорът беше разбиване на парламентарната група“, допълни лидерът на „Атака“.", "date": "2018.12.29", "title": "Волен Сидеров, „Атака“: Няма друга политическа сила и друг лидер на партия, които да са претърпели толкова удари"}
{"url": "http://www.focus-news.net/news/2018/12/29/2606630/plovdiv-otchita-se-uvelichenie-v-broya-na-bolnite-ot-grip-i-ostri-respiratorni-zabolyavaniya-v-oblastta.html", "text": "Отчита се увеличение в броя на болните от грип и остри респираторни заболявания в Пловдивска област. Това сочи справка на  Радио „Фокус“ – Пловдив  в сайта на Регионалната здравна инспекция. За последният отчетен период са регистрирани общо 299 случая на грип и остри респираторни заболявания, като заболеваемостта е 86 на 10 000 души. През предходният отчетен период случаите са били 285, а заболеваемостта – 82 на 10 000 души. \r\nСпециалистите информират, че характерно за грипа е внезапно втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно от 2 до 5 дни. Честото миене на ръцете и доброто проветряване намалява възможността за заразяване от околните предмети и повърхности. Най-честите усложнения при грипа са остри вирусни бронхопневмонии, трудни за диагностика и за лечение, както и синуити, отити, миокардити и други. Най-уязвими за развитието на усложнения са малките деца и възрастните с хронични заболявания. Препоръчва се избягване на близък контакт с болни лица, както и масови мероприятия. \r\nТони МИХАЙЛОВ", "date": "2018.12.29", "title": "Пловдив: Отчита се увеличение в броя на болните от грип и остри респираторни заболявания в областта"}
{"url": "http://www.focus-news.net/news/2018/12/29/2606629/varna-mokri-sa-patnite-nastilki-v-oblastta-vali-slab-dazhd.html", "text": "Мокри са пътните настилки на територията на Варна и областта, вали слаб дъжд, предаде репортер на  Радио „Фокус“ – Варна . Пътищата от републиканската пътна мрежа са проходими при зимни условия, без въведени допълнителни ограничения. Временна организация на движение е въведена по част от пътя Златни пясъци – Варна заради ремонтни дейности. От км 94+000 до км 90+800 трафикът се осъществява двупосочно в лявото платно, съобразно създадената организация за движение. Движението в участъка Кранево – Варна при км 83+100 е ограничено за моторни превозни средства над 10 тона. \r\nМарияна ВАЛЕНТИНОВА", "date": "2018.12.29", "title": "Варна: Мокри са пътните настилки в областта, вали слаб дъжд"}
{"url": "http://www.focus-news.net/news/2018/12/29/2606631/volen-siderov-ataka-vlizaneto-v-upravlenieto-na-nfsb-i-vmro-donese-poveche-negativi-otkolkoto-pozitivi.html", "text": "Влизането в управлението на НФСБ и ВМРО в най-високите постове, вицепремиерските, донесе повече негативи, отколкото позитиви, защото аз през цялото време повтарях и насочвах погледа към важните неща, съществените сфери, а те го приемаха като лично заяждане. Това каза лидерът на ПП „Атака“ Волен Сидеров в предаването „На жълтите павета“ по  Телевизия „Алфа“.  „Нямам нито желанието, нито енергията, нито съм на годините да се заяждам лично с някого. Единственият смисъл в тези критики е да се насочи тази енергия, защото загубим ли я, ще загубим въобще възможността патриотичен, националистически вот да бъде добър и успешен в България. А в Европа той идва на дневен ред“, коментира Сидеров. „Това е още един парадокс. Това, което са казали през 2006 година: „Създайте партия, за да спрете „Атака“ ще успее, когато атакисткото мислене идва на власт в Европа, а тук патриотичното ще бъде потопено, защото сме си проиграли шансовете“, допълни още той.  \r\nПо повод предстоящите евроизбори, Сидеров отбеляза: „Месеци наред говоря на коалиционен съвет, че общ добър резултат би запазил управляващата коалиция. До момента нямам това разбиране да ми се каже: „Да, така е“ и да действаме“. \r\n„От коалиционните партньори, доколкото чувам нямат желание да са с мен на евроизборите, но това го чувам като слухове, официален отговор нямам“, допълни Сидеров. „Колкото до ГЕРБ в момента тяхното виждане е да бият БСП като резултат. Това им е максимумът на хоризонта. Патриотите не са важни. Сигурно от тяхна гледна точка егоистично това е правилно. Но би трябвало да имат по-стратегически поглед. Ние нямаме достатъчно време да решим каква точно Европа ще правим и от там дали България ще е държава или просто територия“, коментира още Сидеров.", "date": "2018.12.29", "title": "Волен Сидеров, „Атака“: Влизането в управлението на НФСБ и ВМРО донесе повече негативи, отколкото позитиви"}
{"url": "http://www.focus-news.net/news/2018/12/29/2606628/veliko-tarnovo-mokri-i-hlazgavi-sa-patnite-nastilki-trafikat-v-nachaloto-na-pochivniya-den-e-spokoen.html", "text": "Мокри и хлъзгави са пътните настилки в областния център. Времето е облачно, със слаби превалявания от дъжд. Трафикът е спокоен, няма задръствания, предаде репортер на  Радио „Фокус“ – Велико Търново.  В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар. Започна подготовка за цялостно асфалтиране на улиците „Читалищна“ и „Михаил Кефалов“ в старата столица. Нека водачите се движат с повишено внимание в отсечките. Други нови ограничения няма. Светофарите навсякъде работят нормално. В по-голямата част от областта времето също е облачно. Настилките са  мокри. Пътищата навсякъде са обработени и опесъчени, но в по-усойните участъци има заледявания. От Агенция „Пътна инфраструктура“ съветват водачите да карат внимателно и със съобразена скорост. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по  път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е  60 км/ч. Втората камера също е по  път I-4, но при км 133+490 м в дясно, до складовата база  в землището на село Шереметя. \r\nЛуиза ТРАНЧЕВА", "date": "2018.12.29", "title": "Велико Търново: Мокри и хлъзгави са пътните настилки, трафикът в началото на почивния ден е спокоен"}
{"url": "http://www.focus-news.net/news/2018/12/29/2606632/ria-novosti-kitaytsite-schitat-otnosheniyata-sas-sasht-za-po-vazhni-ot-tezi-s-rusiya-pokaza-anketa.html", "text": "Отношенията със САЩ са оказали най-силно влияние на Китай през изминалата 2018 година, свидетелстват данни от анкета, проведена от китайското издание Global Times, предава  РИА Новости . \r\nГражданите на „Поднебесната империя“ са били попитани отношенията с кои страни са оказали най-голямо влияние през 2018 година и кои страни са най-привлекателни за тях. \r\nМнозинството от респондентите (63,5%) смятат, че най-сериозно влияние са оказали САЩ. Те заемат първото място за 13-а година подред, но през тази година показателите на Америка са най-ниските за целия период на провеждането на подобни изследвания. \r\nЖителите на Китай са поставили на второ място Русия (37,6%). \r\nПо-нататък в рейтинга следват Европейският съюз с 21,7%, Япония с 12,7%, страните от Югоизточна Азия (6,9%), Латиноамериканските държави (5,1%), африканските страни (4,2%), Индия (3,7%) И Северна Корея (3,3%). \r\nНай-привлекателни за посещения китайците смятат Нова Зеландия, Швейцария, Франция, Сингапур, Австралия, Германия, Русия, Швеция, Дания, Малдивите, Япония, САЩ, Малайзия и Италия. \r\nВ изследването са участвали хиляда души от десет града в страната. \r\nПревод и редакция:", "date": "2018.12.29", "title": "РИА Новости: Китайците считат отношенията със САЩ за по-важни от тези с Русия, показа анкета"}
{"url": "http://www.focus-news.net/news/2018/12/29/2606622/kyustendil-spokoyno-e-dvizhenieto-po-avtomagistrala-struma-v-uchastaka-okolo-dupnitsa-v-posoka-gkpp-kulata.html", "text": "Движението по автомагистрала „Струма“ в участъка около Дупница в посока граничен пункт „Кулата“ е спокойно. Трафикът не е натоварен. Това съобщи слушател на  Радио „Фокус“.", "date": "2018.12.29", "title": "Кюстендил: Спокойно е движението по автомагистрала „Струма“ в участъка около Дупница в посока ГКПП \"Кулата\""}
{"url": "http://www.focus-news.net/news/2018/12/29/2606633/blagoevgrad-dvizhenieto-po-avtomagistrala-struma-e-natovareno-v-posoka-sofiya.html", "text": "Движението по автомагистрала „Струма“ в участъка около Благоевград е натоварено в посока София. Това съобщи слушател на  Радио „Фокус“ . В обратната посока движението е спокойно.", "date": "2018.12.29", "title": "Благоевград: Движението по автомагистрала „Струма“ е натоварено в посока София"}
{"url": "http://www.focus-news.net/news/2018/12/29/2606636/pss-loshi-sa-usloviyata-za-turizam-v-planinite-zaradi-silen-vyatar-i-gasta-magla.html", "text": "Лоши са условията за туризъм в планините заради силен вятър и гъста мъгла. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите за сезона са обичайни. Най-ниските са минус 10 градуса. От ПСС предупреждават, че силният вятър и гъстата мъгла са опасно явление. Има опасност от изгубвания. Планинските спасители не препоръчват на туристите да излизат по най-високите части като върховете Мусала, Ботев, Черни връх.  Хората трябва да се съобразяват с метеорологичните условия, които могат бързо да се променят. Движението трябва да е само по зимната маркировка. В Пирин вятърът е умерен, облачността е разкъсана до ясна на места. Ски курортите работят навсякъде в обичаен режим. През изминалото денонощие не е имало инциденти с туристи.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.29", "title": "ПСС: Лоши са условията за туризъм в планините заради силен вятър и гъста мъгла"}
{"url": "http://www.focus-news.net/news/2018/12/29/2606637/blagoevgrad-trafikat-po-patya-prez-kresnenskoto-defile-i-po-noviyat-uchastak-ot-avtomagistrala-struma-mezhdu-kresna-i-sandanski-se-osashtestvyava-normalno-i-v-dvete-posoki.html", "text": "Трафикът по пътя през Кресненското дефиле и по новият участък от автомагистрала „Струма“, между Кресна и Сандански, се осъществява нормално и в двете посоки. Няма движение. Това съобщи слушател на Радио  „Фокус“ .", "date": "2018.12.29", "title": "Благоевград: Трафикът по пътя през Кресненското дефиле и по новият участък от автомагистрала „Струма“, между Кресна и Сандански, се осъществява нормално и в двете посоки"}
{"url": "http://www.focus-news.net/news/2018/12/29/2606640/blagoevgrad-patishtata-v-oblastta-sa-normalno-prohodimi-pri-zimni-usloviya.html", "text": "Проходими при зимни условия са пътищата в област Благоевград. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са предимно сухи, само по високите и усойни места те са влажни и заледени, но са обработени и опесъчени. През нощта обстановката е била спокойна и не са регистрирани тежки пътни инциденти в региона. В област Благоевград няма въведени ограничения за движението на моторни превозни средства. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nЛивия НИНОВА", "date": "2018.12.29", "title": "Благоевград: Пътищата в областта са нормално проходими при зимни условия"}
{"url": "http://www.focus-news.net/news/2018/12/29/2606634/veliko-tarnovo-s-13-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 96 см, а температурата на водата - 4.2 градуса.  \r\nОблачно ще е времето над българския участък на Дунав през целия ден. Очакват се и слаби превалявания от дъжд. Ще има вятър от северозапад, който ще донесе студен въздух. Максималните температури ще са предимно между 2 и 5°.", "date": "2018.12.29", "title": "Велико Търново: С 13 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/29/2606639/veliko-tarnovo-rabotilnitsa-za-survaknitsi-otvarya-vrati-v-obshtinata.html", "text": "Работилница за сурвакници „отваря врати“ в Община Велико Търново. Инициативата е част от коледно – новогодишната програма на Общината. Поканени да се включат са всички деца от града и населените места в района, съобщи за  Радио „Фокус“ – Велико Търново  Нелина Църова, директор на общинската дирекция „Култура, туризъм и международни дейности“. Сградата на Общината ще се превърне в пъстра работилница, като са осигурени всички необходими материали за изработката на сурвакниците. Ще има и помощници, които ще се грижат за най-малките малчугани. „Всички те, заедно с дряновите пръчки и украсата, ще чакат децата, техните родители, баби и дядовци в коридора на третия етаж в Общината“, посочи още Църова. \r\nС подкрепата на кмета Даниел Панов инициативата „Коледни работилници“ се провежда през целия месец декември, като някои от работилниците бяха посетени от над 400 деца. \r\nЛуиза ТРАНЧЕВА", "date": "2018.12.29", "title": "Велико Търново: Работилница за сурвакници „отваря врати“ в Общината"}
{"url": "http://www.focus-news.net/news/2018/12/29/2606643/gabrovo-usloviyata-za-patuvane-v-regiona-sa-normalni-na-mesta-prevalyava-slab-dazhd-i-nastilkite-sa-mokri.html", "text": "Ограничено е движението по път III-5004 между кварталите „Чехлевци“ и „Велчевци“ в Габрово. В отсечката от км 10+940 до км 11+829, съвпадаща с ул. „Малина“, се извършват строителни дейности. Движението се осъществява през улици в урбанизираната територия на града. Поставена е необходимата сигнализация, съобщиха за  Радио „Фокус“ – Велико Търново  от Областно пътно – управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е 3 януари 2019 година. Условията за пътуване в региона са нормални за сезона. Времето е предимно облачно, а трафикът не е интензивен. На места превалява слаб дъжд и настилките са мокри. В района на по-големите водни басейни и котловините има лека мъгла. За изминалото денонощие не са регистрирани тежки пътни инциденти.  \r\nОстава в сила забраната за товарни автомобили над 12 тона в прохода Шипка. Ремонтни дейности се извършват по пътя между Севлиево и село Драгановци в участъка от км 0+000 до км 14+600. Срокът за приключване на преасфалтирането в региона е 22 юни 2019 година. Движението в друга част на път II-44 Драгановци – Габрово, от км 14+600 до км 23+978,36 и от км 25+731 до км 28+972,75, се осъществява в едната лента или част от нея, както и по банкета, поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване на дейностите е 22 юни 2019 година. \r\nЛуиза ТРАНЧЕВА", "date": "2018.12.29", "title": "Габрово: Условията за пътуване в региона са нормални, на места превалява слаб дъжд и настилките са мокри"}
{"url": "http://www.focus-news.net/news/2018/12/29/2606645/blagoevgrad-v-palna-zala-arena-petrich-se-igraha-finalnite-sreshti-na-koledniya-turnir-po-futbol-za-kupata-na-obshtina-petrich.html", "text": "В пълна зала „Арена Петрич“ се играха финалните срещи на Коледния турнир по футбол за Купата на Община Петрич. Това съобщиха от пресцентъра на  Общината . Националният химн изпяха на живо възпитаници на ВС „Сгушена звездица“, финалистите излязоха придружени от деца в народни носии и двама гайдари. В решаващата среща отбор „Ред Бул“ Благоевград победи с 2:0 отбора на „Комиците“ Петрич и така спечели златните медали на турнира. На трето място се класира отбор „Лайпциг“ Петрич, на четвърто място „Маска Ленс“ Благоевград. Отборите получиха купи, медали и парични награди. Два от отборите – „Лайпциг“ и „Маска Ленс“ дариха своите парични награди за благотворителност. Приз за отбор феърплей беше връчен на „Балкан бизнес хелп“. Отборът на „Авангард“ Сандански спечели ваучер на стойност 200 лв от р-т „Райски кът“, след като победи при двубоите между класираните на трето място отбори в групите. При индивидуалните отличия: Приз за най-добър вратар заслужи Димитър Пангев от отбор „Авангард“ Сандански, Приз за най-добър защитник беше връчен на Аспарух Шамкалов от отбор „Лайпциг“ Петрич, Приз за голмайстор спечели Тодор Кръстев от отбор „Мадара“, който е реализирал 12 точни попадения и Приз за играч на турнира спечели Марин Дамянов от отбор „Комиците“ Петрич. Официални гости на Коледния турнир по футбол бяха кметът на Петрич Димитър Бръчков, депутатът Георги Динев, предс. на ОбС –Петрич Георги Тренчев. В своето приветствие кметът отбеляза, че Общината ще продължи да развива Коледния турнир по футбол, който добива все повече популярност с участието тази година на 20 отбора от Петрич, Сандански и Благоевград. Специално внимание на Коледния турнир по футбол отделиха още гордостта на Петрич в женския футбол Лили Костова, която в момента играе за „Фиорентина“ Италия и Иван Коконов, който играе в „Дунав“ Русе.", "date": "2018.12.29", "title": "Благоевград: В пълна зала „Арена Петрич“ се играха финалните срещи на Коледния турнир по футбол за Купата на Община Петрич"}
{"url": "http://www.focus-news.net/news/2018/12/29/2606641/sofiya-132-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "132 души са нощували в Кризисния център за настаняване на бездомни хора в кв. „Захарна фабрика“. Това каза за  Агенция „Фокус“  директорът на Кризисния център за настаняване на бездомни хора в столичния кв. „Захарна фабрика“. Нощта е протекла нормално, без тежки случаи на хора с влошено здравословно състояние.", "date": "2018.12.29", "title": "София: 132 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2018/12/29/2606646/pazardzhik-s-normalna-intenzivnost-e-trafikat-po-glavnite-patishta-v-oblastta-patnite-nastilki-sa-suhi.html", "text": "С нормална интензивност е трафикът по главните пътища на територията на област Пазарджик, пътните настилки са сухи, съобщи за  Радио „Фокус“ – Пазарджик  дежурният в Областно пътно управление - Пазарджик. Движението по пътя от село Дюлево до разклона за Стрелча се извършва само в лявата лента в района на 35 км, поради пропадане на част от дясното платно. Организацията на движението е указана с пътни знаци. По моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта от Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.12.29", "title": "Пазарджик: С нормална интензивност е трафикът по главните пътища в областта, пътните настилки са сухи"}
{"url": "http://www.focus-news.net/news/2018/12/29/2606644/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa-tazi-nedelya.html", "text": "На 30 декември 2018 г., в празничия за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в катедралния  храм \"Св. Богородица\", град Пазарджик, на Пловдивска епархия, предаде репортер на  Агенция \"Фокус\" . Началото е от 9.00 часа.  \r\nНикола ПЕТКОВ", "date": "2018.12.29", "title": "Пазарджик: Негово преосвещенство Константийският епископ Яков ще оглави архиерейска света Литургия в катедралния храм \"Св. Богородица\" тази неделя"}
{"url": "http://www.focus-news.net/news/2018/12/29/2606650/varna-nepalnoleten-mladezh-e-s-opasnost-za-zhivota-sled-kato-se-e-blasnal-s-avtomobil-v-darvo-kray-patya-mezhdu-dalgopol-i-selo-partizani.html", "text": "Непълнолетен младеж от село Партизани е с опасност за живота, след като около 22.00 часа на 28 декември на пътя между Дългопол и село Партизани е шофирал лек автомобил с несъобразена скорост, загубил е контрол над колата, излязъл е от платното за движение и се е блъснал в крайпътно дърво.Това съобщиха от  ОДМВР - Варна . Вследствие на инцидента момчето е настанено в болнично заведение с опасност за живота. Пострадал е и пътник от автомобила, също непълнолетен, който е получил контузни наранявания. \r\nПо случая е образувано досъдебно производство.", "date": "2018.12.29", "title": "Варна: Непълнолетен младеж е с опасност за живота, след като се е блъснал с автомобил в дърво край пътя между Дългопол и село Партизани"}
{"url": "http://www.focus-news.net/news/2018/12/29/2606647/poslanikat-na-sasht-v-prishtina-nyama-nachin-statukvoto-v-kosovo-da-bade-zapazeno.html", "text": "Посланикът на САЩ в Прищина Филип Коснет заяви, че 2019 година „трябва да бъде годината на всеобхватното споразумение“ в интервю пред  косовския сръбски онлайн портал KoSSev . „Ако отношенията между Сърбия и Косово не се подобрят, ще стане още по-лошо. Наистина няма никаква възможност да се запази статуквото“, подчерта дипломатът. \r\nПосланик Коснет изтъкна, че страната му иска да види „креативно, всеобхватно споразумение между двете страни“, което трябва да вземе предвид грижата за сърбите в Косово и тяхната сигурнос и това не може да бъде пренебрагнато. \r\n„Не казах двамата президенти, защото това са демокрации и има нужда от повече от двама души“, отбеляза той и посочи, че „САЩ не дават празен чек“, което означава, че „Вашингтон няма да подкрепи всичко, за което се споразумеят двете правителства“. \r\nВ същото време, по думите на дипломатическия представител, Вашингтон не получава желания резултат и не се опитва да наложи какво трябва да представлява споразумението между Косово и Сърбия и неговата позиция не се различава много от европейската. \r\nПосланик Коснет обясни, че американското правителство счита, че би било позитивна стъпка Косово да отмени вносните мита, с цел да създаде моментум, който да тласне диалога напред. \r\n„Честно казано, мисля, че правителството в Прищина и правителството в Белград в миналото предприеха някои стъпки, за да покажат колко са твърди и за да получат преимущество срещу другата страна“, заяви посланикът на САЩ. \r\n„Но сега съм по-заинтересован в това да видя какви стъпки са готови да предприемат двете страни, за да покажат колко са ангажирани с диалога“, посочи още той. \r\nДипломатическият представител заяви също, че правителството във Вашингтон, на първо място, е дълбоко ангажирано с това да помогне на своите приятели в Косово и Сърбия да намерят трайно, устойчиво, взаимно изгодно споразумение, от което ще спечелят и двете страни и което ще помогне за засилването на връзките им със Запада и САЩ. \r\n„Това е една от причините да бъдем оптимистични. Не съм виждал САЩ да показват такъв ангажимент, такава енергичност и престиж, както по този въпрос. Трябва да кажа, че администрацията на Тръмп наблюдава замразените конфликти, както ги наричаме, по целия свят, и казва: „Трябва да разтърсим нещата. Сега трябва да постигнем напредък ”. Така че мисля, че ангажиментът на президента Тръмп е добре приет както в Сърбия, така и в Косово“, каза посланик Коснет. \r\n„Така че, когато ме питате коя е причината за оптимизма, която имам предвид, считам, че в международната общност има силна подкрепа за постигането на прогрес. Смятам, че 2019 година трябва да бъде годината на всеобхватното споразумение. Ако отношенията между Сърбия и Косово не се подобрят, ще стане още по-лошо. Наистина няма никакъв вариант да бъде запазено статуквото. За мен е ясно, че все повече гласове от Косово участват в процеса. Чрез формирането на държавна делегация, ние видяхме много по-широко представителство в процеса, включително част от политическата опозиция. Гласът на всички общности, включително на сръбските граждани в Косово, трябва да бъде чут. Това не е моментът да седим отстрани и да критикуваме. Това е моментът за тях да се включат. Това е бавен, сложен процес, но аз смятам, че е важно, докато продължават преговорите с Белград, всички в Косово и Сърбия да разберат, че преговарящите говорят в един глас. И аз смятам, че през 2019 година ще видим всеобхватно споразумение“, подчерта посланик Коснет. \r\nПревод и редакция:", "date": "2018.12.29", "title": "Посланикът на САЩ в Прищина: Няма начин статуквото в Косово да бъде запазено"}
{"url": "http://www.focus-news.net/news/2018/12/29/2606635/reuters-amerikanskite-generali-preporachvat-kyurdite-da-zapazyat-predadenoto-im-orazhie.html", "text": "Генералите, които изготвят плана за изтеглянето на американските войски от Сирия препоръчват на кюрдските бойци да им бъде позволено да задържат доставените от САЩ оръжия, заявиха четирима американски официални лица, съобщава  Reuters . \r\nТрима от неназованите събеседници на британската агенция са казали, че това се обсъжда в хода на съставянето на плана за изтегляне от Източна Сирия, но са отбелязали, че все още не е сигурно, че Пентагонът ще направи такова предложение на Белия Дом. \r\nОфициалните лица са обяснили, че разговорите все още са в ранна фаза в американското Министерство на отбраната и все още не е взето никакво конкретно решение. През следващите няколко дни планът ще бъде представен на президента Доналд Тръмп, който има последната дума за него. \r\nОт Пентагона посочиха, че още е „неподходящо“ и преждевременно да се коментира какво ще стане с оръжията. \r\n„Планирането върви и е фокусирано върху провеждането на умишлено и контролирано изтегляне на силите, като в същото време трябва да се вземат всички възможни мерки за сигурността на нашите войски“, заяви командир Шон Робъртсън, говорител на американското военно ведомство. \r\n„Ройтерс“ отбелязва, че от Белия Дом не са пожелали да коментират този въпрос. \r\nПревод и редакция:", "date": "2018.12.29", "title": "Reuters: Американските генерали препоръчват кюрдите да запазят предаденото им оръжие"}
{"url": "http://www.focus-news.net/news/2018/12/29/2606649/plovdiv-s-koleduvane-na-ploshtad-20-ti-yuli-zavarshva-koledno-novogodishnata-praznichna-programa-v-karlovo.html", "text": "С коледуване на площад „20-ти юли“ завършва коледно-новогодишната празнична програма в Карлово. Това съобщиха за  Радио „Фокус“ – Пловдив  от Общината. Инициативата „Стани нине, стани господине!“ ще започне в 11.00 часа на площада. „Да възкресим традицията, хванати на хоро! Да поговорим с приятели за съкровени неща и да споделим мечтите си“, призовават организаторите на проявата. Малко преди последното събитие от празничната програма, от 10.30 часа на ул. „Водопад“ ще се проведе официална церемония по откриване на проекта „Карлово на длан“, представящ значими исторически и културни обекти в града под формата на бронзов 3D макет. \r\nКоледно-новогодишната празнична програма в Карлово започна на 5 декември със запалването на светлините на коледната елха на площад „20-ти юли“. \r\nТони МИХАЙЛОВ", "date": "2018.12.29", "title": "Пловдив: С коледуване на площад „20-ти юли“ завършва коледно-новогодишната празнична програма в Карлово"}
{"url": "http://www.focus-news.net/news/2018/12/29/2606651/voenniy-obozrevately-ruski-i-siriyski-chasti-zaeha-zapadnite-i-severozapadnite-chasti-na-region-manbidzh.html", "text": "Към 28 декември вечерта представителите на сирийската армия и „Военния съвет на Манбидж“, с посредничеството на руските военни, не успяха да постигнат окончателно споразумение за разполагането на правителствените войски в едноименния град. Против това са се обявили част от местните кюрдски лидери, а освен това пречи и останалата там част на американския спецназ, предава специализираният онлайн портал „Военний обозреватель“. \r\nВ петък, 28-о подразделение на руската военна полиция, 1-а и 5-а дивизия на сирийската армия с поддръжката на бронетехника и спецназ започнаха да се придвижват към Манбидж от запад. Вечерта сирийските танкове и авангарда са се появили в района на университета в западния край на града. Същевременно под контрола на правителствената армия са преминали над 20 населени места в западната, югозападната и северозападната част на региона. \r\nАрмията не е влязла в самия град, независимо че над много административни сгради са били издигнати знамена на Сирийската арабска република. В Манбидж продължава да има американци. Северните подстъпи към града също са под контрола на спецназ от САЩ и „Сирийските демократични сили“. \r\nВ северните покрайнини на Манбидж, посочва изданието, турското командване е съсредоточило бойци от най-радикалните групировки. „Военний обозреватель“ посочва, че там са представители на свързаната с „Ал Кайда“ групировка „Ахрар аш Шаркия“, „Ислямската партия на Туркестан“ и дори бивши джихадисти от „Ислямска държава“. \r\nПревод и редакция:", "date": "2018.12.29", "title": "„Военний обозреватель“: Руски и сирийски части заеха западните и северозападните части на регион Манбидж"}
{"url": "http://www.focus-news.net/news/2018/12/29/2606652/gd-granichna-politsiya-trafikat-e-normalen-na-vsichki-balgarski-granichni-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 10.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2018.12.29", "title": "ГД \"Гранична полиция\": Трафикът е нормален на всички български гранични контролно-пропускателни пунктове"}
{"url": "http://www.focus-news.net/news/2018/12/29/2606653/plovdiv-s-folkloren-kontsert-prodalzhava-praznichnata-koledno-novogodishna-programa-na-obshtinata.html", "text": "С фолклорен концерт на откритата сцена на пл. „Стефан Стамболов“ продължава празничната коледно-новогодишна програма на Община Пловдив, която започна на 24 декември. Това съобщиха за  Радио „Фокус“ – Пловдив  от Общината. Фолклорната програма на състави към Народно читалище „Гого Мавров-1930“ ще започне точно в 12.00 часа. От 16.00 часа програмата ще продължи с концерт на китариста Огнян Видев.  \r\nВ новогодишната нощ на 31 декември програмата на откритата сцена пред сградата на Общината започва в 22.00 часа с концерт на рок група „Jeremy?“. След тях на сцената ще излязат „4 Magic“, а в 23.30 – оркестър „Орфей“ с ръководител Георги Янев. Минути преди полунощ на големия екран на площада ще бъде излъчено директно новогодишното обръщение на президента на България Румен Радев, а новата 2019 година ще започне с продължение на концерта на оркестър „Орфей“. Финалът на проявите ще бъде концерт на Славин Славчев и групата му „Julian’s Laughter“. \r\nТони МИХАЙЛОВ", "date": "2018.12.29", "title": "Пловдив: С фолклорен концерт продължава празничната коледно-новогодишна програма на Общината"}
{"url": "http://www.focus-news.net/news/2018/12/29/2606654/mvr-13-dushi-sa-postradali-pri-katastrofi-v-stranata-prez-izminaloto-denonoshtie.html", "text": "13 души са пострадали при 11 тежки катастрофи в страната през изминалото денонощие. Това съобщиха от  пресцентъра на МВР.   В столицата са станали 25 леки произшествия.  \r\nОт началото на годината при катастрофи в страната са загинал 605 души, а 8 406 са били ранени.", "date": "2018.12.29", "title": "МВР: 13 души са пострадали при катастрофи в страната през изминалото денонощие"}
{"url": "http://www.focus-news.net/news/2018/12/29/2606658/burgas-dvama-mazhe-sa-zadarzhani-sled-sbivane-mezhdu-klienti-i-ohranitel-na-zavedenie-v-grada.html", "text": "Двама мъже са задържани от служителите на Първо Районно управление на МВР – Бургас във връзка със сбиване, станало около 06.16 ч. в бургаско заведение, разположено на ул. „Васил Априлов“. Това съобщиха от  ОДМВР - Бургас . По първоначални данни компания, напускаща друго увеселително заведение, забелязала, че един от охранителите му – 33-годишен мъж от града, с когото преди това влезли в устни пререкания, влязъл в бара на ул. „Априлов“. Последвали го, като двама от компанията нанесли удари в областта на главата на охранителя. Пострадалият, с няколко избити зъба, е откаран в УМБАЛ - Бургас за получаване на медицинска помощ. Установена е самоличността на участвалите в инцидента, а преките извършители са задържани за срок от 24 часа.  \r\nОбразувано е досъдебно производство по чл. 131 ал.1 т.1 от НК.", "date": "2018.12.29", "title": "Бургас: Двама мъже са задържани след сбиване между клиенти и охранител на заведение в града"}
{"url": "http://www.focus-news.net/news/2018/12/29/2606659/varna-vsichki-naseleni-mesta-v-oblastta-sa-s-normalno-elektrozahranvane-i-vodosnabdyavane.html", "text": "Всички населени места във Варненска област са с нормално електрозахранване и водоснабдяване. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във Варненска област е спокойна, като през последното денонощие не са отчетени проблеми във връзка с метеорологичната обстановка. Няма изпратени съобщения за влошаване на времето. \r\nЕкипите на електроразпределителното дружество, обслужващо Североизточна България, са в готовност за реакция при възникване на аварии. 62 аварийни екипа, снабдени с необходимите материали и инструменти, продължават да са в пълна готовност да реагират своевременно при възникване на повреди по електрическите съоръжения по време на новогодишните празници. \r\nРеките на територията на областта са в коритата си, не е съобщавано и за проблеми при язовирите. По данни на Националния институт по метеорология и хидрология през следващите два дни нивата на наблюдаваните реки в Черноморски басейн ще останат без съществени изменения. Водните количества на реките във водосбора ще бъдат под праговете за внимание. \r\nПолетите от летището във Варна се изпълняват по разписание. Пристанището е отворено за маневриране на кораби. Автобусите на градския транспорт във Варна се движат с празнично разписание. \r\nМарияна ВАЛЕНТИНОВА", "date": "2018.12.29", "title": "Варна: Всички населени места в областта са с нормално електрозахранване и водоснабдяване"}
{"url": "http://www.focus-news.net/news/2018/12/29/2606638/yeni-safak-dzhon-boltan-otiva-v-turtsiya-i-izrael-prez-yanuari-na-fona-na-izteglyaneto-na-sasht-ot-siriya.html", "text": "Съветникът по национална сигурност на Белия Дом Джон Болтън обяви, че ще пътува до Турция и Израел през януари, на фона на изтеглянето на американската армия от Сирия, пише  електронното издание на вестник Yeni Safak . \r\nБолтън съобщи, че има намерение да разговаря по теми от сферата на сигурността в региона, както и за следващите стъпки в борбата срещу „Ислямска държава“, след като САЩ напуснат района. \r\n„Ще обсъдим нашата продължителна работа за справянето с предизвикателствата, пред които са изправени съюзниците и партньорите в региона, включително и следващата фаза в борбата срещу „Ислямска държава“, на фона на това, че САЩ започват да изтеглят към вкъщи войските си в Сирия“, заяви политикът в „Туитър“. \r\nВизитата на съветника по национална сигурност на Доналд Тръмп бе обявена по-рано тази седмица от говорителя на турската управляваща „Партия на справедливостта и развитието“ Омер Челик, който каза, че Болтън ще посети Анкара след Нова година. \r\nПревод и редакция:", "date": "2018.12.29", "title": "Yeni Safak: Джон Болтън отива в Турция и Израел през януари, на фона на изтеглянето на САЩ от Сирия"}
{"url": "http://www.focus-news.net/news/2018/12/29/2606655/hashim-tachi-spechelihme-voynata-sreshtu-sarbiya-vreme-e-za-mir.html", "text": "В годишното си обръщение пред депутатите в Прищина, президентът на Косово Хашим Тачи заяви, че страната е спечелила войната срещу Сърбия и е дошло време да се спечели мира, предава  белградското радио „Б92“ . \r\n„Със Сърбия имаме векове на военни действия. Спечелихме тази война на огромна цена“, заяви държавният глава. \r\n„Сега е време да спечелим мира със Сърбия, за нас и бъдещите поколения. Ето защо приветствам преговорния екип от косовския парламент и започването на работата за постигане на споразумение със Сърбия“, заяви косовският президент по време на парламентарна сесия, която беше бойкотирана от опозиционните партии ЛДК (Демократическата лига на Косово, Движение „Самоопределение“ и Социалдемократическата партия на Косово“. \r\nСпоред Тачи, договорът с Белград трябва да е окончателен всеобхватен документ, подписан в рамките на мирния процес под егидата на Европейския съюз и който има пълната подкрепа на САЩ. \r\n„Споразумението трябва да доведе до признаването на Косово от Сърбия и членство в ООН, а същевременно то трябва да донесе устойчив мир и стабилност на региона“, обясни държавният глава. \r\nПревод и редакция:", "date": "2018.12.29", "title": "Хашим Тачи: Спечелихме войната срещу Сърбия, време е за мир"}
{"url": "http://www.focus-news.net/news/2018/12/29/2606648/elitsa-tsankova-roditel-na-dete-sas-spastichna-diplegiya-za-5-a-poredna-godina-sme-podpomognati-ot-balgarskata-koleda-savetvam-hora-v-nuzhda-da-kandidatstvat.html", "text": "За 5-а поредна година сме подпомогнати от „Българската Коледа“, съветвам хора в нужда да кандидатстват в нея. Това каза в интервю за  Агенция „Фокус“  Елица Цанкова, родител на дете със спастична диплегия, след мозъчен инфаркт, получила подпомагане от „Българската Коледа 2017/2018г.“. „На 6 години и половина синът ми направи инсулт. Това се случи от усложнение на варицела – едра шарка. След това усложнение получи парализа на цялата лява част на тялото - ръката, крака, устата, всичко“, посочи тя, като обясни, че след това лечението на детето ѝ е започнало с процедури, които се отпускат от здравните институции. По думите ѝ полагаемите рехабилитации, които може да получи с направление, са между 7 и 10 дни, което е крайно недостатъчно за състоянието на детето ѝ. „От ходене по мъките, стигнах до извода, че мога да кандидатствам в инициативата. Видях, че „Българската Коледа“ помага да деца, които имат нужда и се грижи за здравословното им състояние. Реших да пусна документи, и вече пета поредна година се възползваме от „Българската Коледа“, обясни още тя, като изтъкна, че препоръчва на всички хора в подобна на нейната ситуация да участват в инициативата. „Аз дълго време се колебаех дали да кандидатствам, или не, но в крайна сметка и лекарите ме убедиха да се възползвам от подобен тип подпомагане. Заболяването на сина ми, по-скоро състоянието му, може да се подобри почти на 100%. Диагнозата му не е нещо, което няма как да се оправи и чрез някакъв вид лечение само да се поддържа. Това, което казват рехабилитаторите е, че той може на 100% да възстанови движенията си. Това ме кара да си мисля и да имам надежда, че той може да се излекува“, коментира още Елица Цанкова. \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.12.29", "title": "Елица Цанкова, родител на дете със спастична диплегия: За 5-а поредна година сме подпомогнати от „Българската Коледа“, съветвам хора в нужда да кандидатстват"}
{"url": "http://www.focus-news.net/news/2018/12/29/2606642/telma-makedoniya-makedonskite-deputati-glasuvaha-promenite-v-nakazatelniya-kodeks-bez-diskusiya.html", "text": "Без всякакви дискусии, управляващото мнозинство в Македония в петък вечерта прокара по-меките наказания за измами с обществени поръчки. В залата не са били вносителите на предложенията за изменение и допълнение на Наказателния кодекс Артан Груби, Снежана Ванчева и Соня Мираковска и се е наложило преди гласуването те да бъдат издирвани в кулоарите на парламента, предава  скопският телевизионен канал „Телма“ . \r\nВ крайна сметка 63 депутати гласуваха „за“, а един се „въздържа“. ВМРО-ДПМНЕ напусна залата. Променя се Член 275-в от НК, който се отнася до злоупотреба с процедурата за публично оповестяване, възлагане на обществена поръчка или публично-частно партньорство, и, от своя страна, е свързан с престъпленията, за които са обвинени Сеад Кочан и Василие Авировик. \r\nСпекулира се, че това е условие на народния представител Владанка Авирович, която е майка на един от обвинените и на Зекир Рамчилович, който е близък с Кочан, за да гласуват за конституционните промени, отбелязва медията. Присъдите се намаляват на три и четири години затвор, а с това се дава възможност за условна присъда. „Телма“ пише, че обществеността е реагирала остро на това решение, а 16 неправителствени организации са обявили, че ще протестират, ако промените бъдат приети. \r\nПромените в НК не включват член 353 относно злоупотребата със служебно положение, който преди това депутатите от управляващото мнозинство се опитаха да прокарат, но, както посочва телевизионният канал, депутатите са си оставили възможност да го направят в различна форма. По този член се водят най-голям брой дела от Специализираната прокуратура, а ако той бъде променен, според плановете на народните представители, това ще означава свобода и по-ниски глоби за бившите министри Канчевска-Милевска, Янкуловска, Янакиевски, Димовски и Миялков, обяснява „Телма“. \r\nПревод и редакция:", "date": "2018.12.29", "title": "„Телма“ (Македония): Македонските депутати гласуваха промените в Наказателния кодекс без дискусия"}
{"url": "http://www.focus-news.net/news/2018/12/29/2606657/anadolska-agentsiya-turtsiya-sasredotochava-tankove-i-artileriya-na-granitsata-sas-siriya.html", "text": "В турската провинция Шанлъурфа (югоизточната част на страната) е пристигнала колона тежка военна техника на Въоръжените сили на Турция, съобщава  „Анадолската агенция“ . \r\nОт различни военни окръзи на държавата са докарани гаубици, танкове и бронирани автомобили, като те трябва да укрепят границата със Сирия, посочва агенцията. \r\nПревод и редакция:", "date": "2018.12.29", "title": "„Анадолска агенция“: Турция съсредоточава танкове и артилерия на границата със Сирия"}
{"url": "http://www.focus-news.net/news/2018/12/29/2606661/mvr-predpriema-merki-svarzani-s-novogodishnite-praznitsi.html", "text": "МВР предприема превантивни мерки, свързани с охрана на обществения ред и сигурност по време на предстоящите новогодишни празници, които ще бъдат представени на брифинг от 09.30 часа на 31 декември в сградата на Главна дирекция „Национална полиция“ (ГДНП) на бул. „Ал. Малинов №1“ от представители на ГДНП от секторите „Охранителна полиция“, „Криминална полиция“, „Пътна полиция“ и „КОС“, на СДВР и Главна дирекция „Пожарна безопасност и защита на населението“. Това съобщиха от пресцентъра на  МВР .  \r\nОт 11.00 часа пред сцената на новогодишния концерт на пл. „Александър Батенберг“ комисар Борислав Муеров, началник на отдел „Охранителна полиция“ – СДВР, и Кристина Лазарова, директор на дирекция „Сигурност“ – Столична община, ще оповестят подробности за мерките за сигурност по време на концерта.", "date": "2018.12.29", "title": "МВР предприема мерки, свързани с новогодишните празници"}
{"url": "http://www.focus-news.net/news/2018/12/29/2606660/gencho-genchev-kmet-na-svishtov-mashtaben-infrastrukturen-proekt-predstoi-da-bade-realiziran-prez-2019-godina-shte-badat-remontirani-nad-60-ulitsi-v-grada.html", "text": "Нов мащабен инфраструктурен проект предстои да бъде реализиран в Свищов през 2019 година. Ще бъдат ремонтирани още над 60 улици в града, съобщи за  Радио „Фокус“ – Велико Търново  кметът на Свищовска община Генчо Генчев. Той уточни, че дейностите ще започнат през пролетта, когато метеорологичните условия го позволяват. Срокът за приключването им ще е краят на лятото.  \r\n„Всички знаем, че при едни толкова мащабни инфраструктурни проекти се създава неудобство – водата спира често, има много дупки и разкопавания. Но ние ще направим всичко необходимо, за да създадем добра организация и всичко да се случва в поставените срокове“, обясни още градоначалникът и се извини предварително на всички жители и гости на Свищов, на които предстои да се сблъскат с подобни проблеми.  \r\nРемонт през 2019-та ще бъде направен и на пътя Свищов – село Вардим. Крайната цел на всички дейности е подобряване на жизнената среда и привличане на инвеститори в района. Планираните дейности ще струват над 6 млн. лв., осигурени по линия на сектор „Управление на отпадъците“ в Предприятието за управление на дейностите по опазване на околната среда (ПУДООС), с държавно финансиране и собствени средства на Общината, както и с част от парите за изграждане на път към новата индустриална зона в Свищов. \r\nЛуиза ТРАНЧЕВА", "date": "2018.12.29", "title": "Генчо Генчев, кмет на Свищов: Мащабен инфраструктурен проект предстои да бъде реализиран през 2019 година, ще бъдат ремонтирани над 60 улици в града"}
{"url": "http://www.focus-news.net/news/2018/12/29/2606666/blagoevgrad-sredno-okolo-60-leva-shte-struva-novogodishnata-vecherya-za-trichlenno-domakinstvo-v-grada.html", "text": "Средно около 60 лева ще струва новогодишната вечеря за едно тричленно домакинство в Благоевград, показва репортерска проверка на  Радио „Фокус“ – Пирин . По традиция вечерта на 31 декември трапезата трябва да е богата, за да бъде такава и новата година. Сред задължителните компоненти, които трябва да присъстват на масата, са месото, сезонните плодове и зеленчуци, баница с късмети и пенливо вино. Проучване в търговските вериги и магазини в града установи, че килограм свински врат без кост ще струва на благоевградчани около 6.89 лева. Маринованият джолан пък е малко по-скъп – 7.19 лева за килограм. При плодовете и зеленчуците цените са нормални за сезона, като килограм картофи може да бъде намерен за около 0.60 лева, чушките „Сиврия“ се продават за около 1.90 лв./кг, червените ябълки - около 1.30 лв./кг, киви - 2 лв./кг, мандарини и портокали - между 1.00 – 2.00 лв./ кг.  \r\nОт продуктите за новогодишната баница пък готовите точени кори струват около 1.20 лева, при сиренето зависи от вида му, но средно неговата цена е около 4 лв. за половин килограм, на маслото - приблизително 3.99 лв./250 гр, а на яйцата - около 2.20 лв. за 6 броя. При пенливото вино цените започват от 2 лева за бутилка. Останалите алкохолни и безалкохолни напитки се продават на различни цени в зависимост от качеството на продукта. При сухите мезета, които често присъстват на новогодишната трапеза, цените на много места са намалени. Така например 300 гр луканка би ни струвала около 4.00 лева, пастърма, врат или друг вид сушено месо са - 23 лева за килограм. Ядките остават скъпи към момента, като кашуто, шам фъстъкът и бадемите са на цени от по около 3.30 лв. за 100 грама. По евтини са обикновените фъстъци – печени и пържени, както и гарнираните такива. За тях биха ни били необходими до 1.00 лв. за 100 гр. \r\nЛивия НИНОВА", "date": "2018.12.29", "title": "Благоевград: Средно около 60 лева ще струва новогодишната вечеря за тричленно домакинство в града"}
{"url": "http://www.focus-news.net/news/2018/12/29/2606663/varna-dezhurni-inspektori-ot-oblastnata-direktsiya-po-bezopasnost-na-hranite-izvarshat-proverki-i-prez-praznichnite-dni.html", "text": "Инспектори от Областната дирекция по безопасност на храните във Варна извършат проверки в обекти за производство и търговия с храни, заведения за обществено хранене, пазари и борси на територията на Варна и областта и през празничните почивни дни. Това съобщиха за  Радио „Фокус“ – Варна  от Областна дирекция по безопасност на храните във Варна. Ще бъдат извършвани проверки и по сигнали на потребители, които могат да ги подават онлайн или на горещия телефон на Българската агенция по безопасност на храните – 0700 122 99, както и на телефона за сигнали във Варна – 052 600 871.  \r\nОт дирекцията призовават потребителите да пазаруват само от регламентирани търговски обекти. \r\nМарияна ВАЛЕНТИНОВА", "date": "2018.12.29", "title": "Варна: Дежурни инспектори от Областната дирекция по безопасност на храните извършат проверки и през празничните дни"}
{"url": "http://www.focus-news.net/news/2018/12/29/2606662/narodnite-predstaviteli-ot-gerb-ruse-pozdraviha-pensionerite-v-selo-nikolovo-po-sluchay-koleda-i-nova-godina.html", "text": "Народните представители от ГЕРБ – Русе Пламен Нунев и Андриан Райков поздравиха пенсионерите в село Николово по повод Коледа и Нова година. Това съобщиха от пресцентъра на  партията . \r\n„Пожелавам Ви да сте здрави, да се грижите добре за своите внуци и да ги възпитавате така, че да се изградят като достойни личности“, каза Нунев пред членовете на пенсионерския клуб в Николово.  \r\nПламен Нунев съобщи, че още в първата седмица на януари ГЕРБ-Русе ще предостави на клуба нова печка, за може помещението да се отоплява по-ефективно през зимните месеци. Депутатът призова жителите на Николово да подкрепят Марийка Генова – кмет на населеното място, защото неведнъж тя показва, че ежедневно дава подкрепа на всички пенсионери от тази част на Община Русе. Той акцентира и върху приноса на председателя на Сдружение „Българска асоциация на пенсионерите“ – Област Русе Петинка Митева за развитието на клубовете тук. \r\nВ края на срещата Нунев увери пенсионерите от Николово, че винаги могат да разчитат както на ГЕРБ, така и на кмета на Община Русе Пламен Стоилов.", "date": "2018.12.29", "title": "Народните представители от ГЕРБ-Русе поздравиха пенсионерите в село Николово по случай Коледа и Нова година"}
{"url": "http://www.focus-news.net/news/2018/12/29/2606664/greek-reporter-makedonskiyat-vapros-shte-dominira-gratskata-politika-prez-2019-godina.html", "text": "Спорът за името на Македония ще е ключов фактор, определящ променливата гръцка политическа сцена през 2019 година. Докато промените в Конституцията на бившата югорепублика отиват за ратификация в парламента в Скопие на 9 януари, по същото време в гръцкото народно събрание ще се водят тежки битки, коментира автор на  базираният в САЩ портал Greek Reporter . Материалът е представен без редакторска намеса. \r\nЩом Преспанският договор получи зелена светлина в БЮРМ – а това почти сигурно ще се случи – идва време гръцкият парламент да се събере, за да обсъди и гласува по този важен национален въпрос. Младши коалиционният партньор Панос Каменос обяви категорично, че неговата партия „Независимите гърци“ (АНЕЛ) ще гласува срещу споразумението за името. \r\nОт друга страна, Каменос, който е също и министър на отбраната на Гърция – се е извъртал толкова много пъти в миналото, че не се знае дали може да се вярва на изявленията му по въпроса. \r\nНаистина, председателят на АНЕЛ е обявявал толкова много пъти, че е против споразумението със Скопие, че неговите думи не се приемат на сериозно от почти никой. Твърди се даже, че Каменос е обвинявал бившия външен министър Никос Коцияс в даване на подкупи на македонските депутати от тайния фонд на ведомството, за да гласуват „за“ Преспанския договор. \r\nКоцияс си подаде оставката именно след тези обвинения, което накара политическите коментатори да предположат, че премиерът Алексис Ципрас е взел страната на военния министър в спора между двамата, като по този начин е „жертвал“ Коцияс. \r\nИстина е, че Ципрас се нуждаеше от Камменос повече от бившия външен министър. Гласовете на седемте останали депутати от АНЕЛ плюс 145-те народни представители на СИРИЗА (Коалицията на радикалната левица) ще осигурят ратифицирането на споразумението от Преспа, след като то бъде представено пред парламента.  \r\nДори някои от депутатите на „Независимите гърци“, включително министърът на обраната, да гласуват против спогодбата, е сигурно, че Ципрас ще успее да намери шестте гласа, от които се нуждае, от независимите депутати и от представителите на „То Потами“ (Реката), които изглежда подкрепят Преспанския договор. \r\nРатифицирането на споразумението за името ще е победа за Ципрас и неговата партия, тъй като ще осигури подкрепата на левите му избиратели. Той може да спечели дори радикалните левичари, които вярват, че тези, които се противопоставят на употребата на думата „Македония“ са националисти. 2019: Политика на разделение в изборната година \r\nНовата година е изборна година. През май гърците ще бъдат призовани да изберат кой ще ги представлява в Европейския парламент и да изберат местни губернатори и кметове. Това е моментът двете големи съперничещи си партии – СИРИЗА и „Нова Демокрация“ – да покажат своята сила. До май гръцкото народно събрание ще бъде гладиаторска арена, тъй като противоборстващите партии вече от една година са в остра словесна престрелка. \r\nПравителството очевидно е решило, че понеже няма сериозни постижения, с които да се похвали през последните четири години, трябва да възприеме стратегия на дискредитация и оклеветяване на своите опоненти. То използва македонския въпрос, за да „изобличи“ „Нова Демокрация“, като националистическа фракция, която флиртува със „Златна зора“. СИРИЗА обявиха всички, които се противопоставят на Преспанския договор за „фашисти“, „националисти“, „крайно-десни радикали“ и „расисти“. \r\nС тази цел правителството е ангажирало гръцката държавна телевизия ЕРТ да пропагандира срещу „Нова Демокрация“. В един момент дори се стигна до там водещ на политическо предаване на телевизията да бъде изключен от журналистическия съюз, за това, че определи думи на Мицотакис за „фашистка риторика“. В същото време министрите и депутатите от СИРИЗА определят членовете на консервативната партия като прикрити десни радикали. \r\n„Скандалът Новартис“, който използва правителството, също не проработи. Близо година по-късно, думите, използвани от членовете на фракцията, за да опишат „скандалния“ порочен кръг, са изпразнени от смисъл и не представляват интерес за мнозинството от хората. Не бяха представени никакви реални доказателства и показанията на т.нар. „свидетели за обществения интерес“ не издържаха пред нито един съд, различен от кафенетата и таверните. \r\nЦелият македонски въпрос също се обърна срещу тях. Неочаквано за Ципрас и неговата партия, болшинството от гърците не искат северните им съседи да се наричат македонци, нито приемат, че съществува такова нещо, като „македонски език“. Дори иконата на левицата Микис Теодоракис се обяви срещу предаването на името „Македония“ на балканските съседи на Гърция. \r\nПолитиката на разделение на министър-председателя нито е от полза за него, нито му вреди. Представянето му в анкетите остава стабилно.Но същото важи и за „Нова Демокрация“. Подкрепата за СИРИЗА в проучванията на общественото мнение е между 20 и 23%, а за основната опозиционна партия е 30 – 33%. \r\nМеждувременно мнозинството от потенциалните избиратели смятат, че нито един от лидерите на двете партии не е подходящ за поста министър-председател. \r\nБитките между Кириакос Мицотакис и Ципрас в парламента стават все по-свирепи и вулгарни. Думите, обвиненията и инсинуациите между двамата партийни лидери не могат да се чуят в парламентите на цивилизованите страни. \r\nДо момента, когато гърците ще отидат до урните – през октомври, както настоява Ципрас; през май, както се надява Мицотакис – политическият климат ще бъде още по-лош, защото тактиката на поляризация на СИРИЗА ще е станала още по-агресивна. С наближаването на вота, започва да става все по-очевидно, че финансовата подкрепа, дадена на семействата с ниски доходи, повече прилича на купуване на гласове. \r\nПревод и редакция:", "date": "2018.12.29", "title": "Greek Reporter: Македонският въпрос ще доминира гръцката политика през 2019 година"}
{"url": "http://www.focus-news.net/news/2018/12/29/2606667/gd-granichna-politsiya-trafikat-na-vsichki-balgarski-granichni-kontrolno-propuskatelni-punktove-e-s-normalna-intenzivnost.html", "text": "Трафикът на всички български гранични контролно-пропускателни пунктове е с нормална интензивност, по данни към 12.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2018.12.29", "title": "ГД \"Гранична полиция\": Трафикът на всички български гранични контролно-пропускателни пунктове е с нормална интензивност"}
{"url": "http://www.focus-news.net/news/2018/12/29/2606668/premierat-boyko-borisov-se-sreshtna-s-turnirniya-direktor-na-sofia-open-goran-dzhokovich.html", "text": "Министър-председателят Бойко Борисов се срещна с новия турнирен директор на Sofia Open Горан Джокович, съобщиха от  правителствената информационна служба.  Горан Джокович предаде специални поздрави на премиера Борисов от името на племеника си Новак Джокович, с когото се познават лично.  \r\nПо време на срещата беше обсъдено предстоящото домакинство на България на престижния тенис турнир. За четвърти път страната ни ще бъде домакин на турнир от календара на Асоциацията на професионалните тенисисти (ATP). Горан Джокович е в България, за да проследи организацията на надпреварата, която започва на 3 февруари 2019 г. в зала „Арена Армеец“.  \r\nПо време на срещата Горан Джокович заяви пред българския премиер, че се очаква турнирът да бъде един от най-силните в категорията АТP 250 през 2019 г. По думите му, това голямо спортно събитие ще обедини любителите на тениса на Балканите. Той направи съпоставка между обединението на България, Сърбия, Румъния и Гърция за домакинството на Мондиал 2030 г. “Видяхме как премиерите на няколко държави на Балканите планирате съвместно домакинство на големи футболни първенства, защо да не бъде така и в тениса. София може да бъде центъра на тази идея”, каза Джокович.  \r\nСпоред Горан Джокович се очаква София да посрещне едни от най-добрите играчи в момента – Качанов, Циципас и Медведев, както и опитните тенисисти Вавринка и Монфис. По думите на турнирния директор на Sofia Open се очаква и Новак Джокович да се включи в спортното събитие. \r\nНа срещата в Министерския съвет присъстваха министърът на младежта и спорта Красен Кралев, председателят на Българската федерация по тенис Стефан Цветков и зам.-председателят на УС на Федерацията Рангел Марков.", "date": "2018.12.29", "title": "Премиерът Бойко Борисов се срещна с турнирния директор на Sofia Open Горан Джокович"}
{"url": "http://www.focus-news.net/news/2018/12/29/2606671/sofiya-79-godishen-mazh-e-zaginal-pri-pozhar-v-kashta-v-grad-dolna-banya.html", "text": "В 05.52 часа на 28 декември в оперативния център на Регионална дирекция „Пожарна безопасност и защита на населението“ - София е получено съобщение за пожар в къща в град Долна Баня. Това съобщиха от  Главна дирекция „Пожарна безопасност и защита на населението“ . За потушаване на пожара е изпратен екип на Районна служба „Пожарна безопасност и защита на населението“ - Костенец. При инцидента е загинал мъж на 79 г. Причината за пожара е в процес на установяване.", "date": "2018.12.29", "title": "София: 79-годишен мъж е загинал при пожар в къща в град Долна Баня"}
{"url": "http://www.focus-news.net/news/2018/12/29/2606669/pazardzhik-60-godishen-mazh-e-postradal-pri-pozhar-v-neobitaemo-pomeshtenie-v-zhilishtna-sgrada-v-koeto-se-e-samonastanil.html", "text": "60-годишен мъж от Пазарджик е с изгаряния след пожар в жилищна сграда, съобщиха от  Главна дирекция „Пожарна безопасност и защита на населението“ . В 23:36 часа на 28 декември е получено съобщение за дим, излизащ от приземен етаж на жилищна сграда в града. Огънят е потушен от граждани преди пристигането на екип на Районна служба „Пожарна безопасност и защита на населението“ - Пазарджик с един противопожарен автомобил и трима служители. При пожара е пострадал мъж на видима възраст около 60 г. с неустановена самоличност. Той е с изгаряния II – III степен на десния крак. Мъжът е клошар. Той е бил в нетрезво състояние, като се е самонастанил в необитаемо помещение.", "date": "2018.12.29", "title": "Пазарджик: 60-годишен мъж е пострадал при пожар в необитаемо помещение в жилищна сграда, в което се е самонастанил"}
{"url": "http://www.focus-news.net/news/2018/12/29/2606673/burgas-pri-preminavane-prez-gkpp-malko-tarnovo-se-izchakva-ne-poveche-ot-5-10-minuti.html", "text": "При преминаване през ГКПП „Малко Търново“ на българо-турската граница се изчаква не повече от 5-10 минути. Това каза за  Радио „Фокус“ – Бургас  дежурният служител на пункта. Към момента движението там се осъществява безпроблемно и не са се образували големи колони от автомобили. \r\nМария ПОПЧЕВА", "date": "2018.12.29", "title": "Бургас: При преминаване през ГКПП „Малко Търново“ се изчаква не повече от 5-10 минути"}
{"url": "http://www.focus-news.net/news/2018/12/29/2606672/ria-novosti-rusiya-nalozhi-novi-sanktsii-na-ukrayna-zabrani-vnosa-na-reditsa-stoki.html", "text": "Министър-председателят на Русия Дмитрий Медведев подписа постановление за забрана на вноса на редица украински стоки в Русия, предава  РИА Новости . \r\n„Това е ответна мярка на санкционните ограничения от страна на Украйна“, се казва в съобщението на премиера в „Туитър“. \r\nОграниченията ще засегнат най-вече промишлените стоки. В списъка са включени също селскостопанска продукция, суровини и продоволствия. \r\nТова е пореден епизод в санкционната „война“ между Москва и Киев. \r\nПърво, Украйна въведе антируски санкции през септември 2015 година, а след това на няколко пъти ги разшири. \r\nВ отговор на това, на 1 ноември Русия въведе ограничения срещу 322 физически и 68 юридически лица. Сред тях са министърът на вътрешните работи на Украйна Арсен Аваков, директорът на Службата за сигурност на Украйна (СБУ) Василий Грицак, министърът на отбраната Степан Полторак, радикалите Дмитрий Ярош и Олег Ляшко и бившите премиери Юлия Тимошенко и Арсений Яценюк. \r\nВ сряда, 26 демекври, Съветът за национална сигурност и отбрана на Украйна (СНБУ) взе решение за въвеждане на нови санкции срещу Русия. Те са срещу руски компании, бизнесмени, политици и депутати и работници в силовите структури. \r\nЕдин ден преди това Медведев разшири списъка на украинските физически и юридически лица, срещу които се прилагат специални ограничителни мерки. Те се разпространиха върху украински финансови, електроенергетически и държавни компании, както и над много политици, сред които повече от 200 депутати от Радата. \r\nПревод и редакция:", "date": "2018.12.29", "title": "РИА Новости: Русия наложи нови санкции на Украйна: Забрани вноса на редица стоки"}
{"url": "http://www.focus-news.net/news/2018/12/29/2606665/makedonskiyat-pravosaden-ministar-prostihme-na-amnistiranite-no-nyama-da-zabravim.html", "text": "Последиците от всеки Закон за амнистия са едни и същи – и от този от 2001 година, и от този сега – прощавате, освобождавате от наказание, но това не значи, че забравяте, заяви министърът на правосъдието на Македония Рената Десковска в интервю пред местна медия, предава  скопското електронно издание „Плюс инфо“ . \r\n„Винаги досега, Законите за амнистия са съдържали изключване на определени дела. Все пак е факт, че изключването в последния Закон е направено по един по-специфичен начин. Приемането на Закона за амнистия не е лесен процес, особено, след като директните жертви на насилието от 27 април гласуваха за него. Не мисля, че е законно той да обхваща само депутатите. Иначе, последиците от всеки закон за амнистията са същите от 2001 г. и сега - прощавате, освобождавате от наказание, но това не означава, че забравяте. И с тези последствия е по-важно да се изправим и да се борим, с чувството за несправедливост, с гняв, с грижата за посланието, което изпращате“, заяви Десковска. \r\nПревод и редакция:", "date": "2018.12.29", "title": "Македонският правосъден министър: Простихме на амнистираните, но няма да забравим"}
{"url": "http://www.focus-news.net/news/2018/12/29/2606676/pazardzhik-60-godishen-mazh-ot-bratsigovo-e-s-50-izgaryaniya-sled-kato-se-e-polyal-s-alkohol-i-se-e-podpalil-pri-opit-za-zapalvane-na-tsigara.html", "text": "В 13.08 часа на 28 декември е получено съобщение за запалил се човек в град Брацигово. Това съобщиха от  Главна дирекция „Пожарна безопасност и защита на населението“ . Пожарът е потушен от граждани преди пристигането огнеборците. Пострадал е мъж на 60 г., който в нетрезво състояние се е полял с алкохол и се е подпалил при опит за запалване на цигара. Свидетели на случилото се са свалили дрехите и са изгасили горящите части от тялото на пострадалия. В резултат на инцидента той е получил 50 % изгаряния по тялото и е транспортиран в МБАЛ - Пазарджик за хоспитализиране.", "date": "2018.12.29", "title": "Пазарджик: 60-годишен мъж от Брацигово е с 50 % изгаряния, след като се е полял с алкохол и се е подпалил при опит за запалване на цигара"}
{"url": "http://www.focus-news.net/news/2018/12/29/2606674/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Русия Дмитрий Медведев подписа постановление за забрана на вноса на редица украински стоки в Русия, предава  РИА Новости . \r\n„Това е ответна мярка на санкционните ограничения от страна на Украйна“, се казва в съобщението на премиера в „Туитър“. \r\nОграниченията ще засегнат най-вече промишлените стоки. В списъка са включени също селскостопанска продукция, суровини и продоволствия. \r\nТова е пореден епизод в санкционната „война“ между Москва и Киев. \r\nПърво, Украйна въведе антируски санкции през септември 2015 година, а след това на няколко пъти ги разшири. \r\nВ отговор на това, на 1 ноември Русия въведе ограничения срещу 322 физически и 68 юридически лица. Сред тях са министърът на вътрешните работи на Украйна Арсен Аваков, директорът на Службата за сигурност на Украйна (СБУ) Василий Грицак, министърът на отбраната Степан Полторак, радикалите Дмитрий Ярош и Олег Ляшко и бившите премиери Юлия Тимошенко и Арсений Яценюк. \r\nВ сряда, 26 демекври, Съветът за национална сигурност и отбрана на Украйна (СНБУ) взе решение за въвеждане на нови санкции срещу Русия. Те са срещу руски компании, бизнесмени, политици и депутати и работници в силовите структури. \r\nЕдин ден преди това Медведев разшири списъка на украинските физически и юридически лица, срещу които се прилагат специални ограничителни мерки. Те се разпространиха върху украински финансови, електроенергетически и държавни компании, както и над много политици, сред които повече от 200 депутати от Радата. \r\n*** Представителите на президентите на Русия и Турция и министрите на външните работи и отбраната на двете страни ще обсъдят ситуацията в Североизточна Сирия на среща в Москва, в събота, предава  ТАСС . \r\nКакто съобщи в петък пред журналистите специалният представител на руския президент за Близкия Изток и африканските страни и заместник-министър на външните работи Михаил Богданов, в преговорите ще участват министрите на външните работи и на отбраната на двете страни. По-късно прессекретарят на държавния глава Дмитрий Песко уточни, че от руска страна, освен Сергей Лавров и Сергей Лавров, в разговорите ще участва и помощникът на руския лидер по международните въпроси Юрий Ушаков. \r\nПо информация от Анкара, в състава на турската делегация ще влязат официалният представител на турския лидер Ибрахим Калън, министърът на външните работи Мевлют Чавушоглу, министърът на националната отбрана Хулуси Акар и директорът на Националната разузнавателна организация (МИТ) Хакан Фидан. \r\nПесков съобщи, че президентът на Русия Владимир Путин не планира да приема турската делегация, но отбеляза, че през първата половина на настъпващата година е възможна среща между лидерите на двете страни. \r\nНа официално ниво в Москва и Анкара говорят за дневния ред на предстоящата среща доста лаконично. Във вторник Чавушоглу информира, че има намерение в Москва да „оцени процеса на изтеглянето на войските на САЩ от Сирия“. В петък Лавров отбеляза на пресконференция, че участниците искат да обсъдят „ситуацията, която се получава във връзка с обявлението на американците за извеждане на техните въоръжени сили от Сирия“. Той посочи, че Москва подхожда към плановете на Анкара да проведе допълнителни антитерористични действия в източната част на арабската страна от гледна точка на „изкореняването на остатъците от тероризма на сирийска територия и възстановяването на териториалната цялост и суверенитета на Сирия“. \r\nПо думите на Песков, руско-турските преговори трябва „да внесат пълна яснота и да синхронизират действията и разбирането за бъдещото развитие на ситуацията в Сирия“. Той обаче не пожела да навлиза в детайли за съдържанието на срещата. Буря над Ефрат \r\nИма причини за такава предпазливост: ситуацията в Североизточна Сирия се промени във връзка с взетото на 19 декември решение на Вашингтон да изтегли войската си от арабската република. По-голямата част от нея се намира именно на североизток, където американците подкрепяха кюрдските „Отряди за народна самоотбрана“ (ОНС, въоръженото крило на партия „Демократически съюз“). Американските военни специалисти обучаваха кюрдските опълченци за борба срещу терористичната групировка „Ислямска държава“ (ИД). Присъствието на силите на САЩ в района на изток от Ефрат изключваше възможността за провеждане на военни операции там от всички други страни, включително и от правителството на Сирия. \r\nСлед обявлението на американския президент за изтеглянето на войските, Турция започна подготовка за нова военна операция. Анкара разчиташе да заеме един от най-големите кюрдски центрове в Източна Сирия – Манбидж и да го присъедини към създадената по-рано зона за сигурност в пограничния район между Азаз и Джарабулус. Президентът на Турция Реджеп Таийп Ердоган съобщи на 21 декември за намеренията си да изчисти от кюрдските формирования източния бряг на Ефрат. \r\nКюрдските отряди и по-рано се стараеха да избягват директна конфронтация със сирийското правителство и не подкрепяха опозицията, искайки автономия за себе си. Оказали се сами пред заплахата от турско нашествие, кюрдите директно се обърнаха за помощ към Дамаск. Както информираха в петък от Генералния щаб на Въоръжените сили на Сирия, правителствените войски са влезли в Манбидж. \r\nНа този фон турският вестник Hurryiet съобщи, че делегацията от Анкара има намерение да разгледа с руските си колеги въпроса за използването на въздушното пространство на Сирия в светлината на изтеглянето на американската армия. По неговите данни, турските политици ще обсъдят също всички възможни варианти на развитие на събитията и ще проучат какви са рисковете при провеждането на операция на изток от Ефрат срещу ОНС. Няма да има война \r\nНаучният ръководител на Института за востоковедение към РАН академик Виталий Наумкин счита, че на руско-турските преговори Москва, може би, ще се опита да разсее притесненията на Турция заради сирийските кюрди и „да намери вариант за взаимодействие, чрез който да не допусне война между турците и кюрдите на територията на Сирия“. \r\nПо неговото мнение, въпросът за бъдещето на сирийските кюрди става много актувален във връзка с изтеглянето на американците. „Има сценарий, според който кюрдите ще се опитат да се договорят с правителството в Дамаск за някакви разумни компромисни решения. Кюрдите искат удовлетворяване на своите права под формата на автономия на север. Как ще бъде решен този въпрос, ние засега не знаем“, отбеляза експертът. \r\nРъководителят на Центъра за Близкия и Средния Изток към Руския институт за стратегически изследвания Владимир Фитин е на мнение, че на предстоящата среща Москва ще се постарае да направи всичко, за да предотврати възможността за военен сблъсък между Сирия и Турция по поречието на Ефрат, ако и двете страни се опитат да заемат кюрдските територии. Той счита, че не си заслужава ситуацията да се драматизира: едва ли цялата американска войска вече е изтеглена от Североизточна Сирия, което пречи на плановете за установяване на контрол над тези територии. \r\n„Това, че сирийската армия е влязла на някаква територия в съседство с Манбидж все още не означава, че са започнали пълномащабни опити да се заеме целият североизток“, отбеляза Фитин. \r\n***  В турската провинция Шанлъурфа (югоизточната част на страната) е пристигнала колона тежка военна техника на Въоръжените сили на Турция, съобщава  „Анадолската агенция“ . \r\nОт различни военни окръзи на държавата са докарани гаубици, танкове и бронирани автомобили, като те трябва да укрепят границата със Сирия, посочва агенцията. \r\n***  В годишното си обръщение пред депутатите в Прищина, президентът на Косово Хашим Тачи заяви, че страната е спечелила войната срещу Сърбия и е дошло време да се спечели мира, предава  белградското радио „Б92“ . \r\n„Със Сърбия имаме векове на военни действия. Спечелихме тази война на огромна цена“, заяви държавният глава. \r\n„Сега е време да спечелим мира със Сърбия, за нас и бъдещите поколения. Ето защо приветствам преговорния екип от косовския парламент и започването на работата за постигане на споразумение със Сърбия“, заяви косовският президент по време на парламентарна сесия, която беше бойкотирана от опозиционните партии ЛДК (Демократическата лига на Косово, Движение „Самоопределение“ и Социалдемократическата партия на Косово“. \r\nСпоред Тачи, договорът с Белград трябва да е окончателен всеобхватен документ, подписан в рамките на мирния процес под егидата на Европейския съюз и който има пълната подкрепа на САЩ. \r\n„Споразумението трябва да доведе до признаването на Косово от Сърбия и членство в ООН, а същевременно то трябва да донесе устойчив мир и стабилност на региона“, обясни държавният глава. \r\n*** Посланикът на САЩ в Прищина Филип Коснет заяви, че 2019 година „трябва да бъде годината на всеобхватното споразумение“ в интервю пред  косовския сръбски онлайн портал KoSSev . „Ако отношенията между Сърбия и Косово не се подобрят, ще стане още по-лошо. Наистина няма никаква възможност да се запази статуквото“, подчерта дипломатът. \r\nПосланик Коснет изтъкна, че страната му иска да види „креативно, всеобхватно споразумение между двете страни“, което трябва да вземе предвид грижата за сърбите в Косово и тяхната сигурнос и това не може да бъде пренебрагнато. \r\n„Не казах двамата президенти, защото това са демокрации и има нужда от повече от двама души“, отбеляза той и посочи, че „САЩ не дават празен чек“, което означава, че „Вашингтон няма да подкрепи всичко, за което се споразумеят двете правителства“. \r\nВ същото време, по думите на дипломатическия представител, Вашингтон не получава желания резултат и не се опитва да наложи какво трябва да представлява споразумението между Косово и Сърбия и неговата позиция не се различава много от европейската. \r\nПосланик Коснет обясни, че американското правителство счита, че би било позитивна стъпка Косово да отмени вносните мита, с цел да създаде моментум, който да тласне диалога напред. \r\n„Честно казано, мисля, че правителството в Прищина и правителството в Белград в миналото предприеха някои стъпки, за да покажат колко са твърди и за да получат преимущество срещу другата страна“, заяви посланикът на САЩ. \r\n„Но сега съм по-заинтересован в това да видя какви стъпки са готови да предприемат двете страни, за да покажат колко са ангажирани с диалога“, посочи още той. \r\nДипломатическият представител заяви също, че правителството във Вашингтон, на първо място, е дълбоко ангажирано с това да помогне на своите приятели в Косово и Сърбия да намерят трайно, устойчиво, взаимно изгодно споразумение, от което ще спечелят и двете страни и което ще помогне за засилването на връзките им със Запада и САЩ. \r\n„Това е една от причините да бъдем оптимистични. Не съм виждал САЩ да показват такъв ангажимент, такава енергичност и престиж, както по този въпрос. Трябва да кажа, че администрацията на Тръмп наблюдава замразените конфликти, както ги наричаме, по целия свят, и казва: „Трябва да разтърсим нещата. Сега трябва да постигнем напредък ”. Така че мисля, че ангажиментът на президента Тръмп е добре приет както в Сърбия, така и в Косово“, каза посланик Коснет. \r\n„Така че, когато ме питате коя е причината за оптимизма, която имам предвид, считам, че в международната общност има силна подкрепа за постигането на прогрес. Смятам, че 2019 година трябва да бъде годината на всеобхватното споразумение. Ако отношенията между Сърбия и Косово не се подобрят, ще стане още по-лошо. Наистина няма никакъв вариант да бъде запазено статуквото. За мен е ясно, че все повече гласове от Косово участват в процеса. Чрез формирането на държавна делегация, ние видяхме много по-широко представителство в процеса, включително част от политическата опозиция. Гласът на всички общности, включително на сръбските граждани в Косово, трябва да бъде чут. Това не е моментът да седим отстрани и да критикуваме. Това е моментът за тях да се включат. Това е бавен, сложен процес, но аз смятам, че е важно, докато продължават преговорите с Белград, всички в Косово и Сърбия да разберат, че преговарящите говорят в един глас. И аз смятам, че през 2019 година ще видим всеобхватно споразумение“, подчерта посланик Коснет. \r\n***  Без всякакви дискусии, управляващото мнозинство в Македония в петък вечерта прокара по-меките наказания за измами с обществени поръчки. В залата не са били вносителите на предложенията за изменение и допълнение на Наказателния кодекс Артан Груби, Снежана Ванчева и Соня Мираковска и се е наложило преди гласуването те да бъдат издирвани в кулоарите на парламента, предава  скопският телевизионен канал „Телма“ . \r\nВ крайна сметка 63 депутати гласуваха „за“, а един се „въздържа“. ВМРО-ДПМНЕ напусна залата. Променя се Член 275-в от НК, който се отнася до злоупотреба с процедурата за публично оповестяване, възлагане на обществена поръчка или публично-частно партньорство, и, от своя страна, е свързан с престъпленията, за които са обвинени Сеад Кочан и Василие Авировик. \r\nСпекулира се, че това е условие на народния представител Владанка Авирович, която е майка на един от обвинените и на Зекир Рамчилович, който е близък с Кочан, за да гласуват за конституционните промени, отбелязва медията. Присъдите се намаляват на три и четири години затвор, а с това се дава възможност за условна присъда. „Телма“ пише, че обществеността е реагирала остро на това решение, а 16 неправителствени организации са обявили, че ще протестират, ако промените бъдат приети. \r\nПромените в НК не включват член 353 относно злоупотребата със служебно положение, който преди това депутатите от управляващото мнозинство се опитаха да прокарат, но, както посочва телевизионният канал, депутатите са си оставили възможност да го направят в различна форма. По този член се водят най-голям брой дела от Специализираната прокуратура, а ако той бъде променен, според плановете на народните представители, това ще означава свобода и по-ниски глоби за бившите министри Канчевска-Милевска, Янкуловска, Янакиевски, Димовски и Миялков, обяснява „Телма“. \r\n*** Генералите, които изготвят плана за изтеглянето на американските войски от Сирия препоръчват на кюрдските бойци да им бъде позволено да задържат доставените от САЩ оръжия, заявиха четирима американски официални лица, съобщава  Reuters . \r\nТрима от неназованите събеседници на британската агенция са казали, че това се обсъжда в хода на съставянето на плана за изтегляне от Източна Сирия, но са отбелязали, че все още не е сигурно, че Пентагонът ще направи такова предложение на Белия Дом. \r\nОфициалните лица са обяснили, че разговорите все още са в ранна фаза в американското Министерство на отбраната и все още не е взето никакво конкретно решение. През следващите няколко дни планът ще бъде представен на президента Доналд Тръмп, който има последната дума за него. \r\nОт Пентагона посочиха, че още е „неподходящо“ и преждевременно да се коментира какво ще стане с оръжията. \r\n„Планирането върви и е фокусирано върху провеждането на умишлено и контролирано изтегляне на силите, като в същото време трябва да се вземат всички възможни мерки за сигурността на нашите войски“, заяви командир Шон Робъртсън, говорител на американското военно ведомство. \r\n„Ройтерс“ отбелязва, че от Белия Дом не са пожелали да коментират този въпрос. \r\n*** Тихоокеанският център за предупреждение при опасност от цунами съобщи, че няма заплаха край бреговете на Филипините, както беше обявено по-рано във връзка със земетресение, което е регистрирано край южното крайбрежие на островната държава, предава  ТАСС . \r\n„Въз основа на прогнозите, височината на вълните, причинени от цунамито няма да бъде повече от 0,3 м над течението край бреговете на Индонезия, Палау и Филипините“, заявиха от центъра. \r\nЗеметресение с магнитуд 7,2 удари остров Минданао, епицентърът е на 196 км югоизточно от град Давао (население около 1,2 милиона души). По-късно Тихоокеанския център за цунами разпространи съобщение за възможната поява на мощно цунами в радиус от 300 км от епицентъра на земетресението. До момента няма данни за разрушения и жертви. \r\n*** Земетресение с магнитуд 7,2 е регистрирано близо до остров Минданао на юг от островната държава. Това е съобщиха от Геоложката служба на САЩ, предава агенция  ТАСС . \r\nСпоред данните, епицентърът е бил на 196 км югоизточно от град Давао (1,2 млн. души). Хипоцентърът на земетресението е на дълбочина 49 км. За момента няма данни за разрушения и жертви. \r\nТихоокеанският център за предупреждение при опасност от цунами съобщава за възможна поява на мощно цунами в радиус от 300 км от епицентъра на земетресението. „Както следва от предварителните данни за параметрите на земетресението, заплахата от цунами остава актуална за бреговете в радиус от 300 км от епицентъра на земетресението“, се казва в съобщението. \r\n*** Земетресение с магнитуд 6,9 удари южния филипински остров Минданао, съобщиха наблюдатели, добавяйки, че заплахата от цунами е възможна за части от Филипините и съседна Индонезия, предава  AFP . \r\nЗеметресението е регистрирано югоизточно от град Давао на дълбочина от 59 километра, съобщава американското геоложка служба, докато Тихоокеанският център за предупреждение за цунами съобщи, че по крайбрежията на Индонезия и Филипините „са възможни опасни вълни цунами след това земетресение“. \r\n***", "date": "2018.12.29", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/12/29/2606678/veliko-tarnovo-do-kraya-na-godinata-prodalzhava-koledniyat-bazar-v-grada.html", "text": "До края на годината ще работят къщичките, част от Коледния базар във Велико Търново. Управителят на Общинската туристическа агенция „Царевград Търнов“ Борислав Йорданов прикани всеки, който има желание да зарадва себе си или своите близки, да посети павилионите в парк „Марно поле“. Пред  Радио „Фокус“ – Велико Търново  той припомни, че базарът работи за седма поредна година и е подреден от 25 къщички. „Те предлагат български стоки, традиционни сувенири и ръчно изработени подаръци. Освен това има и сцена за коледните концерти и тържества, къщичката на Дядо Коледа и различни детски атракциони и анимация. Има и т. нар. хранителен блок, където могат да се намерят различни традиционни за празниците храни“, поясни още Борислав Йорданов.  Има и две къщички безвъзмездно предоставени от Община Велико Търново – за социалните услуги от региона и на фондация „Приятели на животните“, в които се набират средства за различни каузи. \r\nБазарът ще бъде отворен до 31 декември. \r\nЛуиза ТРАНЧЕВА", "date": "2018.12.29", "title": "Велико Търново: До края на годината продължава коледният базар в града"}
{"url": "http://www.focus-news.net/news/2018/12/29/2606677/komisar-tihomir-totev-rdpbzn-varna-predi-da-tragnat-na-pat-grazhdanite-tryabva-da-se-uveryat-che-sa-spreli-otoplitelnite-uredi-ili-pechkite-na-tvardo-gorivo.html", "text": "Преди да тръгнат на път, гражданите трябва да се уверят, че са изключили отоплителните уреди или печките на твърдо гориво. Това каза за  Радио „Фокус“ – Варна  комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН) - Варна. Той допълни, че във връзка с празничните дни се осигурява и усилване на дежурните смени с оглед повишаване възможностите на службите за реакция при произшествия. \r\nОт Областната дирекция на МВР във Варна припомнят, че небрежност и неспазване на противопожарните мерки за безопасност са едни от честите причини за жилищни пожари. От свещи, до коледни елхи, висящи гирлянди и камини, сезонният интериор често може да бъде опасен, ако не е правилно позициониран или ако е поставен до потенциално опасен предмет. От дирекцията препоръчват да не се използват свещи и бенгалски огън за украса на коледните дръвчета. Освен това горящите свещи трябва да са поставени върху твърда и негорима подложка, на безопасно разстояние от горими материали и предмети. Освен противопожарни мерки в дома си, от полицията апелират и за внимание на гражданите при посещение на мероприятия извън него. \r\nПо време на почивните дни около Бъдни вечер и Коледа на територията на Варна и областта са регистрирани 10 пожара с нанесени материални щети. Неправилно използване на отоплителен уред е причина за възникнал пожар в избата на къща в село Чернево. При опит да гаси сам пожара, 60-годишният собственик на имота е вдишал дим. През периода са получени и пет сигнала за пожари в контейнери за смет в Девня и Варна. 22 са регистрираните пожари без преки материални щети – в сухи треви, в отпадъци и в контейнери за отпадъци, в комини, в пералня, в кухнята на апартамент, на газова бутилка, а 19 са регистрираните случаи на оказана техническа помощ. \r\nМарияна ВАЛЕНТИНОВА", "date": "2018.12.29", "title": "Комисар Тихомир Тотев, РДПБЗН – Варна: Преди да тръгнат на път, гражданите трябва да се уверят, че са спрели отоплителните уреди или печките на твърдо гориво"}
{"url": "http://www.focus-news.net/news/2018/12/29/2606679/blagoevgrad-1-822-litsa-i-semeystva-sa-podpomognati-s-mesechna-sotsialna-pomosht-v-oblastta-prez-noemvri.html", "text": "1 822 лица и семейства са подпомогнати с месечна социална помощ в Благоевградска област по Закона за социално подпомагане и Правилника за неговото прилагане през ноември. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. По думите й общият размер на финансовата помощ е 162 438 лв. Тя посочи, че съгласно промените в Правилника за прилагане на Закона за социално подпомагане, месечните помощи се отпускат по настоящ адрес.  \r\n„За отпускането на помощта общинските администрации по места организират полагане на общественополезен труд за не по-малко от 14 дни месечно. През ноември общественополезен труд е положен от 1 556 души. Не са насочени да отработват майки, отглеждащи деца до 3-годишна възраст, самотни родители, лица в надтрудоспособна възраст, бременни след третия месец на бременността и хора с представени протоколи от лекарска констативна комисия. Еднократни помощи по реда на чл. 16 от Правилника за прилагане на Закона за социалното подпомагане са отпуснати на 75 души, в общ размер на 25 175 лв.“, отбеляза експертът. Станка Михова допълни, че семействата със средномесечен доход до 400 лв. на член от семейството получават месечни помощи за отглеждане на дете в пълен размер, а тези с доход между 400 и 500 лв. имат право на 80% от сумата. Размерът на помощите е съответно - за 1 дете – 40 лв., за 2 деца – 90 лв., за 3 деца – 135 лв., за 4 деца – 145 лв., като за всяко следващо дете помощта расте с 20,00 лв. \r\nНатали СТЕФАНОВА", "date": "2018.12.29", "title": "Благоевград: 1 822 лица и семейства са подпомогнати с месечна социална помощ в областта през ноември"}
{"url": "http://www.focus-news.net/news/2018/12/29/2606680/ekspert-rusiya-turtsiya-stroi-nova-baza-na-cherno-more-kray-trabzon.html", "text": "ю  Турция ще построи още една база на Черно море. Разликата й с предишните е в това, че тя е разположена доста близо до границите на бившия СССР, пише   в материал, представен без редакторска намеса. \r\nЗа това, че Турция има намерение да построи военноморска база край село Сюрмен (недалеч от град Трабзон и на около 150 км от границата с Грузия) съобщи вестник Miliyet. Това ще бъде третата такава база на Черно Море. Другите две, в Синоп и Самсун, се използват отдавна и изглеждаше, че те са напълно достатъчни, за да задоволят потребностите на турския Военноморски флот. Още повече, е за турския флот Черно море е второстепенно направление: неговите основни сили традиционно са съсредоточени в Егейско и Средиземно море. Там е старият потенциален противник (Гърция), с който Турция е в един военен блок, но въпреки това отношенията между двете страни са далеч от идеалните заради неразрешения кипърски проблем. \r\nВъв вестник Miliyet свързват строителството на базата с тръбопровода „Турски поток“ и дори с руско-украинския инцидент в Керченския пролив (изглежда, всичко това придава на проекта особена актуалност). Но е очевидно, че не става дума за нова, а за много стара идея. Непосредствената разработка на проекта започва през миналата година, а идеята, както се казва, е витаела във въздуха още по време на Студената война. Властите отдавна имат намерение да засилят икономическото развитие на далеч не най-успешния регион на Турция, какъвто е североизточната част на страната, чрез строителството на обекти с държавно значение. \r\nРазбира се, съседите, в този случай, не се интересуват от вътрешнотурските работи, а от външнополитическите аспекти на случващото се. Строителството на нова база може да се тълкува като реализация на курса на засилване на турското военно присъствие в Черно море. А предвид това, че страната е в НАТО, може да се смята, че „военният кулак“ в това море усилва и целия блок. \r\nОтношението на Алианса към идеята за по-плътно усвояване на Чено море през последните години се промени. От една страна, нарастването на мощта на руския ВМФ и събитията в Украйна и Грузия, изглежда, подтикваха НАТО да увеличава присъствието си там. Но в крайна сметка всичко се свежда до Конвенцията от Монтрьо – документ, подписан през 1936 година, според който на всички нечерноморски държави се забранява да държат повече от 21 дена своите военни кораби в това море. При това тяхната сумарна водоизместимост не може да надвишава 30 хил. тона. Т.е. Шести флот на САЩ, за противодействието на който бе създаден и съветския Черноморски флот, с цялата му инфраструктура, при никакви обстоятелства не може да се приближи до бреговете на Новоросийск и Севастопол. А Конвенцията Монтрьо не е нератифицирания Будапещенски меморандум, а един от основополагащите документи на международната сигурност. Затова на НАТО изобщо не му се иска да се пробва да го отменя, или да го преразглежда. Влизащите в ЕС причерноморски членове на Алианса България и Румъния не горят от желание да харчат пари за превъоръжаване и увеличаване на своя флот, още повече, че на „старшите другари“ от Блока никак не им се струва важно да компенсират разходите. \r\nОстана надеждата Турция. Нейният президент Реджеп Таийп Ердоган наистина преди време проявяваше интерес към засилването на турското присъствие в Черно море. Все пак през 90-е турският флот доминираше изцяло тук, а в момента ВМФ на Турция, както и всички въоръжени сили, преминават през етап на превъоръжаване. По време на конфликта с Русия заради свалянето на руския изтребител в Сирия, Ердоган сам поиска НАТО да засили своите позиции в Черно море, оплаквайки се, че този воден басейн, както се изрази самият той, е „станал руско езеро“.След това той охладня към подобни планове, но съдейки по новата база, не е охладнял съвсем. При всички случаи, нейното появяване говори за това, че американските кораби, които от време на време се появяват в Черно море, ще имат още един пристан: освен в Одеса, Батуми, Бургас и, например, Синоп, както и Сюрмен. \r\nПревод и редакция:", "date": "2018.12.29", "title": "„Експерт“ (Русия): Турция строи нова база на Черно море край Трабзон"}
{"url": "http://www.focus-news.net/news/2018/12/29/2606683/ventseslava-genova-regionalno-upravlenie-na-obrazovanieto-varna-nad-12-mln-sa-registriranite-otsastviya-na-uchenitsite-ot-oblastta-prez-uchebnata-20172018-godina.html", "text": "1 284 360 са регистрираните отсъствия на учениците от Варна и областта през последната учебна 2017/2018 година. Това каза в интервю за  Радио „Фокус“ – Варна  Венцеслава Генова, началник на Регионалното управление на образованието във Варна, отчитайки дейността на институцията през последната учебна година. Тя отбеляза, че средно на ученик се падат по 27 отсъствия. Венцеслава Генова добави, че общият брой на отсъствията по неуважителни причини е 239 446, или средно по 5 отсъствия на ученик.  \r\nПрез учебната година 17 училища от областта са обявили средно по три учебни дни за неучебни по различни причини, 44 училища са обявили до два учебни дни за неучебни, а 39 училища са обявили по един учебен ден за неучебен. Венцеслава Генова посочи, че 22-ма директори на училища не са се възползвали от правото си да обявяват учебни за неучебни дни. По отношение на средния успех по различните предмети в прогимназиален и гимназиален етап Венцеслава Генова подчерта, че се отчитат високи резултати през учебната година. Средният успех по български език и литература за област Варна е 4.24, по чужд език –  4.40, по математика – 4.05, информационни технологии – 4.83, информатика – също 4.83,  история и цивилизация – 4.31, география и икономика – 4.28, философски цикъл – 4.58, човекът и природата – 4.35, биология и здравно образование – 4.38, физика и астрономия – 4.32,  химия и опазване на околната среда – 4.08, по музика – 5.10, изобразително изкуство – 5.20, технологии и предприемачество – 5.00, физическо възпитание и спорт – 5.25.  \r\n„Това е още едно доказателство за повишено качество на учебния процес в област Варна,  средният успех по учебните предмети е над добър 4“, каза още Венцеслава Генова. \r\nМарияна ВАЛЕНТИНОВА", "date": "2018.12.29", "title": "Венцеслава Генова, Регионално управление на образованието - Варна: Над 1,2 млн. са регистрираните отсъствия на учениците от областта през учебната 2017/2018 година"}
{"url": "http://www.focus-news.net/news/2018/12/29/2606670/tass-na-rusko-turskata-sreshta-v-moskva-shte-obsazhdat-situatsiyata-v-siriya-na-fona-na-izteglyaneto-na-sasht.html", "text": "Представителите на президентите на Русия и Турция и министрите на външните работи и отбраната на двете страни ще обсъдят ситуацията в Североизточна Сирия на среща в Москва, в събота, предава  ТАСС . \r\nКакто съобщи в петък пред журналистите специалният представител на руския президент за Близкия Изток и африканските страни и заместник-министър на външните работи Михаил Богданов, в преговорите ще участват министрите на външните работи и на отбраната на двете страни. По-късно прессекретарят на държавния глава Дмитрий Песко уточни, че от руска страна, освен Сергей Лавров и Сергей Лавров, в разговорите ще участва и помощникът на руския лидер по международните въпроси Юрий Ушаков. \r\nПо информация от Анкара, в състава на турската делегация ще влязат официалният представител на турския лидер Ибрахим Калън, министърът на външните работи Мевлют Чавушоглу, министърът на националната отбрана Хулуси Акар и директорът на Националната разузнавателна организация (МИТ) Хакан Фидан. \r\nПесков съобщи, че президентът на Русия Владимир Путин не планира да приема турската делегация, но отбеляза, че през първата половина на настъпващата година е възможна среща между лидерите на двете страни. \r\nНа официално ниво в Москва и Анкара говорят за дневния ред на предстоящата среща доста лаконично. Във вторник Чавушоглу информира, че има намерение в Москва да „оцени процеса на изтеглянето на войските на САЩ от Сирия“. В петък Лавров отбеляза на пресконференция, че участниците искат да обсъдят „ситуацията, която се получава във връзка с обявлението на американците за извеждане на техните въоръжени сили от Сирия“. Той посочи, че Москва подхожда към плановете на Анкара да проведе допълнителни антитерористични действия в източната част на арабската страна от гледна точка на „изкореняването на остатъците от тероризма на сирийска територия и възстановяването на териториалната цялост и суверенитета на Сирия“. \r\nПо думите на Песков, руско-турските преговори трябва „да внесат пълна яснота и да синхронизират действията и разбирането за бъдещото развитие на ситуацията в Сирия“. Той обаче не пожела да навлиза в детайли за съдържанието на срещата. Буря над Ефрат \r\nИма причини за такава предпазливост: ситуацията в Североизточна Сирия се промени във връзка с взетото на 19 декември решение на Вашингтон да изтегли войската си от арабската република. По-голямата част от нея се намира именно на североизток, където американците подкрепяха кюрдските „Отряди за народна самоотбрана“ (ОНС, въоръженото крило на партия „Демократически съюз“). Американските военни специалисти обучаваха кюрдските опълченци за борба срещу терористичната групировка „Ислямска държава“ (ИД). Присъствието на силите на САЩ в района на изток от Ефрат изключваше възможността за провеждане на военни операции там от всички други страни, включително и от правителството на Сирия. \r\nСлед обявлението на американския президент за изтеглянето на войските, Турция започна подготовка за нова военна операция. Анкара разчиташе да заеме един от най-големите кюрдски центрове в Източна Сирия – Манбидж и да го присъедини към създадената по-рано зона за сигурност в пограничния район между Азаз и Джарабулус. Президентът на Турция Реджеп Таийп Ердоган съобщи на 21 декември за намеренията си да изчисти от кюрдските формирования източния бряг на Ефрат. \r\nКюрдските отряди и по-рано се стараеха да избягват директна конфронтация със сирийското правителство и не подкрепяха опозицията, искайки автономия за себе си. Оказали се сами пред заплахата от турско нашествие, кюрдите директно се обърнаха за помощ към Дамаск. Както информираха в петък от Генералния щаб на Въоръжените сили на Сирия, правителствените войски са влезли в Манбидж. \r\nНа този фон турският вестник Hurryiet съобщи, че делегацията от Анкара има намерение да разгледа с руските си колеги въпроса за използването на въздушното пространство на Сирия в светлината на изтеглянето на американската армия. По неговите данни, турските политици ще обсъдят също всички възможни варианти на развитие на събитията и ще проучат какви са рисковете при провеждането на операция на изток от Ефрат срещу ОНС. Няма да има война \r\nНаучният ръководител на Института за востоковедение към РАН академик Виталий Наумкин счита, че на руско-турските преговори Москва, може би, ще се опита да разсее притесненията на Турция заради сирийските кюрди и „да намери вариант за взаимодействие, чрез който да не допусне война между турците и кюрдите на територията на Сирия“. \r\nПо неговото мнение, въпросът за бъдещето на сирийските кюрди става много актувален във връзка с изтеглянето на американците. „Има сценарий, според който кюрдите ще се опитат да се договорят с правителството в Дамаск за някакви разумни компромисни решения. Кюрдите искат удовлетворяване на своите права под формата на автономия на север. Как ще бъде решен този въпрос, ние засега не знаем“, отбеляза експертът. \r\nРъководителят на Центъра за Близкия и Средния Изток към Руския институт за стратегически изследвания Владимир Фитин е на мнение, че на предстоящата среща Москва ще се постарае да направи всичко, за да предотврати възможността за военен сблъсък между Сирия и Турция по поречието на Ефрат, ако и двете страни се опитат да заемат кюрдските територии. Той счита, че не си заслужава ситуацията да се драматизира: едва ли цялата американска войска вече е изтеглена от Североизточна Сирия, което пречи на плановете за установяване на контрол над тези територии. \r\n„Това, че сирийската армия е влязла на някаква територия в съседство с Манбидж все още не означава, че са започнали пълномащабни опити да се заеме целият североизток“, отбеляза Фитин. \r\nПревод и редакция:", "date": "2018.12.29", "title": "ТАСС: На руско-турската среща в Москва ще обсъждат ситуацията в Сирия на фона на изтеглянето на САЩ"}
{"url": "http://www.focus-news.net/news/2018/12/29/2606675/emagazin-makedoniya-za-27-godini-sashtestvuvane-6-amnistii-v-makedoniya.html", "text": "Македонските граждани реагираха бурно на начина, по който властта амнистира участниците в събитията в македонския парламент от 27 април 2017 година, коментира един от най-четените македонски интернет ресурси –  порталът „еМагазин“ , който смята, че реакциите са оправдани, ако се вземе предвид това, че от обявяването на независимостта на Македония до днес е имало шест амнистии, или по една на всеки 4,5 години. \r\nПървият Закон за амнистия е приет през 1991 година, когато са амнистира затворници и лица с ефективни присъди, които все още не са започнали да излежават наказанията си. \r\nВтората амнистия е през 1999 година, като част от политическия договор между тогавашните коалиционни партньори в правителството – ВМРО-ДПМНЕ и ДПА (Демократическата партия на албанците), с която са освободени кметовете на Тетово и Гостивар Айладин Демири и Руфи Османи, както и участниците в опита за отваряне на университет с преподаване на албански език в Мала Речица. \r\nТретият случай е през 2002 година, като част от Охридския рамков договор. С амнистията са освободени от наказателно преследване и затвор участниците в конфликта от 2001 година. \r\nПрез 2003 година е приет четвъртият Закон за амнистия, който се отнася до гражданите, отклонили се военна служба и изоставили самоволно въоръжените сили. \r\nТази година е една от редките, в която имаше две амнистии (пета и шеста) \r\nС първата се намалиха присъдите на лишените от свобода. С този Закон бяха освободени от излежаването на присъди осъдените лица, получили до шест месеца, а онези, които са получили над половин година, ще излежават с една трета по-малко от първоначалната си присъда. \r\nВтората и най-спорна е амнистията, която е част от договора за помирение между властта и опозицията, с която се освобождават от наказателно преследване , спират се образуваните наказателни производства и изцяло се освобождават от изтърпяване на присъдите лицата, за които има основателно съмнение, че са извършили престъпление по време на събитията в парламента на Република Македония на 27 април 2017 година. \r\nПревод и редакция:", "date": "2018.12.29", "title": "„еМагазин“ (Македония): За 27 години съществуване 6 амнистии в Македония"}
{"url": "http://www.focus-news.net/news/2018/12/29/2606685/gencho-genchev-kmet-na-svishtov-2018-godina-beshe-izklyuchitelno-uspeshna-za-obshtinata.html", "text": "2018 година беше изключително успешна за Община Свищов. Двете основни инициативи, които го доказват, са придобиването на терена на бившите казарми в града, който ще бъде превърнат в индустриална зона, и договарянето за прекарване на природен газ в Свищов през 2019-та г.  Това каза за  Радио „Фокус“ – Велико Търново  кметът на Свищов Генчо Генчев. „Ние успяхме да привлечем средства по европроекти, от еверофондовете, от правителството. За мен тези два проекта са жизнено важни за икономиката ни и ще спомогнат много за развитието на Свищов“, посочи още Генчо Генчев. Той уточни, че реализацията на тези дейности е само началото, като в града започват и мащабни ремонти на редица улици, които също са свързани с подобряването на средата на живот, а крайната цел е икономическа стабилност, нови инвестиции в града, разкриване на работни места и връщането на Свищов сред привлекателните за живеене градове у нас. \r\nЛуиза ТРАНЧЕВА", "date": "2018.12.29", "title": "Генчо Генчев, кмет на Свищов: 2018 година беше изключително успешна за Общината"}
{"url": "http://www.focus-news.net/news/2018/12/29/2606690/blagoevgrad-s-praznichni-ilyuminatsii-i-narodno-veselie-petrich-shte-posreshtne-2019-godina.html", "text": "Програмата на 31 декември 2018 г. (понеделник) започва на открита сцена на градския площад в 23.30 часа. Първият изпълнител, който ще пее за доброто настроение на петричани е Володя Стоянов, съобщиха от пресцентъра на  Община Петрич . Малко преди полунощ на голям екран ще бъде излъчен новогодишният поздрав на президента Румен Радев, кметът на общината Димитър Бръчков също ще поздрави жителите и гостите на града с настъпването на новата година. Празнични илюминации ще изпъстрят небето над Петрич. След полунощ на сцената в Петрич излиза народната певица Гуна Иванова. Община Петрич ще осигури отново шампанско и вино за всички, които ще излязат на градския площад за посрещане на новата година.", "date": "2018.12.29", "title": "Благоевград: С празнични илюминации и народно веселие Петрич ще посрещне 2019 година"}
{"url": "http://www.focus-news.net/news/2018/12/29/2606686/mevlyut-chavushoglu-turtsiya-shte-prodalzhi-tyasnoto-satrudnichestvo-v-siriya-s-rusiya-i-iran.html", "text": "Турция ще продължи тясното сътрудничество в Сирия с Русия и Иран, заяви турският министър на външните работи Мевлют Чавушоглу след преговорите в Москва, предава  ТАСС . \r\nДипломатът подчерта, че Москва и Анкара са единни в мнението, че всички терористични групировки в Сирия трябва да бъдат унищожени. \r\nПревод и редакция:", "date": "2018.12.29", "title": "Мевлют Чавушоглу: Турция ще продължи тясното сътрудничество в Сирия с Русия и Иран"}
{"url": "http://www.focus-news.net/news/2018/12/29/2606688/gd-granichna-politsiya-trafikat-na-gkpp-dunav-most-ruse-e-leko-intenziven-na-vhod-za-leki-avtomobili.html", "text": "Трафикът на ГКПП \"Дунав мост - Русе\" на българо-румънската граница е леко интензивен на вход за леки автомобили, по данни към 14.00 часа. Това съобщиха от  Главна дирекция (ГД) \"Гранична полиция\" . \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2018.12.29", "title": "ГД \"Гранична полиция\": Трафикът на ГКПП \"Дунав мост - Русе\" е леко интензивен на вход за леки автомобили"}
{"url": "http://www.focus-news.net/news/2018/12/29/2606682/dha-turtsiya-novi-aresti-na-gyulenisti-tozi-pat-sa-17-dushi-ot-koito-12-deystvashti-voenni.html", "text": "В рамките на операция срещу проникването на т.нар. „Терористична организация на гюленистите/Паралелна държавна структура (ФЕТО/ПДС) в турската армия са задържани 28 заподозрени, от които съдът арестува 17 души, предаде  информационната агенция ДХА .  Сред арестуваните са 12 действащи военни. Операцията за залавяне на т.н. „гюленисти” са проведени в пет различни провинции, като сред задържаните е и запасен полковник. Повечето от арестуваните 12 действащи военнослужещи са със звание старши лейтенант и старши сержант, посочва още ДХА. \r\nПревод и редакция:", "date": "2018.12.29", "title": "ДХА: Турция: Нови арести на „гюленисти” – този път са 17 души, от които 12 действащи военни"}
{"url": "http://www.focus-news.net/news/2018/12/29/2606691/afp-rusiya-i-turtsiya-se-saglasiha-da-koordinirat-deystviyata-si-v-siriya-sled-izteglyaneto-na-sasht.html", "text": "Русия и Турция в събота се съгласиха да координират наземните си операции в Сирия след обявеното през миналата седмица изтегляне на американските военни от страната, заяви руският министър на външните работи Сергей Лавров, предава  AFP . \r\n„Постигнахме разбирателство как военните представители на Русия и Турция да продължат да координират действията си на място при новите условия с цел терористичните заплахи в Сирия да бъдат окончателно изкоренени“, заяви Лавров след преговорите с турския си колега Мевлют Чавушоглу. \r\nПревод и редакция:", "date": "2018.12.29", "title": "AFP: Русия и Турция се съгласиха да координират действията си в Сирия след изтеглянето на САЩ"}
{"url": "http://www.focus-news.net/news/2018/12/29/2606689/sergey-lavrov-rusiya-i-turtsiya-potvardiha-che-shte-spazvat-teritorialnata-tsyalost-na-siriya.html", "text": "На срещата на високо равнище в Москва, основна тема на която беше ситуацията в Сирия след изтеглянето на силите на САЩ, Русия и Турция потвърдиха, че ще уважават териториалната цялост на арабската република, заяви в събота руският министър на външните работи Сергей Лавров след края на преговорите, предава  ТАСС . \r\n„И двете страни подчертаха, че цялата тази работа се провежда в строго съответствие с Резолюция 2254 на Съвета за сигурност на ООН, включително с безусловно уважение на суверенитета и териториалната цялост на Сирия“, заяви първият дипломат на Москва. \r\nПревод и редакция:", "date": "2018.12.29", "title": "Сергей Лавров: Русия и Турция потвърдиха, че ще спазват териториалната цялост на Сирия"}
{"url": "http://www.focus-news.net/news/2018/12/29/2606694/deyan-yanchev-obshtinski-kulturen-institut-byala-nad-27-000-turisti-sa-posetili-antichnata-krepost-na-nos-sveti-atanas-prez-godinata.html", "text": "Над 27 000 туристи са посетили античната крепост на нос Свети Атанас край Бяла през годината. Това каза в интервю за  Радио „Фокус“ – Варна  Деян Янчев, директор на Общинския културен институт (музей) в град Бяла. „Изпращаме още една успешна година за музея и античната крепост в Бяла. През годината крепостта е посетена от над 27 000 души, като отчитаме леко повишение  на посещаемостта спрямо миналата година“, заяви Деян Янчев. По думите му се забелязва добра тенденция – увеличение на посетителите от България.  \r\nНос Свети Атанас се намира на 3 км южно от град Бяла. От средата на 2009 година там се осъществяват археологически проучвания. Обектът е многослоен. Най-ранните периоди са от V – VI век преди Христа, а краят на крепостта идва в късното средновековие в началото на VII век при аваро-славянското нашествие. При реставрационните дейности се набляга на последния период от съществуването на крепостта – късната античност, за който има и най-много данни. Експонирани на място могат да бъдат разгледани няколко винарни от късната античност. При по-скорошни проучвания се оказва, че обектът е с най-много винарни от този тип по българските земи за периода на късната античност. Крепостта на нос Свети Атанас е била центъра за винопроизводство още от античността. Археологическият обект на нос Свети Атанас край Бяла включва още раннохристиянски комплекс с базилика и кръщелни. Комплексът е датиран от края на IV век, когато християнството се приема като масова религия в римската империя. Към този раннохристиянски комплекс има трикорабна едноабсидна базилика, която също е реставрирана, нейната олтарна част. Към комплекса има експонирани и кръщелни помещения, където се е извършвало светото причастие, както и жилището на главния свещеник, който най-вероятно е бил местен епископ. Посетителите на реставрираното антично селище и късноантичната крепост на нос Свети Атанас край Бяла могат да видят още части от укрепителната система, различни жилищни и стопански помещения, части от античния път, антична канализация и водопроводи. \r\nМузеят в град Бяла е един от най-новите във Варненска област. В него са представени всички материали, които са открити при разкопките на Археологическия комплекс и нос Свети Атанас. Създаден е официално през 2012 година по инициатива на общината с цел да бъдат опазени и съхранени материалните културно-исторически паметници, открити при археологическите проучвания на нос Свети Атанас. \r\nМарияна ВАЛЕНТИНОВА", "date": "2018.12.29", "title": "Деян Янчев, Общински културен институт - Бяла: Над 27 000 туристи са посетили античната крепост на нос Свети Атанас през годината"}
{"url": "http://www.focus-news.net/news/2018/12/29/2606687/ria-novosti-sergey-lavrov-opredeli-rusko-turskite-pregovori-za-siriya-kato-polezni.html", "text": "Преговорите на високо равнище между Русия и Турция за Сирия са били полезни, обсъдени са борбата с тероризма, хуманитарни въпроси и завръщането на бежанците, заяви в събота министърът на външните работи на Русия Сергей Лавров след края на преговорите, предава  РИА Новости. \r\n„Проведохме много полезно заседание на нашия междуведомствен екип – министрите на външните работи, отбраната и ръководителите на разузнаванията“, каза Лавров. \r\n„В развитие на договорките, постигнати между нашите президенти, ние разгледахме бъдещите ходове за реализация на задачите, поставени в астанинския формат и преди всичко тези, в контекста на борбата с тероризма, разрешаването на хуманитарните въпроси и създаването на условия за завръщане на бежанците“, добави първият дипломат на Москва. \r\nРуско-турските преговори за ситуацията в Сирия се проведоха във формат 3x3, към министрите на отбраната и външните работи се присъединиха ръководителите на разузнавателните служби, съобщи по-рано прессекретарят на руския президент Дмитрий Песков. Преди това се знаеше, че на руско-турската среща във формат 2x2 в Москва ще бъде обсъдена ситуацията в сирийския регион Манбидж и плановете на Анкара да проведе нова военна операция в района. \r\nПревод и редакция:", "date": "2018.12.29", "title": "РИА Новости: Сергей Лавров определи руско-турските преговори за Сирия като полезни"}
{"url": "http://www.focus-news.net/news/2018/12/29/2606692/insp-tsvyatko-deshev-rdpbzn-plovdiv-pirotehnicheskite-izdeliya-sa-opasni-i-ne-tryabva-da-se-hvarlyat-bezrazborno.html", "text": "Пиротехническите изделия са изключително опасни и не трябва да се хвърлят безразборно. Трябва да е засилено вниманието на всички, които ги употребяват. Това каза за  Радио „Фокус“-Пловдив  инсп. Цвятко Дешев, говорител на Регионална дирекция „Пожарна безопасност и защита на населението“ (РДПБЗН)-Пловдив. „Пиратките, римските свещи, ракетите и други подобни пиротехнически изделия не трябва да се хвърлят безразборно и в неизвестна посока. Особено важно е да е отбележи, че пиротехническите изделия не трябва да се държат в ръце, след като вече са запалени“, заяви инсп. Цвятко Дешев. Той посочи още, че при използването на пиротехнически средства в празничната нощ и хвърлянето им от терасите съществува риск за попадането им в долните апартаменти или тези на най-близките сгради. „Неправилното насочване на сигнални ракети може да доведе до запалване в нищо неподозиращи съседи. Освен това не са редки случаите, при които използването на бомбички, пиратки и други подобни води до нещастни случаи, свързани с осакатяване, както на възрастни, така и на деца“, предупреди инсп. Цвятко Дешев и допълни, че по време на приготовленията за новогодишната трапези, домакините не трябва да забравят включени нагревателни уреди, да не ги покриват с дрехи, хартии и други горими материали. \r\nТой отбеляза също, че в навечерието на новогодишните празници се увеличава вероятността от възникване на пожари на обществени места и в домовете, като най-честите причини са неправилната експлоатация на електрическа украса, свещи, бенгалски огън, също използването на пироефекти – ракети, фойерверки, пиратки и други, оставени без надзор електронагревателни уреди, както и отоплителни уреди на твърдо гориво. Инсп. Цвятко Дешев посочи, че родителският контрол е задължителен при палене на свещи или бенгалски огън, като е необходимо да се разясни на подрастващите опасността от детската игра с огън. \r\n„Това са правила, които не се изменят през годините. Няма да помрачим настроението си по празниците, ако стриктно ги спазваме“, коментира Дешев. Той призова всички да позвънят на спешния телефон 112 при най-малкото съмнение за пожар или друго възникнало произшествие. \r\nТони МИХАЙЛОВ", "date": "2018.12.29", "title": "Инсп. Цвятко Дешев, РДПБЗН-Пловдив: Пиротехническите изделия са опасни и не трябва да се хвърлят безразборно"}
{"url": "http://www.focus-news.net/news/2018/12/29/2606695/the-washington-post-zhan-klod-yunker-se-usamni-che-rumaniya-razbira-kakvo-e-da-predsedatelstva-es.html", "text": "Председателят на Европейската комисия Жан-Клод Юнкер изрази съмнение, че Румъния е готова да прави политическите взаимни отстъпки, нужни за председателството на Съвета на Европейския съюз, но все пак отбеляза, че страната е „технически добре подготвена“, пише  американското издание The Washington Post . \r\nВестникът отбелязва, че Румъния поема ротационното председателство на Съвета на ЕС на 1 януари в момент на дълбоко политическо разделение у дома и докато прави спорна правосъдна реформа. Председателството ще й даде роля в определянето на дневния ред на ЕС и задачата да служи като дипломатически посредник между 28-те страни-членки. \r\nПредседателят на Европейската комисия Жан-Клод Юнкер бе цитиран в събота, да казва пред германския вестник Welt am Sonntag, че Румъния е „технически добре подготвена“, отчасти благодарение на помощта на Комисията. \r\n„Но аз мисля, че правителството в Букурещ все още не е разбрало напълно какво означава да поеме председателството над страните от ЕС“, добави той. „За да водите разумни преговори вие също се нуждаете от готовност да слушате другите и твърдата воля да оставите собствените си желания настрана. Имам някои съмнения по този въпрос“. \r\nЮнкер също така посочи вътрешните разделения в Румъния. Между президента Клаус Йоханис и Ливиу Драгня, председател на управляващата Социалдемократическа партия, съществуват дългогодишни различия. \r\nЙоханис заяви миналия месец, че Румъния не е готова за председателството. След това Драгня помолил колегите си от партията да намерят начин да образуват дело за измяна срещу него заради тези забележки. Оттогава президентът се придържа към по-оптимистичен тон, отбелязва WP. \r\nСпоред цитата Юнкер е обяснил, че вътрешната ситуация в Румъния означава, че тя не може да се представи като „компактна единица“ в Европа. \r\n„Трябва да има единен фронт у дома, за да се насърчи единството в Европа и по време на председателството“, посочи председателят на ЕК. \r\nРумъния наследява Австрия като председател на Съвета на ЕС. През шестте й месеца начело се очаква планираното излизане на Великобритания от блока през март и изборите за Европейски парламент през май. \r\nПревод и редакция:", "date": "2018.12.29", "title": "The Washington Post: Жан-Клод Юнкер се усъмни, че Румъния разбира какво е да председателства ЕС"}
{"url": "http://www.focus-news.net/news/2018/12/29/2606693/anadolska-agentsiya-na-pregovorite-v-moskva-turtsiya-i-rusiya-se-saglasiha-da-prodalzhat-tyasnoto-satrudnichestvo-v-siriya.html", "text": "В Москва се проведоха преговори между Турция и Русия за Сирия, съобщава  „Анадолската агенция“ . \r\nВ състава на турската делегация влизат министърът на външните работи Мевлют Чавушоглу, министърът на отбраната Хулуси Акар, ръководителят на Националната разузнавателна организация (МИТ) Хакан Фидан и прессекретарят на държавния глава Ибрахим Калън. \r\nОт руска страна в разговорите участват министърът на външните работи Сергей Лавров, министърът на отбраната Сергей Шойгу, началникът на Генералния щаб генерал Валерий Герасимов и специалният представител на руския президент за Сирия Александър Лаврентиев. \r\nПреди началото на срещата Чавушоглу привлече вниманието към тясното сътрудничество между Анкара, Москва и Техеран в астанинския формат. „Благодарение на диалога трите страни постигат важен напредък по много направления, включително и в политическия процес“, заяви турският министър, като посочи също, че визитата в Москва е свързана с последните събития в Сирия. \r\n„Президентът на Турция Реджеп Таийп Ердоган ни изпрати в Москва, защото отдава голямо значение на връзките с Русия по регионалните въпроси. С руските колеги ще обменим мнения за това, какво още може да се направи за Сирия“, заяви първият дипломат на Анкара. \r\nРуско-турските преговори продължиха час и половина. Анкара и Москва са готови за борба с терористите в Сирия \r\nАнкара и Москва са единни в мнението си, че всички терористични организации в Сирия трябва да бъдат унищожени, подчерта Чавушоглу след края на преговорите. По неговите думи, Анкара ще продължи тясното сътрудничество с Москва и Техеран по регионалните въпроси, включително и по сирийската тематика. \r\n„Страните-гаранти на астанинските споразумения се обявяват в подкрепа на териториалната цялост и политическото единство на Сирия. Заставаме против всякакви опити за разкол в Сирия“, добави дипломатът. Русия и Турция обсъдиха координацията в Сирия \r\nРуският външен министър, от своя страна, съобщи, че Русия и Турция са достигнали до разбирателство за координация на действията между военните представители на двете страни в Сирия с цел да бъде ликвидирана заплахата от тероризма. \r\nСергей Лавров отбеляза, че мненията на Анкара и Москва съвпадат и за необходимостта от активизиране на действията за създаване на условия за завръщане на бежанците в Сирия. \r\nПревод и редакция:", "date": "2018.12.29", "title": "„Анадолска агенция“: На преговорите в Москва Турция и Русия се съгласиха да продължат тясното сътрудничество в Сирия"}
{"url": "http://www.focus-news.net/news/2018/12/29/2606697/sofiya-stolichni-politsai-sa-zadarzhali-dvama-dushi-nanesli-poboy-na-28-godishen-mazh.html", "text": "Столични полицаи са задържали двама души, нанесли побой на 28-годишен мъж. Това съобщиха от пресцентъра на  МВР . Сигнал за случая е получен в полицията около 09.30 часа тази сутрин. Пред разследващите пострадалият разказал, че докато пресичал на пешеходна пътека на ул. „Сребърна“, влязъл в пререкание с водач и пътник от лек автомобил „Мерцедес“. Двамата слезли от колата, набили го и избягали. Пострадалият бил откаран в болнично заведение за оказване на медицинска помощ. В резултат на незабавни оперативни действия столичните полицаи установили и задържали нападателите – двама мъже, на 52 и 34 години. 52-годишният е с криминални регистрации в полицията. Наложени са им 24-часови полицейски мерки за задържане.  \r\nПо случая е образувано досъдебно производство. Работата продължава.", "date": "2018.12.29", "title": "София: Столични полицаи са задържали двама души, нанесли побой на 28-годишен мъж"}
{"url": "http://www.focus-news.net/news/2018/12/29/2606696/nezavisen-makedoniya-spetsializiranata-prokuratura-e-saglasna-sasho-miyalkov-da-ostane-pod-domashen-arest.html", "text": "Специализираната прокуратура на Македония е дала позитивно мнение за премахването на мярката задържане под стража на бившия директор на УБК (Службата за сигурност и контраразузнаване) Сашо Миялков, пише електронното издание на  македонския вестник „Независен“ . \r\nПо данните на изданието, Специализираната прокуратура иска мярката за задържане под стража да се замени с домашен арест, а мнението е изпратено в Скопския наказателен съд. Съдията за предварителна процедура трябва да реши да спре задържането на Миялков и да му определи мярка за домашен арест. \r\nПревод и редакция:", "date": "2018.12.29", "title": "„Независен“ (Македония): Специализираната прокуратура е съгласна Сашо Миялков да остане под домашен арест"}
{"url": "http://www.focus-news.net/news/2018/12/29/2606684/dzhumhuriet-zapochna-kritichnata-sreshta-v-moskva-mezhdu-turtsiya-i-rusiya-za-siriya.html", "text": "Министърът на външните работи на Турция Мевлют Чавушоглу и министърът на националната отбрана Хулуси Акар са в Москва за обсъждане на последната ситуация в Сирия, пише  вестник „Джумхуриет” . Заедно с началника на Националната разузнавателна организация (МИТ) Хакан Фидан и говорителя на Президентството Ибрахим Калън те се срещнаха с техните руски колеги в Министерството на отбраната.  \r\nПреди срещата Мевлют Чавушоглу изтъкна, че Турция, Русия и Иран осъществяват близко сътрудничество на тема Сирия във формата Астана и подчерта, че „благодарение на това е постигнат  напредък в много области, включително и в политическия процес.”. \r\nМинистърът на отбраната на Русия Сергей Шойгу заяви следното: „Успоредно със ситуацията в Идлиб, ще оценим прилагането на постигнатите договорености в Истанбул. Освен това ще обсъдим и последното развитие на обстановката в района източно от река Ефрат, след изтеглянето на САЩ от Сирия.”. \r\nОт руска страна в срещата участват също министърът на външните работи Сергей Лавров, началникът на ГЩ Валери Герасимов и специалния пратеник на президента Путин за Сирия  Александър Лаврентиев, посочва още „Джумхуриет”. \r\nПревод и редакция:", "date": "2018.12.29", "title": "„Джумхуриет”: Започна критичната среща в Москва между Турция и Русия за Сирия"}
{"url": "http://www.focus-news.net/news/2018/12/29/2606698/aa-sasht-oprazniha-dva-ot-voennite-si-skladove-v-siriya-i-se-iztegliha-v-irak.html", "text": "САЩ изпразниха два от складовете си за разпределяне на военни материали за сирийските кюрди в околия Маликие на провинция Хасеке, в близост до границата с Ирак, предаде  Анадолската агенция (АА) . По информация на достоверни източници на АА от района, след решението от 19 декември на САЩ да се изтеглят от Сирия, вчера са били изпразнени два от американските военни складове в Маликие.  \r\nВ складовете с площ 400 са служили около 50 американски военни. Сега те напускат околия Маликие и преминават в Ирак с наличната техника – ТИР-ове и бронирани джипове „Хамър”. Военното присъствие на САЩ в Сирия, което Вашингтон реши да изтегли, е разположено в 18 бази. В продължение на две години те снабдяваха с хиляди оръжия и боеприпаси сирийските кюрди. Непосредствено преди решението за изтегляне от Сирия, САЩ започнаха подготовка за изграждане на четири наблюдателни постове по границата с Турция, посочва още АА. \r\nПревод и редакция:", "date": "2018.12.29", "title": "АА: САЩ опразниха два от военните си складове в Сирия и се изтеглиха в Ирак"}
{"url": "http://www.focus-news.net/news/2018/12/29/2606705/plovdiv-nad-220-samodeytsi-ot-pevcheskite-i-tantsovi-kolektivi-ot-kliment-vedrare-kvartal-sushitsa-banya-dabene-vasil-levski-i-voynyagovo-uchastvaha-v-kolednata-programa-v-karlovo.html", "text": "Над 220 самодейци от певческите и танцови колективи от Климент, Ведраре, квартал „Сушица“, Баня, Дъбене, Васил Левски и Войнягово участваха в празничната коледна програма в Карлово. Дошъл от старинните пластове на нашата традиционна култура, обичаят Коледуване бе изпълнен и на централния площад \"20-ти юли\", за да могат песенните пожелания и магическите наричания със своята сила да прогонят злото и благославят за здраве и берекет. Това съобщиха от пресцентъра на  Община Карлово . \r\nКметът на Карлово д-р Емил Кабаиванов - символичен домакин, по стародавна българска традиция посрещна добрите гости, поздрави ги с добре дошли и ги дари с краваи и вино. Д-р Кабаиванов пожела на стотиците жители и гости на града, дошли на празника, общоградското честване да стане традиция, доброто винаги да побеждава, здравето и благоденствието да ни съпътстват. \r\nЦентралният площад бе огласен от песни, танци, наричания и пожелания: „Пълна къща - пълен кош! Мятай момне, шарен пош! Дар от сърце, кой що може - Честит да е празник божи!“. \r\nМалки и големи се хванаха на българското хоро, поведено от танцовите състави, а водещият Румен Стоянов и малкият коледар Йоан Пейчев пожелаха на всички: \r\n„Да сте живи, да сте здрави! \r\nВсеки работа да има! Всяко зло да ви забрави! \r\nНека всички земни дари да се трупат на камари! \r\nКруши, ябълки и жито, сочно грозде, медни пити...“ \r\nКаравеловски майсторки показаха обредни кулинарни произведения. Всички желаещи опитаха вкусната скара - почерпка от кетъринг \"Преслава\" и руйното червено вино, дарено от винарска изба \"Сопот\". \r\nВ празничния ден бе официално открит проектът \"Карлово на длан\", иницииран и осъществен от Ротари клуба в града. Бронзовият ЗD макет с културно-историческите забележителности на града се намира в сърцето на пешеходна зона \"Водопад\". На официалната церемония присъстваха кметът на Карлово д-р Емил Кабаиванов, президентът на Ротари клуб Петър Ламбрев, председателят на Общинския съвет Теодор Шойлеков, жители на града.", "date": "2018.12.29", "title": "Пловдив: Над 220 самодейци от певческите и танцови колективи от Климент, Ведраре, квартал „Сушица“, Баня, Дъбене, Васил Левски и Войнягово участваха в коледната програма в Карлово"}
{"url": "http://www.focus-news.net/news/2018/12/29/2606706/liliya-hristova-obshtina-varna-sistemata-ot-pravila-za-priem-v-parvi-klas-v-obshtinata-za-novata-uchebna-20192020-godina-shte-bade-aktualizirana.html", "text": "Системата от правила за прием в първи клас в община Варна за новата учебна 2019/2020 година ще бъде актуализирана. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя подчерта, че електронната система за прием в първи клас е стартирала успешно и гарантира ясни правила и прозрачност при реализиране на дейностите по приема. „З 967 първокласници успешно бяха записани в общинските училища за учебната 2018/2019 година. Промените в Наредба 10 за организация на дейностите в училищното образование от 5 октомври 2018 година изискват общинската Система от правила за прием в първи клас за новата учебна година да бъде актуализирана. Въведени са промени в част от критериите. В първа група наравно с децата по настоящ адрес с уседналост над 3 години влизат деца, които имат по-голям брат или сестра до 12 -годишна възраст в училището. В допълнителните критерии с предимство са деца, които имат двама или повече братя или сестри, както и деца с един починал родител. Досега предимство имаха само пълните сираци“, посочи Лилия Христова. \r\nМарияна ВАЛЕНТИНОВА", "date": "2018.12.29", "title": "Лилия Христова, Община Варна: Системата от правила за прием в първи клас в общината за новата учебна 2019/2020 година ще бъде актуализирана"}
{"url": "http://www.focus-news.net/news/2018/12/29/2606704/radostina-tsenova-balgarska-fondatsiya-bioraznoobrazie-godinata-beshe-trudna-za-rabotata-svarzana-s-opazvane-na-bioraznoobrazieto-zashtitenite-teritorii-i-vidove.html", "text": "Годината беше трудна за работата, свързана с опазване на биоразнообразието, защитените територии и видове. Това каза за  Радио „Фокус“ – Бургас  Радостина Ценова от Българска фондация „Биоразнообразие“ по повод Международния ден на биологичното разнообразие, който отбелязваме днес. По думите ѝ тази недобра тенденция се наблюдава в последните няколко години. „Условията и средата за работа бяха трудни през изминалата година най-вече по отношение на дейността на гражданските организации. Все пак, ако трябва да сравним тенденциите в световен мащаб, не можем да се оплачем, тъй като ние не сме претърпели сериозни загуби на биоразнообразието, каквито се наблюдават в много други части на света“, отбеляза Ценова. Тя добави, че България е една от страните, които следват и усвояват най-добрите световни примери и практики в борбата за опазване на биологичното разнообразие.  \r\n„Можем да кажем, че страната ни е отличник в това отношение. Неслучайно, България е на едно от челните места по отношение на дейността на „Натура 2000“, която е свързана с директивите на Европейския съюз за опазване на местообитанията и за опазване на дивите птици. Друг е въпросът, че не така стоят нещата с реалното управление на тези територии – много от тях нямат заповеди за обявяването им за защитени, а освен това трудно осъществим е процесът по изграждане на структура за управление на тези зони“, каза още Ценова. Според нея това е един от примерите, показващи, че българските организации следват добрите европейски практики, но осъществяването им е трудно, което води до все по-чести случаи на нарушения на природозащитното законодателство. „Министерството вече няколко години търси вариант за добро решение, свързано с управлението на тези зони и се надяваме, че през  2019-а година това ще бъде осъществено“, добави Ценова. \r\nМария ПОПЧЕВА", "date": "2018.12.29", "title": "Радостина Ценова, Българска фондация „Биоразнообразие“: Годината беше трудна за работата, свързана с опазване на биоразнообразието, защитените територии и видове"}
{"url": "http://www.focus-news.net/news/2018/12/29/2606699/makfaks-makedoniya-zakonoproekta-za-predotvratyavane-na-koruptsiyata-shte-mine-po-barzata-protsedura-s-evropeyskoto-zname.html", "text": "На заседанието на македонския парламент в петък вечерта беше решено правителството да оттегли от народното събрание законопроекта за предотвратяване на корупцията и конфликта на интереси, информираха от правителствената пресслужба, предава  македонската агенция „Макфакс“ . \r\nКакто се обяснява в съобщението, този проектозакон,  ще мине през нова процедура с „европейското знаменце“, за да се ускори процедурата за неговото приемане в парламента и за да се пристъпи по-бързо към формиране на нова Държавна комисия за предотвратяване на корупцията според новите критерии, утвърдени с новото законодателно решение. \r\nПревод и редакция:", "date": "2018.12.29", "title": "„Макфакс“ (Македония): Законопроекта за предотвратяване на корупцията ще мине по бързата процедура с европейското знаме"}
{"url": "http://www.focus-news.net/news/2018/12/29/2606702/d-r-emil-kabaivanov-kmet-na-karlovo-27-samodeyni-sastava-postaviha-finala-na-koledno-novogodishnata-programa-v-karlovo.html", "text": "27 самодейни състава поставиха финала на  коледно-новогодишната програма на Карлово. Това каза за  Радио „Фокус“  кметът на Карлово д-р Емил Кабаиванов. По думите му е необходимо да се съхраняват и развиват нашите български традиции и обичаи. „Това е част от нашите стремежи и отговорност както пред карловци, така и пред цяла България. Това е причината за участие в коледно-новогодишната програма да не е поканен нито един професионален певец или състав – всички, които танцуваха или пяха, бяха самодейци – хора, които със сърцето и душата си обичат българската традиция, култура, народни танци и песни. Ние пяхме, танцувахме и се веселихме заедно“, разказа Емил Кабаиванов. Всички мероприятия са част от вече традиционната за града инициатива „Стани нине, стани господине!“, която се реализира при всеки удобен повод като национален празник или събитие от регионалната културна програма, обясни кметът на Карлово.", "date": "2018.12.29", "title": "Д-р Емил Кабаиванов, кмет на Карлово: 27 самодейни състава поставиха финала на  коледно-новогодишната програма в Карлово"}
{"url": "http://www.focus-news.net/news/2018/12/29/2606709/gd-granichna-politsiya-na-gkpp-makaza-trafikat-e-intenziven-na-izhod-a-na-gkpp-dunav-most-ruse-i-na-gkpp-dunav-most-vidin-na-vhod-za-leki-avtomobili.html", "text": "На ГКПП \"Маказа\" на българо-гръцката граница трафикът е интензивен на изход, а на ГКПП \"Дунав мост - Русе\" и на ГКПП \"Дунав мост - Видин\" на българо-румънската - на вход за леки автомобили, по данни към 16.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2018.12.29", "title": "ГД \"Гранична полиция\": На ГКПП \"Маказа\" трафикът е интензивен на изход, а на ГКПП \"Дунав мост - Русе\" и на ГКПП \"Дунав мост - Видин\" - на вход за леки автомобили"}
{"url": "http://www.focus-news.net/news/2018/12/29/2606703/aleksandar-vuchich-sarbiya-e-gotova-da-vazobnovi-pregovorite-s-kosovo-samo-sled-otmyanata-na-mitata-ne-mogat-da-tapchat-sarbiya.html", "text": "Сърбия е готова да възобнови диалога с косово само след отмяната на 100-процентовите вносни мита върху сръбските стоки, заяви в събота президентът на Сърбия Александър Вучич, цитиран от  ТАСС . \r\n„Отменете вносните мита и можем да разговаряме, да се върнем към обсъждането на Общността на сръбските общини и всичко това, което вие обещахте да изпълните от април 2013 година“, цитира думите на сръбския президент ТАНЮГ. „Нито президентът на САЩ Доналд Тръмп, нито който и да е друг на света“ може да принуди Белград да продължи преговорите, докато митата не бъдат отменени, подчерта държавният глава. \r\n„Може да ми звъни американският президент Доналд Тръмп, или който и да е друг на света, но Сърбия не е страна, която всеки може да тъпче“, подчерта Вучич. \r\nПревод и редакция:", "date": "2018.12.29", "title": "Александър Вучич: Сърбия е готова да възобнови преговорите с Косово само след отмяната на митата; Не могат да тъпчат Сърбия"}
{"url": "http://www.focus-news.net/news/2018/12/29/2606701/bsp-sofiya-nastoyava-v-ramkite-na-grada-dvizhenieto-po-vsichki-patishta-da-e-bezplatno.html", "text": "В рамките на града движението по всички пътища трябва да е безплатно. Абсурдно е управляващите в Столична община да допуснат налагането на законен рекет за софиянци. Това се посочва в позиция на  БСП - София . \r\nБСП - София подкрепя напълно гражданите от район Нови Искър и съседните квартали и села в столицата в протеста им срещу плановете на Агенция \"Пътна инфраструктура\" (АПИ) да бъде въведена винетка за ползване на Северната скоростна тангента. В позицията се казва също, че в рамките на града движението по всички пътища трябва да бъде безплатно и управляващите в Столична община са длъжни да защитят на всяка цена интереса на гражданите. От БСП - София отбелязват, че Северната скоростна тангента и Южната дъга, която съвпада с Околовръстния път на София, са изградени с цел да въведат ред и да облекчат градското движение. \"Коледно-новогодишната изненада, която Министерски съвет направи за гражданите от северните райони на София, е абсурдна, показва липса на мисъл и отношение към хората в града, както и пълно не познаване на управлението на транспорта в столицата\", се посочва в позицията на столичната партийна структура. \r\nСпоред БСП - София в тази ситуация, управляващите в Столична община носят цялата отговорност, ако при преговорите с АПИ, които трябва да продължат на 2 януари, допуснат въвеждането на винетка за използването на Северната скоростна тангента и допълват: \"За изграждането на този транзитен бърз път именно Столична община отчужди земи на софиянци с обещанието да модернизира и да улесни придвижването им. Сега, когато тангентата е факт, принуждаването на същите тези граждани да си плащат допълнително, за да я ползват, не е нищо друго, освен прокарване на  законен рекет\". \r\nВ позицията се казва още, че Столична община в момента не предлага никаква друга алтернатива за свободно и удобно придвижване на гражданите от северните райони до останалата част на град, а с въвеждането на винетки за Северната скоростна тангента Общината и АПИ ще принудят хората да търсят алтернативни маршрути за придвижване, които са през центъра на града, като това е точно обратното на афишираната в последните години политика на Столична община за разтоварване на центъра от автомобили. \"Въвеждането на винетки за ползване на Северната скоростна тангента саботира и всички усилия за борба със силно замърсения въздух в града - гражданите ще бъдат принудени да търсят алтернативни маршрути за придвижване, това ще доведе до нови задръствания и до връщането на ситуацията с огромните транспортни проблеми в София от преди изграждането на Северната скоростна тангента. Едно абсурдно решение, взето на тъмно, в 12 без 5, за което цялата отговорност пред гражданите на София категорично ще я носят кметът Йорданка Фандъкова и управляващите в Столична община, ако допуснат въвеждането на винетки\", отбелязват също от БСП - София.", "date": "2018.12.29", "title": "БСП-София настоява в рамките на града движението по всички пътища да е безплатно"}
{"url": "http://www.focus-news.net/news/2018/12/29/2606710/sputnik-sarbiya-ot-1-yanuari-albaniya-i-kosovo-vavezhdat-savmesten-kontrol-na-granitsata.html", "text": "От 1 януари на граничните пунктове между Албания и Косово ще бъде установен съвместен контрол, предава  сръбската редакция на радио „Спутник“ , като се позовава на информация от МИА. \r\nКакто посочва изданието, решението беше взето по-рано от правителството в Тирана, а министърът на вътрешните работи Сандер Леши обяви, че ще бъдат предприети още много важни стъпки целящи да въведат изцяло европейските стандарти на албанско-косовската граница. \r\n„Предстоят значителни промени в управлението на границите с Косово. Ще бъде премахнат двойният контрол. Полициите на Албания и Косово съвместно ще контролират на принципа на едно спиране, един контрол, контрол на едно гише. Правителството реши да направи тази важна промяна, която ще улесни свободното движение между Албания и Косово“, написа Леши в „Туитър“. \r\nСпоред него това не е последната промяна, която ще се случи. \r\n„Облекчаването на свободното движение няма да свърши с това. Скоро ще бъдат предприети много по-важни стъпки, за да се установят изцяло европейските стандарти на границата между Албания и Косово“, отбеляза албанският министър. \r\nНякои от албанските медии, които публикуваха новината, оцениха, че премиерът Еди Рама не е изпълнил желанието на министъра на диаспората и бивш премиер на Албания Пандели Майко, който поиска пълното премахване на албанско-косовската граница, отбелязва медията. \r\nНа 1 януари 2018 г. Пандели Майко остро разкритикува правителството на Еди Рама на профила си във „Фейсбук“, за това, че не е премахнал „албанско-албанската граница“. \r\nСлед това той твърдо продължи да изисква елиминирането на границата, а кулминацията настъпи през  август, когато Майко по време на посещението си в Скендерай (Скендер) обяви голямата новина, че границата между Албания и Косово ще бъде премахната от 1 януари 2019 година. \r\nПревод и редакция:", "date": "2018.12.29", "title": "„Спутник“ (Сърбия): От 1 януари Албания и Косово въвеждат съвместен контрол на границата"}
{"url": "http://www.focus-news.net/news/2018/12/29/2606700/dzhumhuriet-turtsiya-i-rusiya-razgovaryaha-za-manbidzh-v-prodalzhenie-na-chas-i-polovina.html", "text": "Министърът на външните работи на Турция Мевлют Чавушоглу и министърът на националната отбрана Хулуси Акар се срещнаха с техните руски колеги в Москва, пише  вестник „Джумхуриет” .  Обсъдени са развитията в Манбидж, след като в града навлезе сирийската армия. Разговорите продължиха час и половина.  \r\nСлед срещата Мевлют Чавушоглу заяви, че е било” изразено общо желание за прочистване на територията на Сирия от всички терористи.” За тази цел Турция ще „продължи близкото си сътрудничество с Русия и с Иран по Сиря и по регионални въпроси.”. \r\nОт своя страна руския външен министър Сергей Лавров посочи, че „на срещата е била постигната договореност за координация на действията на военните части на двете страни за премахване на терористичната заплаха над Сирия”.  \r\nПревод и редакция:", "date": "2018.12.29", "title": "„Джумхуриет”: Турция и Русия разговаряха за Манбидж в продължение на час и половина"}
{"url": "http://www.focus-news.net/news/2018/12/29/2606708/inzh-deyan-ivanov-kmet-na-beloslav-na-vsichki-zhiteli-na-obshtina-beloslav-zhelaya-zdrave-shtastie-i-kasmet-prez-novata-godina.html", "text": "По традиция началото на коледните и новогодишните празници в Белослав се поставя със запалването на коледните светлини на 7 декември. Това каза в интервю за  Радио „Фокус“ – Варна  инж. Деян Иванов, кмет на Община Белослав. „И тази година с обратно броене, с  много деца, родители и жители на община Белослав, Снежанка и Дядо Коледа запалихме светлините на коледната елха в Белослав. Празничните дни продължиха с много коледни концерти и базари в читалищата, училищата и детските градини, изпълнени с много коледно настроение. В сградата на Общинска администрация посрещнахме и коледари, които поздравиха общинските служители. Както повелява обичаят, те наричаха за здраве, берекет, добруване и късмет през следващата година. Кулминацията в празничните дни беше вечерта на 24 декември – Бъдни вечер, когато коледарска група обикаляше къщите, благославяйки домовете и носейки духа на българската традиция“, допълни инж. Деян Иванов. Той отбеляза, че очаква с надежда идващата година да бъде по-добра и по-успешна. „На всички жители на община Белослав желая здраве, щастие и късмет през новата година! Нека с добра мисъл, с мир и разбирателство, с надежда и вяра в позитивното начало да посрещнем 2019 година! Щастлива и успешна 2019 година!“, каза още инж. Деян Иванов, поздравявайки жителите на общината. \r\nМарияна ВАЛЕНТИНОВА", "date": "2018.12.29", "title": "Инж. Деян Иванов, кмет на Белослав: На всички жители на община Белослав желая здраве, щастие и късмет през новата година"}
{"url": "http://www.focus-news.net/news/2018/12/29/2606712/hurryiet-binali-yaldaram-e-kanidadat-na-psr-za-kmet-na-istanbul.html", "text": "Президентът на Турция Реджеп Таийп Ердоган обяви кандидатите за кметове на управляващата „Партия на справедливостта и развитието“ за Истанбул на предстоящите на 31 март 2019 година местни избори, като начело на листата е председателят на турския парламент Бинали Йълдъръм, както се очакваше, пише  онлайн изданието на турския ежедневник Hurryiet . \r\nТурският лидер обяви името на кандидата за градоначалник, както и имената на всички кандидати от отделните райони на Истанбул на специална церемония, която се състоя в града на 29 декември. \r\nБившият министър-председател Йълдъръм ще бъде кандидат за кмет от управляващата партия, обяви Ердоган, като добави, че „най-голямата политическа заплаха за Истанбул е (основната опозиционна) „Републиканска народна партия“ (РНП)“. \r\nМевлют Уйсал, бившият кмет на район Башакшехир и настоящ градоначалник на Истанбул е номиниран в западния район на града Бююкчекмедже. \r\nРНП номинира Екрем Имамоглу, кмет на итанбулския район Бейликдюжю. \r\n„Партията на националистическото движение“ (ПНД) ще подкрепи кандидатите на ПСР в Истанбул и Анкара, както и в много други градове и райони в страната, като част от политическия си съюз с управляващата партия. От своя страна, фракцията на Ердоган няма да номинира свои кандидати в няколко района, където тя ще подкрепя избраниците на националистите, обяви Ердоган в събота. \r\nДвете партии основаха „Народния съюз“ за президентските и парламентарните избори на 24 юни, на които ПНД не издигна кандидат за държавен глава, а подкрепи настоящият държавен глава. Двете партии си сътрудничиха и в референдума през април 2017 година, когато подкрепяха конституционните промени. \r\nПревод и редакция:", "date": "2018.12.29", "title": "Hurryiet: Бинали Йълдъръм е канидадът на ПСР за кмет на Истанбул"}
{"url": "http://www.focus-news.net/news/2018/12/29/2606713/gencho-genchev-kmet-na-svishtov-ako-deynostite-za-prevrashtane-na-bivshite-kazarmi-v-industrialna-zona-se-izpalnyavat-v-srok-parvite-investitori-shte-doydat-oshte-prez-2019-g.html", "text": "Ако дейностите за превръщане на терена на бившите казарми в Свищов в индустриална зона се изпълняват в срок, първите инвеститори ще дойдат още през 2019 г. Това каза за  Радио „Фокус“ – Велико Търново  кметът Генчо Генчев. Той уточни, че в последното си за годината заседание Общински съвет – Свищов е взел решение, с което е отправена покана към Министерство на икономиката и „Национална компания индустриални зони“ за сключване на договор за съвместно партньорство.  \r\n„Цялата процедура вече приключи. С вливането на „Национална компания индустриални зони“ държавата влиза в този изключително важен за нашия град проект. За пръв път това се случва в Северна България – държавата да партнира на община за изграждането на индустриална зона, за което аз съм изключително благодарен“, посочи още кметът на Свищов. Вече са осигурени 1 млн. лв. от „Национална компания индустриални зони“, които ще бъдат вложени в изработка на подробен устройствен план (ПУП). Паралелно с това ще бъдат направени инженеринг, проектиране и строителство в едно, за да може, като бъде одобрен ПУП, да започнат строително-монтажните дейности. В тях ще бъдат вложени още 4 млн. лв., които вече са обещани от държавата. „Ако всичко върви по план, първите инвеститори ще се появят още през следващата година“, подчерта Генчев. \r\nЛуиза ТРАНЧЕВА", "date": "2018.12.29", "title": "Генчо Генчев, кмет на Свищов: Ако дейностите за превръщане на бившите казарми в индустриална зона се изпълняват в срок, първите инвеститори ще дойдат още през 2019 г."}
{"url": "http://www.focus-news.net/news/2018/12/29/2606714/dimitar-dimitrov-kmet-na-vetrino-15-mln-leva-sa-zalozheni-po-kapitalovata-programa-na-obshtinata-za-asfaltirane-na-ulitsi-i-remont-na-sgradi-prez-2019-godina.html", "text": "1,5 млн. лева са заложени по капиталовата програма на Община Ветрино за 2019 година. Това каза в интервю за  Радио „Фокус“ – Варна  кметът на Ветрино д-р Димитър Димитров. Той подчерта, че средствата ще бъдат изразходвани главно за асфалтиране на улици в различни населени места на територията на общината и за ремонт на сгради. Кметът Димитър Димитров определи отминаващата 2018 година като ползотворна за Община Ветрино.  \r\n„Годината беше успешна. Мога да определя 2018-та като година на подготовка, през която подготвихме проекти, кандидатствахме и очакваме през 2019 година тези проекти да бъдат реализирани и да има видими резултати от дейността ни през 2018 година. За Община Ветрино 2018-та беше ползотворна година“, отбеляза кметът Димитър Димитров. \r\nМарияна ВАЛЕНТИНОВА", "date": "2018.12.29", "title": "Димитър Димитров, кмет на Ветрино: 1,5 млн. лева са заложени по капиталовата програма на Общината за асфалтиране на улици и ремонт на сгради през 2019 година"}
{"url": "http://www.focus-news.net/news/2018/12/29/2606711/d-r-emil-kabaivanov-proektat-karlovo-na-dlan-predstavya-kulturno-istoricheskite-zabelezhitelnosti-na-grada.html", "text": "Проектът  „Карлово на длан“ представя   културно-историческите забележителности на града.  Това каза за  Радио „Фокус“  кметът на общината Емил Кабаиванов по повод  откриването на скулптурата в пешеходната зона на Карлово. Бронзовият 3D макет във форма на карта на града отразява най-важните забележителности на града, допълни кметът. „Паметникът на Левски, Централният градски площад, двете църкви, старото училище, старинно Карлово, тъкачната фабрика, вилата на Евлоги Георгиев, часовниковата кула. Надявам се, че на гостите на града ще им бъде интересно да видят наистина града на длан. В този ден между Рождество  Христово и посрещането на Новата година се обръщам към всички българи с призив да продължаваме, поддържаме,  уважаваме и развиваме българските национални традиции – те ще ни запазят, те ще ни съхранят“, каза   кметът на Карлово Емил Кабаиванов. Той  допълни, че проектът „Карлово на длан“ е част от стремежа и отговорността да се съхраняват и развиват националните традиции, които са ни запазили през вековете като народ и държава.", "date": "2018.12.29", "title": "Д-р Емил Кабаиванов: Проектът  „Карлово на длан“ представя   културно-историческите забележителности на града"}
{"url": "http://www.focus-news.net/news/2018/12/29/2606717/georgi-georgiev-kmet-na-dalgopol-prez-2018-godina-realizirahme-kulturni-sabitiya-na-stoynost-38-000-leva.html", "text": "През 2018 година Община Дългопол е реализирала културни събития, заложени в Културния календар, на стойност 38 000 лева. Това каза за  Радио „Фокус“ – Варна  кметът на Дългопол Георги Георгиев, анализирайки дейността на администрацията през годината.  \r\nС много веселие за жителите на общината е преминал празникът Трифон Зарезан, по време на който са представени и дегустирани домашни вина за наградата „Цар на виното“, а победителите в надпреварата са получили награди. С тържествен военен ритуал и поднасяне на венци и цветя на „Паметника на загиналите във войните за свободата на Отечеството“ е отбелязан националният празник в Дългопол. Денят на славянската писменост е отпразнуван с тържествено шествие с ученици от всички училища на територията на община Дългопол. За поредна година са връчени наградите на Община Дългопол в сферата на образованието. През годината са организирани и проведени още родова среща в село Цонево, игри и забавления по случай 1-ви юни, фолклорният фестивал в село Аспарухово – „Ченге пее и танцува“. В отбелязването на празника на град Дългопол са се включили детско-юношеският духов оркестър „Дико Илиев“ с ръководител Любомир Александров. Проведена е и баскетболна среща между младежи и ветерани от град Дългопол, а в турнира по борба са участвали състезатели от цяла България и Република Молдова. С поднасяне на цветя на „Паметника на загиналите във войните за свободата на Отечеството жителите на Дългопол оса отбелязали 133-та годишнина от Съединението на България, а първият учебен ден е бил тържествено открит във всички училища на територията на общината. На 22 септември с поднасяне на венци и цветя е отдадена и почит на героите, загинали във войните.  \r\nПрез годината е проведена още земляческа среща в село Аспарухово и изнесено заседание на Общински съвет Дългопол в новооткритата зрителна зала на НЧ „Добри Ив. Недев – 1894“. \r\nМарияна ВАЛЕНТИНОВА", "date": "2018.12.29", "title": "Георги Георгиев, кмет на Дългопол: През 2018 година реализирахме културни събития на стойност 38 000 лева"}
{"url": "http://www.focus-news.net/news/2018/12/29/2606715/sofiya-avtobus-na-gradskiya-transport-se-e-blasnal-v-kashta-mezhdu-ul-suhodolska-i-kuban-nyama-danni-za-postradali.html", "text": "Автобус на градския транспорт се е блъснал в къща между ул. „Суходолска и „Кубан“, няма данни за пострадали. Това каза за  Агенция „Фокус“  Лъчезар Пеков, ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). Катастрофата е регистрирана към 15.10 ч. Катастрофиралият автобус се е движел по линия 77, като по данни на водача, е бил засечен от лек автомобил. Няма данни за пострадали. В салона се е возил един пътник. Регистрирани са материални щети, изпратен е екип на КАТ. Към момента автобусът се измества с кран от местопроизшествието. За преместването му е въведена временна организация на движението. Затворено е движението по улиците „Суходолска“ и „Кубан“. Автобусните линии 72 и 77 временно ще въртят на \"Кубан\" и \"Ришки проход\".  \r\nДеница КИТАНОВА", "date": "2018.12.29", "title": "София: Автобус на градския транспорт се е блъснал в къща между ул. „Суходолска и „Кубан“, няма данни за пострадали"}
{"url": "http://www.focus-news.net/news/2018/12/29/2606718/dzhumhuriet-operatsiya-na-turskoto-razuznavane-v-azerbaydzhan-za-zalavyane-na-gyulenist.html", "text": "Националната разузнавателна организация на Турция (МИТ) залови в Азербайджан издирван зад граница член на т.нар. „Терористична организация на гюленистите/Паралелна държавна структура” (ФЕТО/ПДС), съобщи вестник „Джумхуриет”. Задграничната операция на турското разузнаване е срещу Мехмет Гелен, който по професия е учител и е пребивавал в съседен Азербайджан, посочва още „Джумхуриет”. \r\nПревод и редакция:", "date": "2018.12.29", "title": "„Джумхуриет”: Операция на турското разузнаване в Азербайджан за залавяне на „гюленист”"}
{"url": "http://www.focus-news.net/news/2018/12/29/2606719/stanka-mihova-regionalna-direktsiya-sotsialno-podpomagane-blagoevgrad-po-zakona-za-semeyni-pomoshti-prez-noemvri-sa-otpusnati-pomoshti-na-26-399-litsa-i-semeystva-v-oblastta.html", "text": "По закона за семейни помощи за деца и Правилника за неговото прилагане през ноември са отпуснати помощи на 26 399 лица и семейства в област Благоевград. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. Тя уточни, че общият размер на финансовата помощ е 2 314 256 лв. По думите й реалният брой на подпомогнатите семейства е 25 337, а реалният брой на децата, за които е отпусната помощ е 38 940. Михова посочи, че еднократна помощ при бременност е отпусната за 25 случая в размер на 3 300 лв., а еднократна помощ при раждане на дете е отпусната на 242 майки в общ размер на 90 950 лв. Експертът допълни, че за отглеждане на близнаци до навършване на 1 година са отпуснати 3 еднократни помощи в общ размер на 7 200 лв. Станка Михова каза още, че месечни помощи за дете с трайни увреждания са отпуснати за 793 случая, като общата сумата е 510 114 лв. Тя добави, че целева помощ за безплатно пътуване са получили 170 многодетни майки от Благоевградска област в общ размер на 6 917 лв. \r\nСпециалистът съобщи също, че през ноември в областта са отпуснати месечни добавки за социална интеграция в размер на 345 094 лв. Тя уточни, че тези средства са отпуснати за 29 217 случая съгласно Закона за интеграция на хората с увреждания и Правилника за неговото приложение. По думите й от тях месечни добавки за транспортни услуги са по 13 738 случая, за ползване на информационни и телекомуникационни услуги – 2 169, за обучение – 8, за диетично хранене и лекарства – 11 396, за достъпна информация – 1 873, за наем на общинско жилище – 13 и за балнеолечение – 20 случая. „Дирекциите „Социално подпомагане“ на територията на област Благоевград са отпуснали парична помощ за покупка и ремонт на медицински средства, помощно-технически средства и приспособления на 233 лица с увреждания. Реалният брой на лицата с увреждания в областта до края на ноември е 13 739 лица“, каза още Михова. \r\nЕкспертът отбеляза, че в дирекцията до края на ноември са регистрирани 90 приемни семейства, в които са настанени 61 деца. Станка Михова посочи, че ноември здравноосигурени са 4 461 души, от които социално слаби с право на социално подпомагане са 2 221 човека, 2 182 жители на областта са получили целева помощ за отопление, а 58 полагат грижи за член от семейството със загубена работоспособност над 90%. „По Националната програма „Асистенти на хора с увреждания“ броят на подадените заявления-декларации е 218, от които 37 са отказани, а 178 са одобрени. Към момента в програмата са включени 154 лица, от тях като лични асистенти на лица – 140, на деца – 5, на деца по изключение – 1  и като помощник-възпитатели – 8“, каза още експертът. \r\nНатали СТЕФАНОВА", "date": "2018.12.29", "title": "Станка Михова, Регионална дирекция „Социално подпомагане“-Благоевград: По закона за семейни помощи през ноември са отпуснати помощи на 26 399 лица и семейства в областта"}
{"url": "http://www.focus-news.net/news/2018/12/29/2606721/plovdiv-intenziven-e-trafikat-v-uchastaka-na-avtomagistrala-trakiya-v-oblastta-zasileno-e-politseyskoto-prisastvie.html", "text": "Интензивен е трафикът в участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита също по пътищата Пловдив-Пазарджик, Пловдив-Асеновград и Пловдив-Карлово. Пътните настилки на територията на Пловдивска област са мокри на места и нормално проходими при зимни условия. От Областното пътно управление предупреждават, че във вечерните и сутрешните часове са възможни частични заледявания по пътищата в усойните и планински райони. Шофьорите трябва да тръгват на път с автомобили, подготвени за зимни условия, да карат внимателно и със съобразена скорост, както и да не предприемат рискови изпреварвания.  \r\nОстава ограничено движението на камиони с обща маса над 12 тона през прохода Троян-Кърнаре. Все още е ограничено и движението на камиони над 12 тона по пътя Поповица-Болярци. Срокът на ограничението е до 2 януари, а обходният маршрут е по пътя Поповица-Садово-Кочево-Болярци. Забранено е и преминаването на камиони с височина над 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Опасност от свличане на земна и скална маса има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Към този час е засилено полицейското присъствие основните направления в областта. Водачите на автомобили биват подлагани на проверки за употреба на алкохол, наркотични или други упойващи вещества, както и за правоспособност и за техническа изправност на моторните превозни средства. \r\nТрафикът на територията на град Пловдив също е интензивен към момента. По-засилено автомобилно движение се отчита в централната градска част, както и по входно-изходните артерии. Пътните настилки в града са мокри на места и нормално проходими. За периода до 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“ до тунела. Променени са маршрутите  на 12 автобусни  линии от вътрешноградския транспорт – №1, 4, 7, 9, 11, 20, 26, 27, 37, 44, 93 и 99. \r\nТони МИХАЙЛОВ", "date": "2018.12.29", "title": "Пловдив: Интензивен е трафикът в участъка на автомагистрала „Тракия“ в областта, засилено е полицейското присъствие"}
{"url": "http://www.focus-news.net/news/2018/12/29/2606722/pazardzhik-politseyski-patruli-sa-razpolozheni-na-mesta-po-glavnite-patishta-v-oblastta.html", "text": "Полицейски патрули са разположени на места по главните пътища в област Пазарджик, предаде репортер на  Радио „Фокус“ – Пазарджик . Следи се за спазване на ограниченията на скоростта, извършват се и проверки за наличие на задължителна застраховка, валиден технически преглед и винетен стикер. Патрули на „Пътна полиция“ са разположени на ханче Септември и на изхода на Пазарджик в посока Пловдив. Друг полицейски патрул извършва проверки в района на отбивката на автомагистрала „Тракия“ за Пазарджик. \r\nВаня НИКОЛОВА", "date": "2018.12.29", "title": "Пазарджик: Полицейски патрули са разположени на места по главните пътища в областта"}
{"url": "http://www.focus-news.net/news/2018/12/29/2606723/kyustendil-s-normalna-intenziven-e-trafikat-po-glaven-e-79-i-avtomagistrala-struma-v-oblast-kyustendil.html", "text": "Движението по третокласен път 107 в участъка между село Пастра и Рилския манастир, от км 27+700 до км 27+750, се осъществява двупосочно в една лента поради извършване на аварийно-възстановителни дейности по обрушване на ската. Участъкът е сигнализиран с пътни знаци. Срокът за приключване на ремонтните дейности е 1 февруари 2019 година. Това съобщи за  Радио \"Фокус\" – Пирин  дежурният служител в Областно пътно управление - Кюстендил. С нормална интензивен е трафикът по главен Е-79 и автомагистрала „Струма“ в област Кюстендил. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. \r\nНатали СТЕФАНОВА", "date": "2018.12.29", "title": "Кюстендил:  С нормална интензивен е трафикът по главен Е-79 и автомагистрала „Струма“ в област Кюстендил"}
{"url": "http://www.focus-news.net/news/2018/12/29/2606724/yambol-mazh-e-zaginal-pri-katastrofa-kray-elhovo.html", "text": "Мъж е загинал при катастрофа край Елхово, близо до „Каравеловското ханче“. Това съобщиха за  Агенция „Фокус“  от  ОДМВР- Ямбол . Пътното произшествие е станало малко преди 12.00 часа. Четирима са били пътниците в автомобила. Единият от тях е починал, а останалите трима са транспортирани към болница в Ямбол за преглед. Една жена е в по-тежко състояние. Движението в района се осъществява нормално. \r\nБиляна ИВАНОВА", "date": "2018.12.29", "title": "Ямбол: Мъж е загинал при катастрофа край Елхово"}
{"url": "http://www.focus-news.net/news/2018/12/29/2606720/kaloyan-pargov-bsp-sofiya-bul-tsarigradsko-shose-mozhe-da-e-sledvashtoto-trase-s-vineten-rezhim-v-stolitsata-po-primer-na-severnata-skorostna-tangenta.html", "text": "Бул. \"Цариградско шосе\" може да е следващото трасе с винетен режим в столицата по пример на Северната скоростна тангента. Това каза за  Радио „Фокус“  председателят на БСП – София Калоян Паргов във връзка с плановете на Агенция „Пътна инфраструктура“ да бъде въведена винетка за ползване на тангентата. Той определи идеята като абсурдна и уточни, че по тази логика \"Цариградско шосе\" може да бъде таксувано на същия принцип като продължение на АМ \"Тракия\". „Въвеждането на такъв винетен стикер по Северната тангента ще принуди да се използват обходните маршрути, които са в много лошо състояние. Това е едно решение, взето на тъмно в края на годината, когато хората най-малко подозират. Това ги кара да посрещнат Новата година в напрежение. Решението граничи с един законен рекет на софиянци. Няма как да не се съобразим с исканията на тази част на София, която е най-засегната - Нови Искър, Кремиковци. За Банкя винетки няма, но за Нови Искър има - защо е така, има ли двоен стандарт“, попита той. Един от очакваните резултати е трафикът да се пренасочи обратно към центъра на София, откъдето беше изведен с уж целенасочена политика, обясни Калоян Паргов. Според него именно засегнатите от винетния режим райони заслужават различно отношение, след като ударните инвестиции в столицата са в района в полите на Витоша. Ако Столична община иска да изравни стандарта на живот между северната и южната част на София, налагането на винетки със сигурност не е правилната стъпка в тази насока, категоричен бе председателят на БСП-София.  \r\nРосица АНГЕЛОВА", "date": "2018.12.29", "title": "Калоян Паргов, БСП-София: Бул. \"Цариградско шосе\" може да е следващото трасе с винетен режим в столицата по пример на Северната скоростна тангента"}
{"url": "http://www.focus-news.net/news/2018/12/29/2606725/burgas-mokri-i-hlazgavi-sa-patnite-nastilki-v-oblastta-nyama-zatvoreni-patishta-i-prohodi.html", "text": "Мокри и хлъзгави са пътните настилки в област Бургас, няма затворени пътища и проходи. Това потвърдиха за  Радио „Фокус“ – Бургас  от Областното пътно управление. Без затруднения се осъществява движението на моторни превозни средства в областта в края на почивния ден.  \r\nНяма образувани колони от автомобили по входно-изходните пътни артерии на областния център. По-интензивен е трафикът по някои участъци от централните улици и булеварди „Сан Стефано“, „Демокрация“, „Генерал Гурко“, „Цар Симеон“, „Цар Петър“ и „Иван Вазов“, по бул. „Тодор Александров“, както и в района на кръстовището с кръгово движение „Трапезица“. \r\nМария ПОПЧЕВА", "date": "2018.12.29", "title": "Бургас: Мокри и хлъзгави са пътните настилки в областта, няма затворени пътища и проходи"}
{"url": "http://www.focus-news.net/news/2018/12/29/2606726/dha-chetiri-detsa-na-siriyski-bezhantsi-zaginaha-pri-domashen-pozhar-v-tsentralna-turtsiya.html", "text": "Четири деца на сирийски бежанци на възраст от 4 до 11 години загинаха при битов пожар в околия Каратай на провинция Коня в Централна Турция, предаде  информационната агенция ДХА . Ужасната трагедия е станала тази сутрин към 07.30 часа. Семейството е обитавало покривно помещение на 3-етажна сграда. Бащата рано сутринта е отишъл на работа, а майката малко по-късно е излязла за да купи храна. Пожарът е избухнал от печка, а децата на 4, 5, 10 и 11 години са се задушили от дима. Въпреки положените усилия от лекари в различни болници, те не са могли да бъдат спасени. Майката също се е задушила от дима, но без опасност за живота, посочва още ДХА. \r\nПревод и редакция:", "date": "2018.12.29", "title": "ДХА: Четири деца на сирийски бежанци загинаха при домашен пожар в Централна Турция"}
{"url": "http://www.focus-news.net/news/2018/12/29/2606727/varna-normalno-se-osashtestvyava-dvizhenieto-po-patishtata-v-oblastta-na-mesta-prevalyava-slab-dazhd.html", "text": "Нормално се осъществява движението по пътищата във Варненска област, на места превалява слаб дъжд, предаде репортер на  Радио „Фокус“ – Варна . В районите с валеж пътните настилки са мокри и хлъзгави. Призовават се водачите да шофират с повишено внимание и съобразена скорост. По данни на полицията към този час на деня не се отчита натоварване на движението по основните направления - за София, Добрич и Бургас.  \r\nВ областния град трафикът е по-натоварен около големите търговски обекти. Осигурено е полицейско присъствие по основните направления във Варна и областта. Следи се за управление на моторни превозни средства след употреба на алкохол или наркотични вещества, без свидетелство за правоспособност и с превишена скорост. \r\nМарияна ВАЛЕНТИНОВА", "date": "2018.12.29", "title": "Варна: Нормално се осъществява движението по пътищата в областта, на места превалява слаб дъжд"}
{"url": "http://www.focus-news.net/news/2018/12/29/2606728/veliko-tarnovo-na-mesta-v-oblastta-prevalyava-slab-dazhd-patnite-nastilki-sa-mokri-v-nyakoi-rayoni-i-hlazgavi.html", "text": "Едната лента в участък от пътя между Твърдица и Елена е затворена заради свлачище. В отсечката от км 47+800 до км 48+000 е пропаднала част от пътното платно и се извършват ремонтни дейности, които трябва да приключат до 11 януари 2019 година, съобщиха за  Радио „Фокус“ – Велико Търново  от Областното пътно управление и отправиха апел към шофьорите да карат внимателно и със съобразена скорост. Условията за пътуване в региона са нормални за сезона. Времето е облачно, на места превалява слаб дъжд. Пътните настилки са мокри, в някои райони - и хлъзгави. Трафикът не е интензивен.  \r\nНяма допълнително въведени ограничения и нови затворени. Проходът на Републиката е отворен за движение на всички видове МПС, но там остава в сила предупреждението за опасност от падащи камъни. Не се допуска преминаване на товарни автомобили над 12 тона през прохода Твърдица – Елена. Затворен за товарни автомобили над 10 тона е път III-551 Дебелец-Средни колиби-Елена. Обходният маршрут е Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3.5 т по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от пътя Царски извор-Драганово, обходният маршрут е през село Сушица. \r\nЛуиза ТРАНЧЕВА", "date": "2018.12.29", "title": "Велико Търново: На места в областта превалява слаб дъжд, пътните настилки са мокри, в някои райони - и хлъзгави"}
{"url": "http://www.focus-news.net/news/2018/12/29/2606729/dots-d-r-mariya-atanasova-gastroenterolog-meditsinski-tsentar-sanamedic-vav-varna-razpolaga-s-posleden-klas-aparat-za-ultrazvukovi-izsledvaniya.html", "text": "Медицински център SanaMedic във Варна разполага с последен клас апарат за ултразвукови изследвания. Това каза в интервю за  Радио „Фокус“ – Варна  доц. д-р Мария Атанасова, специалист по вътрешни болести, гастроентерология и диететика в  медицинския център. Доц. Атанасова отбеляза, че апаратът за ултразвукови изследвания в центъра е изключително качествен и дава възможност за преглед на всички коремни органи, а също така и за ехокардиография, както и за изследване на гениталиите от акушер-гинеколог. \r\nДоц. д-р Мария Атанасова е лекар с 40-годишен професионален опит. Тя е специализирала в Германия със стипендия на академията на науките. \r\nМарияна ВАЛЕНТИНОВА", "date": "2018.12.29", "title": "Доц. д-р Мария Атанасова, гастроентеролог: Медицински център SanaMedic във Варна разполага с последен клас апарат за ултразвукови изследвания"}
{"url": "http://www.focus-news.net/news/2018/12/29/2606730/blagoevgrad-patishtata-v-oblastta-sa-prohodimi-pri-zimni-usloviya.html", "text": "Пътищата в Благоевградска област са проходими при зимни условия. Това съобщи за  Радио „Фокус“-Пирин  дежурният служител в Областно пътно управление-Благоевград. Възможни са заледявания по усойните места в областта, пътните настилки са обработени и опесъчени. С нормална интензивност се осъществява трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма регистрирани тежки пътни инциденти през изминалия ден по републиканската пътна мрежа в региона. В района на Кресненското дефиле и прохода Предел е повишена опасността от падащи камъни. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2018.12.29", "title": "Благоевград: Пътищата в областта са проходими при зимни условия"}
{"url": "http://www.focus-news.net/news/2018/12/29/2606731/aktualna-patna-obstanovka-kam-1730-chasa.html", "text": "Температурите са в интервала от - 3° до + 12°. Времето над страната е предимно облачно. Слаб до умерен вятър духа в цялата страна. Дъжд вали в областите: Бургас, Варна, Кърджали, София, Хасково и Велико Търново. Сняг вали в района на проход \"Предел“ /обл. Благоевград/ и проход „Шипка“ /обл. Стара Загора/. Пътните настилки са предимно мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" .  \r\nОграничена видимост поради мъгла:  \r\n- до 100 м. в района на проход „Шипка“ /обл. Стара Загора/ и проход „Обзорски“ / обл. Бургас./ \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопастност на движението поради неравности на пътната настилка. Срок до 31.03.2019 г.  \r\nДвижение в една лента по АМ Тракия от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 30.12.2018 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г.\t \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\nОбласт Ямбол: \r\nДвижението по Път І-7 „Могила - Елхово” от км 254+900 до км 282+000 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци. Срок на 30. 12. 2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІI-864: Движението по път IІI-864 Проглед - Пампорово, от км 2+375 до км 2+485 се осъществява в дясната лента, поради направа на подпорна стена на обект: „Възстановяване на аварирал участък от републикански път III-864 (Чепеларе - Соколовци) - Пампорово - Стойките от км 2+375 до км  2+485“, на територията на ОПУ - Смолян. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53 Движението по Път II-53 Сливен-Калчево от км 136+000 до км161+500 се осъществява двупосочно в една лента, поради ремонтни дейности по асфалтовата  \r\nнастилка. Участъка е сигнализиран с пътни знаци  Срок на 30. 12. 2018 г. \r\nПът III-5308. Движението по пътIII-5308 Калчево-Каменец от км 0+000 до км 16+600 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци Срок от 30. 12 до31. 12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.29", "title": "Актуална пътна обстановка към 17.30 часа"}
{"url": "http://www.focus-news.net/news/2018/12/29/2606735/predstoyashti-mezhdunarodni-sabitiya-za-30-dekemvri-agentsiya-fokus.html", "text": "*** Очаква се председателят на Северна Корея да изнесе новогодишната си реч \r\n***", "date": "2018.12.29", "title": "Предстоящи международни събития за 30 декември ( Агенция „Фокус“ )"}
{"url": "http://www.focus-news.net/news/2018/12/29/2606733/kardzhali-trafikat-na-gkpp-makaza-e-intenziven-na-izhod-ot-stranata.html", "text": "Трафикът на ГКПП \"Маказа\" на българо-гръцката граница е интензивен на изход от страната, по данни към 18.00 часа. Това съобщиха от пресцентъра на  Главна дирекция \"Гранична полиция\" . \r\nТрафикът е нормален на всички останали български гранични контролно-пропускателни пунктове.", "date": "2018.12.29", "title": "Кърджали: Трафикът на ГКПП \"Маказа\" е интензивен на изход от страната"}
{"url": "http://www.focus-news.net/news/2018/12/29/2606707/iha-siriyskite-kyurdi-prodalzhavat-da-sa-v-grad-manbidzh.html", "text": "Прессекретарят на Кремъл Дмитрий Песков заяви, че правителствените сили на Сирия са навлезли в град  Манбидж и контролират обстановката, но направените в района снимки го опровергават, предаде  информационната агенция Ихляс хабер ажансъ (ИХА) , цитирана от вестник „Джумхуриет”. Вчера бойците от Отрядите за народна самозащита (ОНС) на Партията на демократичното единство (ПДЕ) на сирийските кюрди оповестиха, че напускат  Манбидж, но днес бяха заснети как провеждат съвещание в граничните райони на града. Получените от тези райони снимки опровергават твърденията, че ОНС са се изтеглили от района. \r\nВ направените едно след друго съобщения от Турция и от Министерството на отбраната на САОЩ се посочва също, че ОНС не са напуснали района на  Манбидж, посочва още ИХА. \r\nПревод и редакция:", "date": "2018.12.29", "title": "ИХА: Сирийските кюрди продължават да са в град Манбидж"}
{"url": "http://www.focus-news.net/news/2018/12/29/2606734/bloomberg-vizitata-na-donald-tramp-vazmuti-deputatite-v-irak-i-predizvika-prizivi-za-izteglyane-na-amerikanskite-voyski-ot-stranata.html", "text": "Иракските депутати възприеха като обида изненадващата визита на американския президент Доналд Тръмп в базите на САЩ, като някои от най-влиятелните партии в парламента в Багдад призоваха за преразглеждане на военното присъствие на Съединените щати в страната, предава  агенция Bloomberg . \r\nДържавният глава на САЩ направи първото си посещение на войниците в зоната на бойните действия като върховен главнокомандващ в сряда, когато се срещна с военнослужещите в база Айн ал Асад, намираща се на запад от столицата. Тръмп им каза, че няма планове за изтегляне от Ирак след решението му да изтегли силите на САЩ от Сирия. Той не се срещна с премиера Адил Абдул Махди, но двамата успяха да говорят по телефона, отбелязва агенцията. \r\nПрезидентът, който бе критикуван във Вашингтон за това, че е отстъпил пространство на „Ислямска държава“ и Иран с изтеглянето на войските от Сирия, заяви, че американските сили ще могат да използват Ирак като база за регионални операции срещу противниците на Вашингтон. Но в страната, където Америка и Иран отдавна се състезават за политическо влияние, нямаше очевидна подкрепа за идеята, пише „Блуумбърг“. \r\nДепутатите от партията, оглавявана от шиитския проповедник Моктада Садър, която спечели най-много места в парламента на изборите през май, разкритикува остро визитата и я посочи като пример за „арогантността на Америка и пренебрежението й в отношенията с Ирак“, както и за поредно нарушение на суверенитета на страната. Фракцията призова парламента да приеме Закон, изискващ войските на САЩ да напуснат Ирак. Агенцията припомня, че Садър е бил командир на милиция и е насочвал нападенията срещу американските войници след инвазията през 2003 година и посочва, че през последните години той е добил популярност с постоянните си атаки срещу политическия елит на Ирак относно тяхната корупция. \r\nВтората по големина група в парламента, блокът Ал-Бинаа, заяви, че визитата на Тръмп повдига „много въпросителни за характера на американското военно присъствие в Ирак“. Хайдер ал-Абади, бивш премиер, който работи в тясно сътрудничество със САЩ, заяви, че посещението на Тръмп е нарушение на дипломатическите норми и ще навреди на връзките между страните. \r\nОт Белият Дом съобщиха, че не е било възможно да се организира за толкова кратко време срещата между американския президент и Махди. Иракският премиер, от своя страна, излезе със съобщение, в което посочи „различия в мненията“ като причина за пропадането на разговорите. Министър-председателят каза, че официалните лица от САЩ са изразили намерението на Тръмп да поздрави правителството за победата над „Ислямска държава“, както и за желанието му да посети американските военни. \r\n„Блуумбърг“ припомня, че войските на САЩ бяха изтеглени от Ирак през 2011 година след дълъг период на политически сблъсъци, последвали американската инвазия през 2003-а. Но хиляди войници се завърнаха, за да помогнат на правителството в Багдад в борбата срещу „Ислямска държава“, след като джихадистите завзеха огромни територии през 2013 и 2014, включително втория по големина град Мосул. Към декември 2017 година, от когато са последните данни, в Ирак е имало 5200 американски военнослужещи. \r\nПревод и редакция:", "date": "2018.12.29", "title": "Bloomberg: Визитата на Доналд Тръмп възмути депутатите в Ирак и предизвика призиви за изтегляне на американските войски от страната"}
{"url": "http://www.focus-news.net/news/2018/12/29/2606736/predstoyashti-sabitiya-v-stranata-za-30-dekemvri-agentsiya-fokus.html", "text": "*** \r\nOт 9.00 часа в храм \"Рождество Христово\" в кв. „Младост“ ще бъде отслужена Архиерейска света Литургия, оглавена от Негово преосвещенство Белоградчишкия епископ Поликарп - викарий на Софийския митрополит.   \r\n*** \r\nОт 19.00 часа в Театър Азарян ще се играе постановката „Островът на съкровищата“. \r\n*** \r\nОт 18.00 часа на пл. „Цар Асен I“ Община Велико Търново подарява безплатно Аудио-визуален спектакъл „Царевград Търнов – Звук и светлина“. \r\n*** \r\nОт 9.00 часа в катедралния  храм \"Св. Богородица\" ще бъде отслужена Архиерейска света Литургия, оглавена от Негово преосвещенство Константийският епископ Яков- викарий на Пловдивския митрополит и архиерейски наместник на Пазарджишка духовна околия. \r\n*** \r\nОт 9.30 часа в храм „Св. Троица“ ще бъде отслужена Утреня и света Златоустова литургия от Негово Високопреосвещенство Старозагорския митрополит Киприан.", "date": "2018.12.29", "title": "Предстоящи събития в страната за 30 декември (Агенция „Фокус“)"}
{"url": "http://www.focus-news.net/news/2018/12/29/2606732/sofiya-katastrofiraliyat-avtobus-po-liniya-77-e-izteglen-dvizhenieto-v-rayona-na-ul-suhodolska-i-kuban-e-vazstanoveno.html", "text": "Катастрофиралият автобус по линия 77 е изтеглен, движението в района на ул. „Суходолска“ и „Кубан“ е възстановено. Това каза за  Агенция „Фокус“  Лъчезар Пеков, ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). \r\nКомпетентните органи установяват каква е причината за инцидента, при който автобус на градския транспорт се блъсна в къща. Вследствие на катастрофата са нанесени щети на оградата на къщата. \r\nДеница КИТАНОВА", "date": "2018.12.29", "title": "София: Катастрофиралият автобус по линия 77 е изтеглен, движението в района на ул. „Суходолска“ и „Кубан“ е възстановено"}
{"url": "http://www.focus-news.net/news/2018/12/29/2606739/nimh-utre-vremeto-shte-bade-oblachno-i-pochti-bez-valezhi-s-minimalni-temperaturi-minus-3-i-2.html", "text": "През следващото денонощие ще остане предимно облачно, но ще е почти без валежи. Ще духа слаб вятър от северозапад. Минималните температури ще са предимно между минус 3° и 2°, максималните – между 3° и 8°. Това съобщи за  Агенция „Фокус“  дежурният синоптик Евгения Егова от  Националния институт по метеорология и хидрология при БАН . Атмосферното налягане слабо ще се понижи, но ще остане по-високо от средното за месеца. Над Черноморието ще е предимно облачно. Ще духа слаб северозападен вятър. Максималните температури ще са между 5° - 7°. Вълнението на морето ще е 1 - 2 бала. Температурата на морската вода е 7°. Над планините ще е предимно облачно, почти без валежи. Ще духа до умерен северозападен вятър. Максималната температура на височина 1200 метра ще е около минус 2°, на 2000 метра - около минус 8°. \r\nВ последния ден от тази година над страната ще преобладава облачно време, на места със слаби превалявания от дъжд и сняг. Ще духа до умерен вятър от изток. Минималните температури ще бъдат между минус 4° и 1°, а максималните – между 1° и 6°. В новогодишната нощ все още на места ще превалява слаб сняг. Вятърът ще се ориентира от североизток, в източната половина от страната и ще се усили. Температурите към полунощ ще са от минус 3° до 2°. През първия ден от Новата година ще бъде студено, без съществени валежи. В сряда в повече райони ще има временни разкъсвания и намаления на облачността. Вятърът ще се ориентира от запад-северозапад и ще се усили. Температурите слабо ще се повишат.", "date": "2018.12.29", "title": "НИМХ: Утре времето ще бъде облачно и почти без валежи, с минимални температури минус 3° и 2°"}
{"url": "http://www.focus-news.net/news/2018/12/29/2606738/gd-granichna-politsiya-intenziven-e-trafikat-na-granichniya-punkt-makaza-na-izhod-ot-stranata.html", "text": "Интензивен е трафикът на граничния пункт „Маказа“ на изход от страната. Това съобщиха от  ГД „Гранична полиция“ . Нормален е трафикът по границите със Сърбия, Македония, Турция и Румъния.", "date": "2018.12.29", "title": "ГД „Гранична полиция“: Интензивен е трафикът на граничния пункт „Маказа“ на изход от страната"}
{"url": "http://www.focus-news.net/news/2018/12/29/2606716/ria-novosti-rusiya-i-turtsiya-obsadiha-realizatsiyata-na-sporazumeniyata-za-idlib.html", "text": "На среща между министрите на отбраната на Русия и Турция Сергей Шойгу и Хулуси Акар и министрите на външните работи Сергей Лавров и Мевлют Чавушоглу в събота страните са обсъдили бъдещите ходове по реализацията на меморандума за създаване на демилитаризирана зона в сирисйкия регион Идлиб, съобщи първият дипломат на Анкара пред журналистите, предава  РИА Новости . \r\n„Днес ние обсъдихме също и ходовете за реализация на меморандума за създаване на демилитаризирана зона в Идлиб, който бе подписан в Сочи. Разгледахме действията, които ще предприемем за изпълнението на меморандума и за отстраняването на проблемите, които могат да възникнат по пътя към реализацията на този изключително важен документ“, заяви Човушоглу. \r\n„Считаме, че благодарение на него успяхме в значителна степен да осигурим спокойствие и това позволи да имаме значителен принос в придвижването на политическия процес“, отбеляза турският министър. \r\n„Някои, очевидно, искат да пречат на работата в рамките на астинския и сочинския процеси. Нека те не забравят, че ако в момента можем да говорим за създаване на конституционен комитет, това е възможно само благодарение на действията на Русия, Турция и Иран“, отбеляза той. \r\n„Ще продължим да работим активно и да се координираме с нашите руски колеги и колегите ни от Иран, за да ускорим политическото разрешение на сирийския конфликт“, увери Чавушоглу. \r\nПревод и редакция:", "date": "2018.12.29", "title": "РИА Новости: Русия и Турция обсъдиха реализацията на споразуменията за Идлиб"}
{"url": "http://www.focus-news.net/news/2018/12/29/2606742/georgi-tronkov-kmet-na-valchi-dol-stremim-se-da-podobryavame-infrastrukturata-i-bitovata-sreda-v-obshtinata.html", "text": "Стремим се да подобряваме инфраструктурата и битовата среда в общината. Това се посочва в обръщението на кмета на Вълчи дол Георги Тронков към жителите на общината по повод Коледните и Новогодишни празници, публикувано на сайта на  Община Вълчи дол . „Благодаря за усилията на всички за постигане на по-добри резултати, за постигнатите успехи на изминалата 2018 година в една доста предизвикателна във финансово – икономическо отношение ситуация. Работата на Общината в повечето случай остава незабележима за жителите, но ние се стараем и полагаме усилия да правим най-доброто и кандидатствайки по различни европейски програми, се стремим да подобряваме инфраструктурата и битовата среда на общината. От името на Община Вълчи дол и лично от мое име сърдечно Ви поздравявам с най – светлия християнски празник -Рождество Христово и с настъпването на Новата 2019 година. Пожелавам на всички една светла Коледа  и щастливо посрещане на Новата Година! Нека 2019 година Ви донесе оптимизъм, здраве, благополучие и успехи! Бъдете живи и здрави, щастливи и добронамерени! Нека всичките Ви дела бъдат увенчани с успехи и носят удовлетворение и радост, а мирът и радостта на този празник да Ви съпътства през цялата година“, се посочва в обръщението. „Пожелавам на Общинския съвет да намери пътя към консенсуса и конструктивизма. Всяка нова година е най-подходящият момент за ново начало. На Общинска администрация пожелавам да бъде максимално близо до хората, да работи за възраждане на икономиката на общината ни, което да донесе по-високи доходи  на нашите семействата. На гражданите на община Вълчи дол пожелавам да съумеем да създадем такава жизнена среда, че младите хора да намират реализация в родния ни град и смисъл да остават тук, а не да търсят препитание другаде. Пожелавам на себе си и съгражданите си да бъдем добри хора, да бъдем честни и принципни, да живеем по-добре и спокойно и да се научим да сбъдваме мечтите си! Весела Коледа и Щастлива Нова Година!“, се посочва още в обръщението на кмета на Община Вълчи дол Георги Тронков.", "date": "2018.12.29", "title": "Георги Тронков, кмет на Вълчи дол: Стремим се да подобряваме инфраструктурата и битовата среда в общината"}
{"url": "http://www.focus-news.net/news/2018/12/29/2606740/pazardzhik-na-tseni-mezhdu-5-i-6-leva-se-prodavat-ovoshtnite-fidanki-v-regiona.html", "text": "На цени между 5 и 6 лева се продават овощните фиданки в Пазарджишкия регион, показа репортерска проверка на  Радио „Фокус” – Пазарджик . Според специалистите дори през декември те могат да бъдат засадени, тъй като температурите все още не са много ниски, а влажността в почвата е добра. Търсят се различни видове овощен посадъчен материал – череши, сливи, круши, ябълки, праскови. При закупуването на повече от 10 фиданки търговците правят отстъпка и намаляват цената на 4 лева. Преди продажбата те оформят короната на фиданката и кореновата й система и обясняват на клиентите начина на засаждането и. В Пазарджишки регион по-малко е търсенето на декоративни видове дръвчета и храсти като туя, кипарис, махония, котонеастър. \r\nВаня НИКОЛОВА", "date": "2018.12.29", "title": "Пазарджик: На цени между 5 и 6 лева се продават овощните фиданки в региона"}
{"url": "http://www.focus-news.net/news/2018/12/29/2606741/plovdiv-koledniyat-bazar-v-turisticheski-kompleks-starinno-karlovo-shte-prodalzhi-do-3-yanuari.html", "text": "Коледният базар в туристически комплекс „Старинно Карлово“ ще продължи до 3 януари. Това каза за  Радио „Фокус“ – Пловдив  Румяна Христова, аниматор в комплекса. Тя подчерта, че базарът е традиционен и се провежда вече за четвърта поредна година. „Нещата, които се предлагат, са основно ръчна изработка, като някои от тях са от занаятчиите в Карловския занаятчийски еснаф, а други се изработват от аниматорите в комплекса. Имаме ръчно декорирани бутилки с вино, ръчно изработени картички, рисувани камъчета, шишарки, различни сувенири. За всеки посетител има и изненада – почерпка с топъл чай“, каза Христова и посочи, че базарът, разположен в магазина на къща „Бухалов хан“, продължава да създава празнично настроение на жителите и гостите на Карлово. Работното време на коледния базар е всеки ден от 09.00 до 17.00 часа, без почивен ден. \r\nКоледният базар в туристически комплекс „Старинно Карлово“ отвори врати още на 15 ноември и се радва на огромен посетителски интерес както от жители на града, така и от туристи. \r\nТони МИХАЙЛОВ", "date": "2018.12.29", "title": "Пловдив: Коледният базар в туристически комплекс „Старинно Карлово“ ще продължи до 3 януари"}
{"url": "http://www.focus-news.net/news/2018/12/29/2606743/the-new-york-times-siriyskite-kyurdi-se-pochuvstvaha-predadeni-ot-sasht-molyat-asad-za-zashtita.html", "text": "Почувствали се предадени от САЩ, в петък кюрдските им съюзници в Сирия помолиха сирийското правителство да ги защити от възможно турско настъпление. Молбата изненада някои американски официални лица и може да отвори пътя за силите на президента Башар Асад, подкрепян от Русия и Иран, да започне да си възвръща контролираните от кюрдите части на страната в близост до турската граница. Това ще е голяма стъпка към реализирането на целта на държавния глава,  която е да обедини отново цялата Сирия, която от повече от 7 години е арена на жестока война, пише  американското издание The New York Times  в материал, представен без редакторска намеса. \r\nТова е и първият знак, че внезапното обявление на президента Доналд Тръмп от миналата седмица, че изтегля американските войници от Сирия, не само ще промени съюзите в конфликта, но и е от директна полза за Асад – брутален автократ, който веднъж бе описан от Тръмп, като „животно“, отговорно за химически атаки и други зверства. \r\nПодкрепяните от САЩ „Отряди за народна самозащита“ (ОНС), или YPG, заявиха, че сирийското правителство трябва да изпрати сили в град Манбидж, в близост до турската граница. \r\nИскането представлява ситуация, в която съюзник на САЩ моли враг на САЩ да го защити от друг американски съюзник – Турция. \r\nТурция счита кюрдските милиции за опасни бунтовници, които искат автономия. САЩ ги смята за ценни партньори в борбата срещу „Ислямска държава“ (ИД) в Сирия – първоначалната цел на американската военна операция, която започна преди четири години. \r\nВъпреки че американските войски в Сирия са само около 2000 души, те действащ възпиращо за нападението срещу кюрдските милиции от турците. Присъствието на САЩ също така обезкуражи силите на Асад да се впуснат в района, независимо, че те възвърнаха големи райони от антиправителствените бойци, често с подкрепата на Русия и Иран. \r\nС молбата за помощ в петък кюрдите поканиха г-н Асад в поне някои от областите, които той желае. \r\nНякои американски официални лица бяха изненадани от кюрдското изявление и изразиха разочарование и гняв към своите кюрдски колеги, според високопоставен американски служител. Нямаше консултации или координация, обясни официалният представител. \r\nДокато Съединените щати разбират мотивите на кюрдите да открият преговори с правителството на Асад, обяснява събеседникът на изданието, кюрдската позиция не отразява задължително вижданията на арабските членове на кюрдско-арабската коалиция, която се бори с ИД в Източна Сирия, и заяви, че това е едностранен гамбит. \r\nДоминираните от кюрдите милиции контролират около една четвърт от територията на Сирия, включително ценни земеделски земи и петролни запаси в северната и източната част на страната. \r\nНа кюрдския контрол се противопоставят не само на турците, но и правителството на Асад, както и съюзниците му Русия и Иран, които искат територията да премине под контрола на Дамаск. \r\nИзненадващото изявление на г-н Тръмп, че ще изтегли американските войски, породи страхове, че ще възникне борба между конкурентните сили, които ще се опитат да използват създаващия се вакуум. \r\nЧрез своя съюз със Съединените щати кюрдите в Сирия придобиха безпрецедентна военна и политическа власт по време на войната. Тъй като джихадистите от ИД бяха отблъснати, кюрдите често запълваха политическата празнина, оставена след това, създавайки съвети, които да ръководят местните дела. \r\nНо съзнавайки, че Съединените щати в крайна сметка могат да се оттеглят, те също започнаха преговори за помирение със сирийското правителство. \r\nАбдулкарим Омар, представител за външните отношения на кюрдската администрация в Североизточна Сирия, заяви по телефона в петък, че преговорите продължават и че единственият въпрос, който досега е бил договорен, е разгръщането на сирийската армия в близост до Манбидж, след като американците се изтеглят. \r\nНа въпроса дали това споразумение е било съгласувано със САЩ, той каза: „Можете да попитате американците“ \r\nНо несигурността за сирийците, живеещи в тези райони, остава голяма, особено предвид това, че двете страни по споразумението го описват по различен начин. Кюрдите казват, че сирийската армия ще заеме само граничните райони, за да ги защити от евентуална турска атака и тя няма да се разположи в самия град. \r\nУправляваните от кюрдите територии в Сирия отдавна се отличават на фона на конфикта. Те се надяваха, че с помощта на американските си приятели ще създадат алтернативен модел за бъдещето на страната. \r\nНезависимо, че никоя от воюващите сили в Сирия не харесваше ситуацията, те по правило избягваха да атакуват района от страх да не провокират САЩ, Сега, когато този възпиращ фактор ще изчезне, бъдещето на Североизтока е съвсем неясно. \r\nАнализаторите считат, че най-вероятно ще спечели сирийското правителство и неговите съюзници, които искат да върнат региона под контрола на Дамаск, както за доброто на Асад, така и за своите собствени интереси. \r\nРусия би искала Асад да си възвърне контрола върху петролните резерви на Сирия, което би подпомогнало възстановяването на страната, а Иран иска да установи географска връзка между силите, които подкрепя в Сирия и Ливан с тези в Ирак. \r\n„Американското изтегляне от Сирия е еквивалент на това Сирия да бъде поднесена на тепсия на Иран и неговите милиции“, заяви Муханад ал-Талаа, командир на арабска милиция, оперираща около военната база на САЩ в Ат Танф, в близост до иракската граница. „Ако САЩ се оттеглят и ние ще сме принудени да напуснем, Иран ще има сигурни маршрути за доставки през Ирак до своите милиции и „Хизбулла“ в Сирия“. \r\nБързото изтегляне на американците може да е от полза и за останките на ИД. Въпреки че групировката е загубила почти цялата територия, която някога е контролирала, експертите изчисляват, че все още има хиляди бойци, които са се върнали към своите бунтовнически корени и все още могат да осъществяват атаки. \r\nАко местните сили, които се борят с джихадистите, загубят американските командири на бойните полета, те ще бъдат принудени да разчитат на малкия брой британски и френски сили, които все още са в Сирия, което може да доведе до объркване, казват експерти. \r\nВъпреки че президентът Тръмп първоначално лобира за изтегляне на американските войски след 30 дни, Пентагонът настоява за оттегляне, което може да отнеме месеци, като се позовава на опасността за американските сили, ако им бъде наредено бързо да демонтират предните си постове. \r\nВъзможно е също така Пентагонът да позволи на кюрдските бойци да запазят поне част от оръжията, доставени от американците, заяви представител на Министерството на отбраната на САЩ, въпреки дадените обещания на Турция миналата година, че въоръжението ще бъде отнето при приключването на военните операции. \r\nНо не е ясно как американските сили ще продължат да подкрепят местните си съюзници на място, въпреки че Пентагонът предложи редица стратегии, които включват поддържане на войски за специални операции в Ирак, които могат да осъществяват мисии в Сирия, нещо, за което Тръмп намекна в сряда по време на визитата си в Ирак. \r\nТова може да е необходимо, тъй като мнозина се съмняват в способността на сирийското правителство и неговите съюзници да доведат битката срещу ИД до края. \r\n„Не мисля, че режимът и неговите милиции могат да се справят с този проблем много добре, като се има предвид какви проблеми имаха САЩ с него“, заяви Файсал Итани, старши сътрудник в Атлантическия съвет, който изучава Сирия. \r\nНай-големите губещи от американското изтегляне ще бъдат местните сили, които се оказаха овластени от партньорството си със САЩ. Те включват арабски милиции, които се противопоставят на сирийското правителство и не искат да живеят под неговото управление. \r\n„Американците ни забиха нож в гърба“, казва Мохамед Джабър, член на военния съвет в Дейр-ез-Зор в Източна Сирия. „Те просто си поиграха с нас“. \r\nНо начело в списъка на американските съюзници в Сирия са кюрдските сили, които бяха основни партньори в борбата срещу джихадистите. \r\nСъюзът на кюрдите със САЩ ги превърна от маргинализирано малцинство в господари за голяма част от страната. Но без Съединените щати, те ще се окажат между сирийското правителство, което ги иска обратно под контрола на Дамаск, и Турция, която иска да ги ликвидира. \r\n„Мисля, че те наистина имат само един избор, който е да приемат това, което Асад предлага, и той няма да бъде алтруистичен“, счита Ранда Слим, старши научен сътрудник в Института за Близкия изток. „Той ще се опита да накара кюрдите да приемат всичките максималистични искания, които им отправи“. \r\nПревод и редакция:", "date": "2018.12.29", "title": "The New York Times: Сирийските кюрди се почувстваха предадени от САЩ, молят Асад за защита"}
{"url": "http://www.focus-news.net/news/2018/12/29/2606745/veliko-tarnovo-nezakonni-ribolovni-uredi-izvadiha-ot-dunav-inspektori-na-iara.html", "text": "Незаконни риболовни уреди извадиха от Дунав инспектори на Изпълнителната агенция по рибарство и аквакултури. Проверката е извършена от служители от старата столица, съвместно с полицията, съобщават за  Радио „Фокус“ – Велико Търново  от ИАРА. При речен километър 542 са намерени и извадени 12 лави кърмаци, които се използват за улов на есетрови риби. По случая е съставен констативен протокол с приложен снимков материал. \r\nКърмакът, забранен за използване още в началото на 2007 г., представлява дълго въже, опънато по дъното на реката. На него са завързани огромни куки през около половин или един метър, между които има камъни. На куките се закачват не само моруни, но и други риби. \r\nЛуиза ТРАНЧЕВА", "date": "2018.12.29", "title": "Велико Търново: Незаконни риболовни уреди извадиха от Дунав инспектори на ИАРА"}
{"url": "http://www.focus-news.net/news/2018/12/29/2606746/narodnata-pevitsa-zlatka-stavreva-strandzhanskite-narodni-pesni-mogat-da-se-razpoznayat-po-harakternoto-meko-tonoizvlichane.html", "text": "Странджанските народни могат да се разпознаят по характерното меко тоноизвличане. Това каза за  Радио „Фокус“ – Бургас  народната певица Златка Ставрева. По думите ѝ хороводните песни най-често са построени в „минорен лад“, а бавните са изпълнени свободно, без определен ритъм, с „тремоло“ на гласа. „Обредните ритуали в Странджа – коледуване, пролетни момински игри, Филек, великденските, гергьовденски и еньовденски празници са съпроводени с много песни, запазени до днес“, отбеляза Ставрева. Тя добави, че мистичното очарование на областта се постига и благодарение на природата на Странджа планина. „В етнографски план тук има смесване на три групи – рупци, тронки и загорци. Най-многочисленото население са рупците, те носят и най-старите местни традиции. От тази етнографска група е част и моето семейство“, каза още Ставрева. Според нея народното творчество е националното богатство на народа. „За песента са нужни векове. Народното творчество е дълбоката същност и жизнената сила на народа ни и е неприкосновен знак, че българският народ е бил, е и ще бъде. Народната песен ни дарява с най-щедрите дарове – сила, вяра, любов и утеха. Тя е лек за душата“, каза още народната певица. \r\nМария ПОПЧЕВА", "date": "2018.12.29", "title": "Народната певица Златка Ставрева: Странджанските народни песни могат да се разпознаят по характерното меко тоноизвличане"}
{"url": "http://www.focus-news.net/news/2018/12/29/2606749/afp-kitay-i-sasht-iskat-stabilen-napredak-v-otnosheniyata-si-sa-se-saglasili-si-dzinpin-i-donald-tramp.html", "text": "Лидерите на САЩ и Китай искат „стабилен напредък“ в отношенията си“, е казал китайският президент Си Дзинпин по време на телефонен разговор с американския си колега Доналд Тръмп в събота, предава  AFP. \r\nСпоред цитата на „Синхуа“, китайският председател е заявил, че Пекин и Вашингтон работят за прилагането на договорките за търговското примирие, постигнато между двамата лидери по-рано този месец. \r\nВ хода на разговора Си е изразил надежда, че „страните могат да се срещнат на половината път и да постигнат споразумение, изгодно и за двете страни и света, колкото може по-рано“. \r\nПревод и редакция:", "date": "2018.12.29", "title": "AFP: Китай и САЩ искат „стабилен напредък“ в отношенията си, са се съгласили Си Дзинпин и Доналд Тръмп"}
{"url": "http://www.focus-news.net/news/2018/12/29/2606737/kaloyan-pargov-bsp-sofiya-initsiativen-komitet-organizira-protest-ot-1-yanuari-sreshtu-vinetkite-na-severnata-skorostna-tangenta.html", "text": "Жители на засегнатите столични райони са готови още от 1 януари да излязат на протест, с който да блокират Северната скоростна тангента срещу въвеждането на винетки. Това каза за  Радио „Фокус“  председателят на БСП – София Калоян Паргов. Той уточни, че се събира инициативен комитет с готовност да изрази недоволството си от решението, граничещо със законен рекет. Всички пътища на София трябва да бъдат безплатни, категоричен бе Калоян Паргов. „Аргументът, че всеки би трябвало да си купи целогодишна винетка, не е верен – немалко хора живеят при доста трудни социално-икономически условия, с ниски доходи и растящи цени на комуналните услуги и на стоките от първа необходимост, което ще е факт от януари месец догодина. Разговарях с много жители на Нови Искър – когато имат нужда да излязат извън града, те използват седмична винетка, а не си купуват целогодишна – не могат да си го позволят. Подобно въвеждане на винетна система според мен е законен рекет, който държавата налага с оглед събиране на пари от пътища, които са направени за да се освободи градът от трафик, а не да бъдат продължение на магистрала. Това беше смисълът на Северната скоростна тангента“, обясни Калоян Паргов. Според него докато няма окончателно решение, засегнатите райони ще купуват винетки за Северната скоростна тангента, независимо от обещанията на зам.-кмета Дончо Барбалов. Столичани не бива да бъдат заблуждавани напразно, а Столична община следва да предприеме мерки предварително, а не постфактум, за да не заплащат излишно и несправедливо жителите на отделни райони на София, уточни Паргов.  \r\nРосица АНГЕЛОВА", "date": "2018.12.29", "title": "Калоян Паргов, БСП-София: Инициативен комитет организира протест от 1 януари срещу винетките на Северната скоростна тангента"}
{"url": "http://www.focus-news.net/news/2018/12/29/2606744/24-vesti-makedoniya-makedoniya-blokira-protestira-pred-sgradata-na-pravitelstvoto-v-skopie.html", "text": "С рецитали, патриотични песни и развени македонски знамена се проведе протест срещу промяната на името и приемането на Законите за амнистия пред сградата на правителството в Скопие, предава скопското електронно издание „24 Вести“.  \r\nПрисъстващите граждани са обявили, че са срещу конституционните промени, амнистията за глас за Северна, както и против неуспешните политики на всички политици. \r\nГражданите поискаха оставката на правителството и предсрочни парламентарни избори заедно с президентските (през април-май т.г.). Те казват, че не са съгласни с промяната на името и са възмутени, че правителството не уважава волята на гражданите, изразена на референдума. \r\nПревод и редакция:", "date": "2018.12.29", "title": "„24 Вести“ (Македония): „Македония блокира“ протестира пред сградата на правителството в Скопие"}
{"url": "http://www.focus-news.net/news/2018/12/29/2606748/avtobus-na-gradskiya-transport-se-blasna-v-kashta-v-sofiya-obzor.html", "text": "Автобус на градския транспорт се блъсна в къща в София. Пътнотранспортното произшествие е станало в събота към 15.10 часа между ул. „Суходолска и „Кубан“. Катастрофиралият автобус се е движел по линия 77. Все още се установява причината за инцидента, но по данни на водача, автобусът е бил засечен от лек автомобил. В салона се е возил един пътник. Няма данни за пострадали. Регистрирани са материални щети върху оградата на къщата. Изпратен е екип на КАТ. Автобусът бе изместен от местопроизшествието с помощта на кран. За времето, в което се осъществи преместването му, бе въведена временна организация на движението. Затворено бе движението по улиците „Суходолска“ и „Кубан“, а автобусните линии 72 и 77 временно ще въртят на \"Кубан\" и \"Ришки проход\". Към 18.00 часа, близо 3 часа по-късно, катастрофиралият автобус по линия 77 бе изтеглен, а движението в района възстановено.  \r\nДеница КИТАНОВА", "date": "2018.12.29", "title": "Автобус на градския транспорт се блъсна в къща в София (ОБЗОР)"}
{"url": "http://www.focus-news.net/news/2018/12/29/2606747/fond-za-strategicheska-kultura-rusiya-prizrakat-na-velika-albaniya-se-materializira.html", "text": "Политическата върхушка в Косово едва бе обявила преобразуването на формираните от бойци от АОК (УЧК – Армията за освобождение на Косово) сили за сигурност в армия, когато в страната вече пристигнаха 24 американски армейски бронирани коли Humvee. Малко след първата доставка се очаква и втора – още 27 такива машини. Това бе поредното крещящо нарушение на Резолюция 1244 на Съвета за сигурност на ООН от 1999 година, пише Алексей Торопов в материал, публикуван от  електронното издание на руското списание „Фонд за стратегическа култура“  и представен без редакторска намеса. \r\nВъпреки че тази резолюция признава териториалната цялост на Югославия, подложена на бомбардировките на НАТО, тя разпорежда изтеглянето на югославските войски и полицията от Косово и прави невъзможно тяхното завръщане, присъствието в региона на международната гражданска мисия от наблюдатели (вместо това има чужди въоръжени сили КФОР), връщането на бежанци (сръбските бежанци така и не се завърнаха) и разоръжаването на албанските бойци. Последният елемент не бе изпълнен. Сега от екстремистите направиха армия: петхиляден военен корпус, плюс три хиляди резервисти, а бившият гангстер и полеви командир Хашим Тачи обеща да отпусне 5-процентна квота за местни сръбски новобранци... \r\nПолитическият координатор на постоянното представителство на САЩ при ООН Родни Хънтър заяви, че „Съединените щати отново потвърждават подкрепата си за постепенно, прозрачно преминаване към професионални, многонационални, свързани с НАТО сили, които обслужват всички косовски общности“. \r\nАмериканците форсират завършването на процеса на разделяне на Косово от Сърбия, който те започнаха преди двадесет години. През 1998 г. АОК, подготвена от американски и британски инструктори в бази в Албания, започна атаки срещу югославската армия и полиция, разгръщайки терор срещу косовските сърби и лоялните на властите техни съплеменници. Десет години по-късно, през 2008 г., след няколко вълни на анти-сръбски етноцид, сръбското Косово, окупирано от НАТО, бе обявено за „независима държава“. Десет години по-късно, през 2018 г., Прищина, с Вашингтон зад гърба си, заяви, че ще води преговори с Белград само при условие, че сръбските власти признаят „държавността на Косово“ и премахнат пречките пред членството на Република Косово в ООН, ЕС и НАТО. \r\nИменно тези формулировки бяха изразени в резолюцията „за диалог със Сърбия”, която наскоро бе приета от косовския „парламент”. Един от лидерите на косовската преговаряща група беше Фатмир Лимай, бивш гангстер и боец, дясната ръка на Хашим Тачи, който бе привлечен като обвиняем от Хагския трибунал за изтезания, убийства и нечовешко отношение към сърбите и верните на Белград албанци в лагера Лапушник, но бе оправдан. Този Лимай вече заяви, че в допълнение към изискванията на резолюцията на косовския „парламент“ той ще търси обезщетение от Белград за „военна агресия“... \r\n„Тази резолюция е безсмислена ...“, коментира министърът на вътрешните работи на Сърбия Небойша Стефанович. „Те могат да назначат когото си искат да бъде ръководител на преговорните групи, но трябва да помнят, че са лично виновни, че са предавали сърби на вътрешните органи, убили са, изнасилвали са, включително деца, избивали са цели села“. \r\nПо-рано, на 6 ноември, косовският режим наложи 10-процентови мита върху всички стоки от Сърбия, а на 21 ноември увеличи митото на 100%. Рамуш Харадинай, министър-председателят на квази-държавата Косово, също беше гангстер и боец в миналото и заяви, че санкциите срещу Сърбия ще продължат, докато Белград не признае „независимостта“ на региона, който е откъснат от него. Той също заплаши с „по-строги“ мерки за натиск върху Белград. Медиите започнаха да предполагат: забрана за влизане в Косово от сръбски официални лица и превозни средства със сръбски номера, непризнаване на сръбски официални документи ... Харадинай казва, че ако Сърбия се опита да реши проблема със сила, САЩ ще подкрепят косовската армия. \r\nЗасега митата удрят най-вече сръбските анклави в Северно Косово, които се снабдяват от Белград: хлябът се е увеличил с 30%, сръбската преса спряла да достига до абонатите, местните болници започнали да чувстват липсата на кислород, наркотични препарати, лекарства с кратък срок на годност, болниците преминали изключително към спешни операции. \r\nАлбанците демонстрират, че са господари на Северно Косово, населявано от сърби: през септември специалните сили на Косово се нанесоха в контролираната от Сърбия водноелектрическа централа Газивода, а през ноември косовската полиция задържа четирима сърби по подозрение за убийството на местния сръбски активист Оливер Иванович. \r\nАрестуваните са били държани в продължение на един месец без съдебен процес, като за трима от тях арестът е продължен до 24 декември. В същото време властите в Косово нямат главен обвиняем - предполагаемият убиец ... \r\nВсички тези събития се случват в дните, когато се отбелязва хилядолетието на древната Призренска епархия, макар че само един процент от населението все още е православно в Призрен. А в средновековната резиденция на сръбските патриарси на Печ преди около месец албанският премиер Еди Рама заяви, че през първата половина на 2019 г. е планирано да се създаде митнически съюз и да се направи унификация на документите, както и да се разработи стратегия за обединяване на албанския народ до 2025 година. Призракът на „Велика Албания“ се материализира. \r\nВ Македония, където благодарение на албанското малцинство местните прозападни сили успяха да прокарат преименуването на страната в „Северна Македония”, което отваря пътя към НАТО и ЕС, албанците получиха държавен статут на своя език (законопроектът е в етап на одобрение) и наводниха със съплеменници ръководството на републиката. Черна гора, където албанското малцинство „помогна” на местното население да гласува за отделянето от Сърбия, вече се присъедини към НАТО и чака влизане в ЕС. И ако Белград бъде убеден да признае Косово, то тогава те ще могат да започнат да претендират за засега принадлежащата на Сърбия, но населена с албанци Прешевска долина. \r\nПолзата на САЩ от създаването на „Велика Албания“ е най-голяма: преначертавайки границите, Вашингтон ще установи окончателна хегемония над Балканите и ще погребе надеждите на гравитиращите към Русия православни сърби. А към това, че албанската мафия е най-жестоката и успешна от всички криминални групировки в Европа, също ще е от полза за САЩ в отношенията им с европейските съюзници. \r\nПревод и редакция:", "date": "2018.12.29", "title": "„Фонд за стратегическа култура“ (Русия): Призракът на Велика Албания се материализира"}
{"url": "http://www.focus-news.net/news/2018/12/29/2606771/pazardzhik-velingrad-be-otlichen-s-priz-v-kategoriya-lyatna-turisticheska-destinatsiya-za-2018-ta-godina.html", "text": "Велинград бе отличен с приз в категория „Лятна туристическа дестинация за 2018-та година”, съобщиха от  общината . По време на Осмите годишни награди „Чудесата на България” 2018 година кметът на Община Велинград д-р Костадин Коев е благодарил и откроил тази година като важна за града, защото са отбелязани значими годишнини – 70 години от създаването и 10 години от обявяването му за СПА столица на Балканите. По думите му 2018 година е донесла и голямо признание за усилията на туристическия бранш, защото велинградските хотели са спечелили и много национални, балкански и световни награди, заради високото качество на предлагания продукт. На церемонията в Пловдив са присъствали председателят на Народното събрание Цвета Караянчева, народни представители, кметове, историци, археолози, представители на бизнеса, неправителствени организации.", "date": "2018.12.29", "title": "Пазарджик: Велинград бе отличен с приз в категория „Лятна туристическа дестинация за 2018-та година”"}
{"url": "http://www.focus-news.net/news/2018/12/29/2606750/pazardzhik-praznichniyat-novogodishen-kontsert-v-grada-shte-zapochne-v-2300-chasa-na-31-dekemvri.html", "text": "Празничният новогодишен концерт, организиран от Община Пазарджик, който по традиция ще се проведе пред театър „Константин Величков”,  ще започне в 23.00 часа, съобщиха от  общинската администрация . Народният певец Николай Учкунов и оркестър „Сияние” ще забавляват с фолклорните си изпълнения дошлите да изпратят старата, и да посрещнат новата година на площада. Кметът на общината Тодор Попов ще поздрави жителите и гостите на града с настъпващата 2019 година.", "date": "2018.12.29", "title": "Пазарджик: Празничният новогодишен концерт в града ще започне в 23.00 часа на 31 декември"}
{"url": "http://www.focus-news.net/news/2018/12/29/2606768/veliko-tarnovo-99-sa-chakashtite-za-myasto-v-doma-za-stari-hora-veneta-boteva.html", "text": "99 са чакащите за място в Дома за стари хора „Венета Ботева“ във Велико Търново. Това съобщи за  Радио „Фокус“ – Велико Търново  директорът на социалната услуга Зорица Радловска, като допълни, че от тях 15 са мъже, а 84 жени. Капацитетът от 130 места в Дома е запълнен.  Социалната институция предлага 24-часово медицинско наблюдение, екип, който полага грижи за обитателите и им създава условия за социални контакти и възможност възрастните хора да се чувстват пълноценна част от обществото. \r\nРегулярно Домът е посещаван от ученици и студенти, активни са и малчуганите от детските градини в старата столица, които най-вече по празници изнасят артистични програми, с които радват обитателите на социалната институция. \r\nМария НЕДЕВА", "date": "2018.12.29", "title": "Велико Търново: 99 са чакащите за място в Дома за стари хора „Венета Ботева“"}
{"url": "http://www.focus-news.net/news/2018/12/29/2606767/smolyan-nad-15-hil-proverki-shte-napravi-nap-v-zimnite-kurorti-do-kraya-na-sezona.html", "text": "Масов данъчен контрол започва в зимните курорти в началото на годината. Това съобщиха от  офиса на НАП в Смолян . Стотици инспектори на НАП ще извършват скрити и явни наблюдения, инвентаризации на наличните стоки и проверки за отчитане на оборотите. Ще се следи и движението на стоки към хотели, ресторанти и други търговски обекти. На постоянно наблюдение са подложени също борси и тържища в близост до курортите. По време на кампанията инспекторите от „Фискален контрол“ ще използват  и дистанционната връзка на всеки касов апарат със сървърите на НАП, като софтуерът ще посочва обекти, чиито обороти се различават значително от средните за съответния регион. В кампанията отново ще бъде използван и подходът на т.нар. открито наблюдение, при който в рамките на дни или седмици в обекта присъства явно проверяващ екип на НАП, като оборотите, отчетени по време на наблюдението, се сравняват с минали периоди и при значима разлика, приходната агенция може да започне ревизия. По време на зимната кампания от НАП ще изследват и имущественото състояние на физически лица собственици или управители на фирми с обекти в зимните курорти, допълват от приходната агенция. Зимната кампания на НАП е продължение на утвърдената през лятото практика по Черноморието.", "date": "2018.12.29", "title": "Смолян: Над 15 хил. проверки ще направи НАП в зимните курорти до края на сезона"}
{"url": "http://www.focus-news.net/news/2018/12/29/2606766/varna-nad-40-dushi-ot-obshtina-dalgopol-sa-ustroeni-v-zaetost-po-proekt-rabota.html", "text": "Над 40 души от община Дългопол са устроени в заетост по проект „Работа“ на Министерството на труда и социалната политика и Агенцията по заетостта. Това съобщиха за  Радио „Фокус“ – Варна  от Община Дългопол. Стойността на проекта е 323 000 лева, като е осигурена трудова заетост за 12 месеца на общо 43 лица. Обучени са 22 лица от целевата група в професия „Работник в озеленяването“ с месторабота град Дългопол и 21 лица в професия „Помощник в строителството“ с месторабота в селата Партизани, Поляци, Лопушна, Медовец, Цонево, Боряна, Рояк, Сава, Величково, Аспарухово, Красимир и Камен дял. \r\nОбщина Дългопол работи и по проект „Независим живот“ по Оперативна програма „Развитие на човешките ресурси“, като финансирането е продължени с Решение на Министерски съвет. Сключени са трудови договори с 54 лица за предоставяне на социални услуги „личен асистент“ и „домашен помощник“ за обслужване на 75 лица с увреждания и възрастни хора с невъзможност за самообслужване. \r\nМарияна ВАЛЕНТИНОВА", "date": "2018.12.29", "title": "Варна: Над 40 души от община Дългопол са устроени в заетост по проект „Работа“"}
{"url": "http://www.focus-news.net/news/2018/12/29/2606770/pazardzhik-v-obshtina-sarnitsa-vsichki-vili-za-gosti-sa-rezervirani-predvaritelno.html", "text": "По думите на хотелиери и собственици на вили в община Сърница всички места са запълнени за предстоящите празници, каза за  Радио „Фокус” – Пазарджик  Неби Бозов, кмет на родопската община. По думите му планинският град предлага отлични условия за туризъм на фона на красива и величествена природа, особено през зимата. „Повечето от жителите на Сърница са приспособили своите домове като къщи за гости и предлагат добри условия за почивка и отдих. Сърница има статут на град, но това не пречи мястото да функционира и да се развива като район, подходящ за селски туризъм, тъй като населението живее само в къщи. Цените на нощувките са прилични“, каза още Бозов. Подобряването на пътната мрежа към и от града е сред основните предпоставки за добър туристически сезон. Наблизо се намира язовир „Доспат“. Пътищата са почистени и проходими. Тази година е ремонтиран и пътят за Доспат, който е основният, по който идват по-голяма част от туристите“, каза Бозов. \r\nРадослава МУРДЖЕВА", "date": "2018.12.29", "title": "Пазарджик: В община Сърница всички вили за гости са резервирани предварително"}
{"url": "http://www.focus-news.net/news/2018/12/29/2606769/sport-rezultati-ot-machovete-v-20-krag-na-angliyskata-premiar-liga.html", "text": ": Изиграха се шест мача от 20 кръг на английската Премиър лига. Ето резултатите: \r\nБрайтън-Евертън 1:0 \r\nЛестър-Кардиф 0:1 \r\nТотнъм-Уулвърхямптън 1:3 \r\nУотфорд-Нюкасъл Юн 1:1 \r\nФулъм-Хъдърсфийлд 1:0 \r\nЛивърпул-Арсенал 5:1", "date": "2018.12.29", "title": "Спорт: Резултати от мачовете в 20 кръг на английската Премиър лига"}
{"url": "http://www.focus-news.net/news/2018/12/29/2606774/tass-v-germaniya-neizvestno-litse-se-opita-da-pronikne-v-letishteto-na-hanover-s-avtomobil.html", "text": "Летището на Хановер преустанови работа по приема и излитането на самолети по редовните рейсове. Причината е, че неизвестно лице с автомобил с полска регистрация се е опитало да влезе на територията му. За това са съобщили в събота във федералната полиция на Германия, информира  ТАСС .   \r\nЗадържан е мъжът, който е шофирал колата. Инцидентът се е случил на един от пропускателните пунктове приблизително в 18.00 ч. московско време. Автомобилът строшил входната врата и навлязъл на територията на летището. По информация на вестник Hannoversche Allgemeine, шофьорът се е опитал да достигне до приземяващ се лайнер. Полицията е успяла да спре колата и да задържи мъжа.   \r\nТерминалите на аеропорта, с изключение на терминал А, са открити за пътниците и за посрещачите.  Няма информация колко дълго е преустановено приемането на кацащите самолети и излитането по график самолети. \r\nЗасега от полицията не могат да кажат дали става дума за целенасочена атака или за нещастен случай. Изясняват се мотивите за действията на мъжа. Полицията не изключва и лице с психически проблеми. В момента експерти, в това число и по взривове, оглеждат автомобила.   \r\nМеждународното летище на Хановер е важен транспортен възел в Германия. Тук е разположена авиокомпания Tuifly. През миналата година летището е обслужило близо шест милиона пътници.  Ивелина Ватова", "date": "2018.12.29", "title": "ТАСС: В Германия неизвестно лице се опита да проникне в летището на Хановер с автомобил"}
{"url": "http://www.focus-news.net/news/2018/12/29/2606775/tasspolitsiyata-v-germaniya-e-zadarzhala-siriets-zapodozryan-v-teroristichen-akt.html", "text": "Правоохранителните органи на ФРГ са задържали в Майнц сириец по подозрение, че подготвя терористичен акт, съобщава  ТАСС . Има съмнения, мъжът може би е във връзка със задържаните по-рано в събота в Ротердам четирима мъже. \r\nМъжът е 26-годишен гражданин на Сирия, не е регистриран на територията на ФРГ. Той е бил задържан в квартира в Майнц, в която се провеждал обиск. Полицейските служби на ФРГ са действали в координация с правоохранителните органи на Нидерландия.   \r\nВ момента се решава въпросът с екстрадицията на сириеца в Нидерландия. \r\nПо-рано в събота нидерландската телевизия е съобщила за задържането в Ротердам на четири човека, заподозрени в подготовката на терористичен акт. По информация на телевизията в момента полицията изучава подробно характера и мащаба на планираната от тях терористична заплаха.  Ивелина Ватова", "date": "2018.12.29", "title": "ТАСС:Полицията в Германия е задържала сириец, заподозрян в терористичен акт"}
{"url": "http://www.focus-news.net/news/2018/12/29/2606777/mvr-kriminalisti-ustanovyavat-fakti-i-obstoyatelstva-okolo-intsident-v-stolitsata.html", "text": "Сигнал за стрелба в столичен квартал е подаден малко след 21 часа тази вечер. Това съобщиха от  прессцентъра на МВР . По първоначални данни, след възникнал спор на улицата, 33 – годишен прострелял в крака 24 –годишен мъж. Пострадалият е транспортиран в болнично заведение за оказване на медицинска помощ. Извършителят е задържан с полицейска мярка за 24 часа.  \r\nРаботата по установяване на причините и обстоятелствата около инцидента продължават.", "date": "2018.12.29", "title": "МВР: Криминалисти установяват факти и обстоятелства около инцидент в столицата"}
{"url": "http://www.focus-news.net/news/2018/12/29/2606772/ministar-nikolina-angelkova-pred-makedonskiya-kanal-5-chlenstvoto-v-es-doprinese-mnogo-za-razvitieto-na-turizma.html", "text": "Членството на България в Европейския съюз е допринесло изключително много за  развитието на сектор туризъм, не само по отношение на увеличаването на интереса към страната като туристическа дестинация, но и заради създадените условия за увеличаването на инвестициите, заяви министърът на туризма Николина Ангелкова в интервю пред  македонския „Канал 5“ , в което отбеляза още, че от момента на създаването на отделно туристическо ведомство през ноември 2014 е отбелязан 31% ръст на чуждестранните туристи и 38% ръст на приходите от тези гости. \r\nПо думите на министърът, при формирането на кабинета „Борисов 2“ през 2014 година е взето решение развитието туристическия бранш да бъде отделено като национален приоритет и за него да бъде създадено отделно министерство, тъй като е една от основните движещи сили на българската икономика. \r\nВ резултат от това, както отбелязва Ангелкова, към момента е отбелязан ръст от 31% на чуждестранните туристи в България и 38% растеж на приходите от тези гости.  \r\nКонкретно, през първите 10 месеца на 2018 година, България е посетена от над 8 400 000 чужди туристи, което е с 6% повече от същия период на миналата година. Приходите от това перо през първите 9 месеца на 2018-а са 3 милиарда и 200 милиона евро, което е с 9% повече в сравнение със съответния период на 2017-а. \r\nНиколина Ангелкова очаква до края на годината броят на чуждестранните туристи, посетили България, да достигне границата от 9 милиона души, а от министерството са си поставили за цел през следващата година страната ни да посрещне 10 милиона гости от чужбина. \r\nНа забележка на журналиста от „Канал 5“, че много малко македонци избират да прекарат ваканциите си в България, министър Ангелкова отбеляза, че всъщност през тази година в България са почивали 588 хиляди души от западната ни съседката (при население ок. 2 милиона души – бел. „Фокус“), което е с 3,6% повече от 2017-а, като при това Македония заема 6-о място сред страните, от които България посреща най-много туристи. \r\nПревод и редакция:", "date": "2018.12.29", "title": "Министър Николина Ангелкова пред македонския „Канал 5“: Членството в ЕС допринесе много за развитието на туризма"}
{"url": "http://www.focus-news.net/news/2018/12/29/2606778/tass-zemetresenie-s-magnitud-55-v-yaponiya.html", "text": "Земетресение със сила 5,5 е разтърсило остров Хокайдо, Япония. За това съобщава в събота Геологическата служба на САЩ, информира  ТАСС . \r\nЕпицентърът му е на 71 километра южно от град Обихиро, огнището на стихията е на дълбочина 58,3 км \r\nНе се съобщава за разрушения и пострадали, нито за опасност от цунами.    Ивелина Ватова", "date": "2018.12.29", "title": "ТАСС: Земетресение с  магнитуд 5,5 в Япония"}
{"url": "http://www.focus-news.net/news/2018/12/29/2606776/dzhumhuriet-turtsiya-binali-yaldaram-otnovo-se-razplaka-kogato-erdogan-go-izdigna-kato-kandidat-za-kmet-na-istanbul.html", "text": "Председателят на турския Меджлис Бинали Йълдъръм отново се разплака след като управляващата Партия на справедливостта и развитието (ПСР)  го издигна за кандидат за кмет на Истанбул, пише вестник  „Джумхуриет” .  \r\nБинали Йълдъръм, който продължава да бъде шеф на парламента, силно се разчувства при прожекцията на посветения за него специален филм.  Ето други подобни случаи от политическата биография на Бинали Йълдъръм, при които той не успява да сдържи своите сълзи: Първо.  19 май 2016-та: Тогавашният зам.-генерален председател на ПСР Йомер Челик (бивш министър по европейските въпроси и главен преговарящ на Турция – бел. на „Фокус”), оповестява също тогавашния министър на транспорта Бинали Йълдъръм като кандидат за Генерален председател на ПСР. Бинали Йълдъръм не може да сдържи сълзите си. Второ.  18 юли 2016-та: След опита за преврат на 15 юли и заседание на Министерския съвет - три дни след това, Бинали Йълдъръм излизана трибуната и развълнуван обяснява: „12-годишният ми внук ме попита: „Дядо, това не са ли нашите войници; защо тогава убиват невинни хора?”. Аз не успях да му отговоря.”. След това Бинали Йълдъръм за втори път публично се разплаква. Трето.  20 ноември 2016-та: Като министър-председател Бинали Йълдъръм посещава Околийското ръководство на ПСР в Тузла, на азиатската част на  Истанбул. По време на изказването на „ветерана от 15 юли 2016-та”  Юзеир Дживан, Бинали Йълдъръм отново се разплаква. Четвърто.  2 май 2017-та: Пак тогавашният министър-председател Бинали Йълдъръм излиза на трибуната на извънреден конгрес ПСР. За да се разплаче по повод възстановеното партийно членство на президента Реджеп Тайип Ердоган (няколко дни по-късно той вече е избран за генерален председател на ПСР – бел. на „Фокус”) . Пето.  13 юли 2018-та:  Президентът Реджеп Тайип Ердоган  говори на тържество, на което сегашният председател на Меджлиса и доскорошен 27-ми премиер на Турция Бинали Йълдъръм е удостоен с Висшия медал за държавни заслуги. По време на изказването му Бинали Йълдъръм буквално се „задавя от сълзи”. Шесто.  29 декември 2018-та: Президентът и генерален председател на ПСР Реджеп Тайип Ердоган оповестява сегашния председател на Меджлиса Бинали Йълдъръм като кандидат на партията за кмет на Истанбул. По време на изготвения за него филм, Бинали Йълдъръм отново не може да сдържи сълзите си.  Георги Димов", "date": "2018.12.29", "title": "\"Джумхуриет\": Турция: Бинали Йълдъръм отново се разплака, когато Ердоган го издигна като кандидат за кмет на Истанбул"}
{"url": "http://www.focus-news.net/news/2018/12/29/2606773/veliko-tarnovo-ranen-priem-i-redovna-priemna-kampaniya-obyavi-nvu-vasil-levski.html", "text": "Ранен прием и редовна приемна кампания по военни специализации обяви Националният военен университет „Васил Левски”. Документите за кандидатстване ще се приемат от 14 януари 2019 година. Това съобщиха за  Радио „Фокус“ – Велико Търново  от университета.  Документите могат да се подават в Приемния център на НВУ, във Факултет „Артилерия, противовъздушна отбрана и комуникационни и информационни системи“ в Шумен, в Артилерийския факултет в Долна Митрополия и във военните окръжия. Кандидатите за всички военни специализации полагат общообразователен тест, по избор писмен тест по английски, френски или немски език и изпит за физическа годност. Подлежат на психологична оценка и медицинско освидетелстване. И тази година освен във Велико Търново ще се проведат изнесени изпити в Пловдив, Сливен, София, Стара Загора, Хасково, Бургас, Монтана, Кюстендил и Плевен и Шумен. Подробна информация за приемните кампании е публикувана на официалния сайт на висшето училище. \r\nМария НЕДЕВА", "date": "2018.12.29", "title": "Велико Търново: Ранен прием и редовна приемна кампания обяви НВУ „Васил Левски“"}
{"url": "http://www.focus-news.net/news/2018/12/29/2606781/afp-dvama-desni-ministri-sazdavat-nova-partiya-predi-izborite-prez-april-v-izrael.html", "text": "Двама десни министри от израелското правителство в събота създадоха нова партия, съобщава  AFP .  \r\nТова са министърът на образованието Нафтали Банат и на правосъдието Айелет Шакед, които напускат крайно дясната партия „Еврейски дом“, за да основат партия „Нови десни“.  \r\nНа пресконференция по този повод двамата министри заявиха, че новата политическа формация си поставя за цел да изгради баланс между религиозните и нерелигиозните гласоподаватели, като създаде „реално партньорство“ помежду им.   Ивелина Ватова", "date": "2018.12.29", "title": "AFP: Двама десни министри създават нова партия преди изборите през април в Израел"}
{"url": "http://www.focus-news.net/news/2018/12/29/2606782/sport-rezultati-ot-machovete-v-19-tiya-krag-ot-seriya-a-na-italianskoto-futbolno-parvenstvo.html", "text": "Приключиха десетте срещи в днешния 19-ти кръг от Серия А на италианското футболно първенство. Ето резултатите: \r\nЮвентус-Сампдория 2:1 \r\nДженоа-Фиорентина 0:0 \r\nЕмполи-Интер 0:1 \r\nКиево-Фрозиноне 1:0 \r\nЛацио-Торино 1:1 \r\nПарма-Рома 0:2 \r\nСасуоло-Аталанта 2:6 \r\nУдинезе-Каляри 2:0 \r\nНаполи-Болоня 3:2  \r\nМилан-Спал 2:1", "date": "2018.12.29", "title": "Спорт: Резултати от мачовете в 19-тия кръг от Серия А на италианското футболно първенство"}
{"url": "http://www.focus-news.net/news/2018/12/29/2606780/reuters-hilyadi-na-protest-sreshtu-srabskiya-prezident.html", "text": "В събота сърбите протестираха срещу президента Александър Вучич и неговата управляваща Сръбска прогресивна партия (СПП) в центъра на Белград, съобщава  Reuters .  \r\nХиляди са участвали в мирен протест в центъра на сръбската столица, скандирайки „Вучич крадец“. Това е четвърти протест с искане за свобода на словото и да се спрат нападките срещу журналисти и политици от опозицията.   \r\nПоддръжници на Алианс за Сърбия, опозиционна коалиция от 30 партии и организации, твърдят, че Вучич е автократ, а неговата партия е корумпирана, нещо, което нейните лидери отричат.  Ивелина Ватова", "date": "2018.12.29", "title": "Reuters: Хиляди на протест срещу сръбския президент"}
