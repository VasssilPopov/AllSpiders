{"url": "http://www.focus-news.net/news/2018/03/04/2495929/veliko-tarnovo-regionalniyat-istoricheski-muzey-tarsi-ekskurzovodi.html", "text": "Конкурс за трима щатни екскурзоводи обяви Регионалният исторически музей във Велико Търново. Това съобщи за Радио „Фокус“ – Велико Търново Владислава Андреева, отговаряща за връзки с обществеността в културната институция. Изискванията към кандидатите са да притежават образователно-квалификационна степен – бакалавър/магистър „Приложна лингвистика”; специалност „Английски с румънски език”, „Английски с руски език” или „Английски с източен език”. „За да кандидатстват са им необходими заявление, автобиография по европейски формат, диплом (с приложение) за придобита образователно-квалификационна степен – оригинал за сверка и копие, както и представянето на други документи за придобити квалификации“, поясни още Владислава Андреева. Подборът на кандидати ще се проведе по документи, след което ще бъде назначено събеседване по специалността. Срокът за подаване на документи е 30 март. \r\nЛуиза ТРАНЧЕВА", "date": "2018.03.04", "title": "Велико Търново: Регионалният исторически музей търси екскурзоводи"}
{"url": "http://www.focus-news.net/news/2018/03/04/2495935/sitel-makedoniya-otkriva-se-nova-chartarna-liniya-istanbul-ohrid.html", "text": "Нова чартърни линия, свързваща Истанбул с Охрид ще бъде пусната от 15 април тази година и ще бъде активна до октомври, съобщи Агенцията за насърчаване и подкрепа на туризма на Република Македония, предава скопският телевизионен канал \"Сител\".\r\nСъгласно разпространената информация, пускането на авиолинията е договорено между македонската компания \"БТБ Тур\" и турската \"Татил Будур\" в рамките на туристистическото изложение ЕМИТТ, проведено в Истанбул в края на месец януари. \r\nВ изложението са се включили повече от 700 участници от общо 80 страни, а броят на посетителите му е надхвърлил 50 хил. души. В рамките на събитието Македония е спечелила наградата за най-добре организиран щанд, .\r\nНа борсата, 700 участници от 80 страни и присъствието на над 50 000 души, \r\nПредставителите на югозападната ни съседка са провели срещи  с туроператори от Турция, САЩ, Индия, Китай и Виетнам, а турски туроператори, които до този момент не са включвали Македония в своите оферти към клиентите, са изявили желание да направят това веднага.  Редица туристически компании са дали заявки да научат повече за възможностите за посещение и сътрудничество с Македония, подчертава скопската телевизия. \r\nПревод и редакция:", "date": "2018.03.04", "title": "\"Сител\" (Македония): Открива се нова чартърна линия Истанбул-Охрид"}
{"url": "http://www.focus-news.net/news/2018/03/04/2495933/stoyan-mavrodiev-bsp-izpolzvat-bbr-kato-politicheski-instrument-sreshtu-pravitelstvoto.html", "text": "БСП използват ББР като политически инструмент срещу правителството. Това каза Стоян Мавродиев, председател на УС и ИД на ББР, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването. Той заяви позиция по следните теми: Какви писма са се разменяли межу Българската банка за развитие и потенциалния купувач на ЧЕЗ – Гинка Върбакова?; Защо БСП използват ББР за политически скандали?; Рефинансиране на кредита на ЧЕЗ към Европейската банка за възстановяване и развитие; Финансиране на държавата за закупуване на акции в Инерком\r\nБеновска припомни, че Емил Караниколов – министърът на икономиката - е принципал на ББР и попита Мавродиев дали си разменя писма „както Ви дойде на ум, както Ви обвинява опозицията“ с потенциални инвеститори, купувачи, които искат да бъдат финансирани, рефинансирани, кредитирани от банката. Мавродиев каза, че според него опозицията прекалено политизира тази частна сделка за ЧЕЗ, в опит да се създаде политическа конфронтация и да бъде обвинено правителството в липса на контрол и пропуски в проследяването на процедурите. Изпълнителният директор на ББР допълни, че според него това, което може да се случи със сделката е след нейното приключване да се произнесат  различните регулатори и да приложат правомощията си, ако е необходимо. По отношение на банката Мавродиев обясни, че принципалът Караниколов упражнява правата на държавата като акционер в банката и е представителен акционер на правителството. Мавродиев отбеляза, че както всички банки – Българската банка за развитие, е търговска банка, а единствената ѝ разлика с другите е, че държавата и съответно правителството е акционер в нея, но във всички направления банката функционира нормално и подлежи на регулация от БНБ, както и от българското и европейското законодателство. Банката има два управителни органа – управителен съвет и надзорен съвет, контролиращ действията и одобряващ всяко кредитиране над 5 милиона лева. Мавродиев обясни, че надзорният съвет се назначава от правителството и то контролира мениджмънта на банката – т.е. управителния съвет. Изпълнителният директор на ББР даде за пример банката УниКредит и реторично попита водещата дали мисли, че Хампарцумян се отчита за всяко едно свое действие и за всяка една сделка на собствениците в Италия или акционерите. Мавродиев попита същото и за Виолина Маринова – изпълнителен директор на ДСК - дали иска съгласието на унгарските собственици за рутинни действия. Беновска допълни, че Маринова има 1% акции в ББР. Мавродиев обясни, че с примерите си се опитва да опровергае манипулациите и „профанизациите“ за функционирането на ББР. Беновска попита Мавродиев защо устремът е насочен точно срещу него и с какво не се харесва на БСП. Изпълнителният директор на ББР отговори, че причината се крие, може би, в това, че ББР е с държавна собственост и това дава възможност правителството да бъде атакувано чрез банката и да му бъдат приписани определени отговорности. Мавродиев обясни, че това не отговаря нито фактически, нито юридически на ситуацията, защото ББР функционира нормално и за всичко, което се случва, отговорност носи той и колегите му от управителния съвет. „Не е коректно да се вменяват отговорности на министър Караниколов или на премиера Борисов, тъй като те са достатъчно ангажирани – г-н Борисов отговаря за всичко случващо се в изпълнителната власт, като ръководител на правителството, а г-н Караниколов има достатъчно тежък ресор и отговорности, така че нека не правим профанизация на отговорностите на всеки един от хората в държавата. Аз съм човекът, който носи отговорност за управлението на ББР и мога да Ви уверя, че ние сме спазили пунктуално закона и работим според най-добрите практики и стандарти в банковия сектор“ каза Мавродиев. Беновска го помоли да обясни с какво писмо Гинка Върбакова – потенциалният купувач и нейната фирма Инерком, са се обърнали към банката, по какъв начин им е било отговорено, и това нарушава ли банковите процедури за общуване. Мавродиев отговори, че няма нарушение, а направеното е стандартна практика във всички търговски банки – гореспоменатите са отправили запитване към ББР дали банката проявява интерес да бъде дискутирано възможно рефинансиране на кредита на ЧЕЗ към Европейската банка за възстановяване и развитие, ако компанията на Върбакова бъде обявена за купувач и сделката се финализира – „от нас не се е искало да финализираме сделката по закупуване на ЧЕЗ-България, а при нас хипотетичният въпрос зададен от Инерком е ако бъдат обявени за купувачи и се прехвърли собствеността на ЧЕЗ към тях – дали бихме се съгласили въобще да обсъждаме и да разговаряме по потенциалната възможност за рефинансиране на кредита към Европейската банка за възстановяване и развитие, който е в размер на 120 милиона евро“. Беновска попита не е ли редно Европейската банка за възстановяване и развитие да се произнесе, защото именно тя е отпуснала кредита на ЧЕЗ. Мавродиев отговори, че това е въпрос между ЧЕЗ и банката, но хипотезата за рефинансиране може и да не се осъществи, ако Европейската банка за възстановяване и развитие реши да продължи кредита на ЧЕЗ към новия му собственик. Изпълнителният директор на ББР обясни, че неангажиращо са им отговорили, че банката е готова да разгледа това искане, но, за да се стигне до кредитиране  - трябва да бъдат спазени всички законови правила – извършване на техническа, правна и финансова проверка на компанията. След проверките, ако органите на управление на ББР преценят, че всички предпоставки са налице – може да се обсъжда тази сделка. Мавродиев подчерта, че изрично в писмото им в отговор пише, че няма никакви правни последствия за банката и по никакъв начин банката не се обвързва със сделката. Той отново спомена, че това е банкова практика и колеги от други банки биха отговорили по същия начин. Беновска попита изпълнителния директор на ББР дали ще потърси отговорност на тези, които са атакували него и банката без факти. Мавродиев отговори, че много му се иска да вярва в мъдростта на партиите, че да си в опозицията не винаги означава противоборство и вдигане на скандали, защото е важно да има диалог и да не се профанизират нормалните процеси. Той подчерта, че не би трябвало банковата система да се използва за постигане на политически цели, защото ББР не е на една партия, а е банка на правителството и има мисията да помага на малки и средни предприятия, на експорта, на важни стратегически и инфраструктурни проекти на правителството. „Банката трябва да бъде пазена като зеницата на окото, да се пази нейната репутация и сила, защото това е силен инструмент в полза на българската държава и общество.“ каза Мавродиев. \r\n„Ако по някакъв начин се стигне до това държавата да придобие някакви дялове в Инерком при покупка на акции на цялото дружество или каквото и да било за сделката по ЧЕЗ –дали ББР ще бъде годна и при какви условия готова да финансира подобно държавно участие?“ попита Беновска. Мавродиев каза, че ако правителството се обърне към банката с предложение за финансиране на държавата при закупуване на дялове на Инерком това би отивало на ББР, която е правителствен инструмент за икономическа политика. Следвайки всички банкови стандарти ББР ще оцени риска, ще се прецени до каква степен интересите на банката са обезпечени и защитени и до колко сделката е добра и спазвайки всички процедури от банковото законодателсво – ББР ще финансира правителството. Беновска добави, че е важно и доколко и другите партньори, финансиращи сделката, са подходящи. \r\nТака приключи разговорът между Стоян Мавродиев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 4-ти март 2018 година.", "date": "2018.03.04", "title": "Стоян Мавродиев: БСП използват ББР като политически инструмент срещу правителството"}
{"url": "http://www.focus-news.net/news/2018/03/04/2495932/tarkish-earlayns-otchete-rekordno-visok-trafik-prez-yanuari-2018-godina.html", "text": "\"Търкиш Еърлайнс\", авиокомпанията, която лети до 300 международни дестинации, повече от която и да е друга в света, отчете рекордно висок трафик през януари 2018 г., става ясно от съобщение, разпространено от компанията.\r\nКоефициентът на затоварване през първия месец от годината е бил 79,8%. Общият брой на превозваните пътници е нараснал с 37%, достигайки до 5,7 млн., като така, за първи път през месец януари, броят на пътувалите с \"Търкиш Еърлайнс\" е надвишил пет милиона. Авиокомпанията осигурява на своите пътници достъп до места по целия свят, което допринася за това общият брой на пътуващите с нея да се увеличава постоянно, .\r\nЕто и основните акценти от резултатите от трафика за януари 2018 г.:\r\n\"Търкиш Еърлайнс\" е достигнала рекорден за авиокомпанията коефициент на затоварване (процентът от седалковия капацитет, който е фактически продаден и използван) за януари – 79,8%. Общият коефициент се е повишил със 7.3 пункта, достигайки 79,8%, при ръст на броя налични места на база километри от 17%. В същото време международният коефициент на натоварване е нараснал със 7.5 пункта, достигайки 78,6%. Вътрешните и международните полети също са отчели най-високия в историята на авиокомпанията коефициент на затоварване за януари.\r\nДвуцифреният ръст в търсенето (приходи на километър), който започна през юли 2017 г., е продължил, достигайки 29% през януари 2018 г.\r\nИзключвайки транзитните пътници, броят на международните пасажери се е увеличил с 45%.\r\nПрез януари превозът на товари/поща се е повишил с 34% спрямо същия период през 2017 г. Основен принос за това имат Близкият изток – с 45% увеличение, вътрешните линии – с 44% увеличение, и Европа – с 24% увеличение.\r\nПрез януари коефициентът на затоварване е нараснал и цялостно за всички региони. Северна Америка, Близкият изток, Централна Америка, Южна Америка и Африка са с видим ръст сред останалите региони съответно с 13 пункта, 1 пункт, 9 пункта и 8 пункта.\r\nОснована през 1933 г. с флотилия от пет самолета, днес \"Търкиш Еърлайнс\" е четиризвездна авиокомпания с 329 пътнически и товарни самолета, и полети до 300 дестинации по целия свят, от които 251 международни и 49 вътрешни линии в 120 държави.\r\nВ проучване на Skytrax през 2017 г. \"Търкиш Еърлайнс\" е избрана за „Най-добра авиокомпания в Европа“ за шеста поредна година и за „Най-добра авиокомпания в Южна Европа“ за девети пореден път. \r\nПревод и редакция:", "date": "2018.03.04", "title": "\"Търкиш Еърлайнс\" отчете рекордно висок трафик през януари 2018 година"}
{"url": "http://www.focus-news.net/news/2018/03/04/2495936/blagoevgrad-direktsiya-inspektsiya-po-truda-e-konstatirala-301-narusheniya-v-obekti-na-teritoriyata-na-obshtinite-bansko-i-razlog-prez-yanuari.html", "text": "Дирекция „Инспекция по труда“ е констатирала 301 нарушения в обекти на територията на общините Банско и Разлог. Това каза за Радио „Фокус“- Пирин Славянка Симитчийска, директор Дирекция „Инспекция по труда“- Благоевград. „През месец януари в обекти на територията на общините Банско и Разлог са извършени 57 проверки, при които са констатирани 301 нарушения на трудовото законодателство“, каза Симитчийска. Най-честите нарушения са свързани с работното време, неосигуряване на междуседмична почивка, заплащането на труда на официални празници, липса на всички задължителни реквизити в трудовия договор и др. Установени са 4 лица да полагат труд без трудов договор. Съставени са 7 акта за нарушения на трудовото законодателство.\r\nЛора КАЛЧЕВА", "date": "2018.03.04", "title": "Благоевград: Дирекция „Инспекция по труда“ е констатирала 301 нарушения в обекти на територията на общините Банско и Разлог през януари"}
{"url": "http://www.focus-news.net/news/2018/03/04/2495937/global-times-kitay-nerazumnite-hodove-na-vashington-sa-vredni-za-otnosheniyata-mu-s-pekin-i-svetovnata-ikonomika.html", "text": "Лиу Хе, член на Политбюро на Китайската комунистическа партия (ККП) и председател на един от основните комитети на партия по икономическата политика, е бил на посещение в САЩ от вторник до събота. Преди него, през първите дни на февруари, Държавният съветник Йанг Жейчи също посети САЩ, като проведе срещи с президента на страната Доналд Тръмп и Държавния секретар Рекс Тилърсън. Лиу направи ключовото си посещение в момент, когато американо-китайските търговски връзки станаха твърде деликатни и може да има влияние върху двустранните отношения през 2018 година, пише китайското правителствено издание за международна политика Global Times.\r\nНапрежението в търговските отношения между Китай и САЩ се увеличи значително. Според американските статистики, търговският дефицит на САЩ в търговията с Китай е нараснал до впечатляващите $375 милиарда през 2017 година, разярявайки Тръмп. Президентът заяви: „Ние развихме страхотни отношения с Китай, независимо от факта, че те ни убиват в търговията от много време... убиват ни, буквално убиват САЩ в търговията“. Това се случи по време на пресконференция в Белия Дом на 23 февруари. Доклад до Конгреса за търговската политика на американския президент, изготвена от Търговския представител на САЩ Робърт Лайтизър в сряда обещава, че той ще използва „всички налични инструменти“ в борбата с нечестните практики и за защита на националните интереси на САЩ срещу „вражески“ сили като Китай и Русия. В четвъртък Тръмп анонсира, че ще наложи сериозни мита на вносната стомана и алуминий.\r\nМеждувременно, Вашингтон се опитва да разшири юрисдикицията на Комитета по външните инвестиции в САЩ във връзка с придобиването на активи от китайски компании, на основание, че това вреди на националната сигурност. Комитетът отхвърли предложение от $1,2 милиарда на китайската компания Ant Financial за компанията за парични трансфери MoneyGram International Inc през януари заради притеснения за данните на американските граждани. Той блокира и още няколко подобни сделки.\r\nСАЩ възприема заплахата от Китай като критичен проблем.  Тръмп се вдигна да защитава американската интелектуална собственост от „кражбите“ на Китай и Вашингтон вече премести фокуса си от търговските отношения с Китай към разследване на системата за интелектуална собственост на Пекин.\r\nОще по-важно е, че сега Вашингтон смята, че връзките на предишните администрации с Пекин не са довели до задоволителни резултати и са допуснали приемането на „Поднебесната империя“ в Световната търговска организация, което в момента се разглежда като сериозна грешка. В очите на САЩ, Китай не проявява интерес към окончателното си превръщане в пазарна икономика. Докато стратегическите кръгове в САЩ дефинират китайско-американските отношения като взаимно съществуване в условията на конкуренция и сътрудничество, администрацията на Тръмп изглежда гледа на тези отношения през призмата на конкуренцията. В резултат от това, в момента САЩ предпочитат да се конфронтацията в своите икономически и търговски политики и не желаят да разрешават спорните въпроси чрез диалог и консултации.\r\nОбявените от Тръмп тежки мита над стоманените и алуминиевите продукти хвърлят сянка върху посещението на Лиу. Тъй като внасяната от САЩ стомана и алуминий от страни като Китай, Канада и Русия е за крайния потребител, това не може да навреди на националните им интереси. Това, заедно с другите мерки, ще има обратен ефект и може да се окаже, че американците са се застреляли в крака. Китай нареди на съответните органи да проверят различни американски вносни продукти за дъмпинг и държавни субсидии на 4 февруари, а ЕС също планира да отговори на американските мита с контрамерки.\r\nЛиу посети САЩ с искрена надежда да рестартира двустранният икономически и търговски диалог и да разсее напрежението. Това заслужава повече размисъл от страна на САЩ. Предвид високото ниво на икономическа взаимозависимост между Китай и САЩ, всеки неразумен ход на Вашингтон може да доведе до трагични последствия в двустранните отношения и световната икономика.\r\nПревод и редакция:", "date": "2018.03.04", "title": "Global Times (Китай): Неразумните ходове на Вашингтон са вредни за отношенията му с Пекин и световната икономика"}
{"url": "http://www.focus-news.net/news/2018/03/04/2495934/v-plovdiv-se-provede-protest-v-podkrepa-na-d-r-ivan-dimitrov-zadarzhan-za-ubiystvoto-na-38-godishen-tsiganin-obzor.html", "text": "Пред сградата на Второ районно управление на полицията в Пловдив се проведе протест в подкрепа на д-р Иван Димитров, задържан за убийството на 38-годишен циганин.  Хората се организираха в социалната мрежа на база на излязлата информация в медиите, че докторът и семейството им са били обект на нападение от крадци и при самозащита Димитров е убил единият от тях. В събота Окръжна прокуратура разпространи съобщение, че е задържала за 72 часа лекарят в обвинение за убийство и предстои вземане на мярка за неотклонение „задържане под стража“. Предвиденото от закона наказание за престъплението е лишаване от свобода от десет до двадесет години.\r\nПротестиращите скандираха „Свобода за д-р Димитров!“. На протеста дойдоха колеги и съседи на д-р Иван Димитров, както и граждани, които го подкрепят. Всички колеги и съседи на задържания лекар разказват, че той е добър човек и професионалист, който винаги се притичва на помощ, когато е необходимо. Протестиращите настояват за спешни промени в законодателството, така че всеки да има право да защити себе си, семейството и собствеността си, когато те нападнат, или нахлуе крадец в дома ти. \r\nПротестите в защита на д-р Иван Димитров ще продължат и през следващите дни, обявиха протестиращите. В понеделник, от 10.00 часа те ще излязат отново пред полицията. Започна и подписка в защита на обвинения лекар. „Събрали сме се за свободата на доктора, защото не е нормално в държавата ни това да се случва“, каза Евгения Запрянова, колега на д-р Димитров. „Всички тук искаме доктора да бъде освободен, да бъде със семейството си, където му е мястото“, каза Запрянова. Тя разказа, че знае от медиите, че двама цигани са нахлули в дома на доктора, той се е срещнал лице в лице с тях, единият даже го е наръгал с нож в крака, а другият си е изпуснал пистолета. Именно с него д-р Димитров е застрелял единият от циганите. „Лекарят има две прекрасни дъщери и съпруга, които са потресени от случилото се“, разказа още Евгения Запрянова. \r\nД-р Димитров е постъпил като всеки честен българин, защитил е честта и достойнството на семейството си и непрекостновеността на дома си. Това каза д-р Румен Дачев, който е колега с д-р Димитров от 15 години. „Политиците трябва да променят закона у нас, така, както е в САЩ – всеки, който нощно време дойде в дома ти да краде, да имаш право на самозащита и да не носиш никаква наказателна отговорност за това“, каза д-р Дачев. „Нямам инфорамация той да е имал незаконно оръжие. Доколкото разбрах единият от рецидивистите е имал оръжие и го е изпуснал, а той го е хванал в движение и се е саморазправил с него“, добави д-р Дачев. По думите му неговият колега е голям професионалист и добър човек, нямал е никакви проблеми с пациенти,  нито с колеги досега. \r\nВеличка Стоянова, съседка на д-р Димитров също разказа, че го познава от малък, той винаги оказва помощ при необходимост. И семейството му е добро. Съседите са уплашени, тъй като това е можело да бъде домът на всеки един от тях. \r\nНа протеста дойде за малко и съпругата на д-р Иван Димитров, която сподели, че всичко е много стресиращо за тях и още са в шок, но се надяват силно той да бъде освободен.  \r\n„Свобода за доктора“, викаха днес протестиращите. „Нямаме намерение да оставяме да се безчинства срещу него. На свобода са рецидивисти с множество регистрации на престъпления, а наказват невинни хора“, говореха пред микрофона протестиращите.   \r\nЦветана ТОНЧЕВА", "date": "2018.03.04", "title": "В Пловдив се проведе протест в подкрепа на д-р Иван Димитров, задържан за убийството на 38-годишен циганин (ОБЗОР)"}
{"url": "http://www.focus-news.net/news/2018/03/04/2495938/makfaks-makedoniya-dva-miliona-pasazheri-sa-preminali-prez-makedonskite-letishta-prez-2017-godina.html", "text": "Два милиона пасажери са пътували през летищата в Скопие и Охрид през 2017 г. Данните, представени от международното летище в столицата на югозападната ни съседка, показват ръст от 13% на пътниците, спрямо данните за 2016 г., предава македонската информационна агенция \"Макфакс\"..\r\nОт \"Международно летище-Скопие\" подчертават, че положителното развитие се дължи на новите линии, които са добавени към летищата в столицата и в популярния сред туристите град Охрид. \r\nПрез 2017 г. македонската столица бе свързана по въздух с пет нови дестинации - Будапеща, Малта, Рим. Векшьо и Доха, а от летището в Охрид са въведени нови сезонни полети до Катовице, което откри възможност за привличането на полски туристи в страната. Усилията за разширяване на мрежата ще продължат и през 2018 г., увери генералният директор на \"Международно летище-Скопие\" Алпер Ерсой, .\r\nПаралелно с увеличаването на пътническия трафик, общият брой полети на двете летища в Скопие и Охрид се е увеличил със седем процента, достигайки 18 130 полета през 2017 г.\r\nСъгласно разпространените данни, най-често избираните дестинации от летището в Скопие през 2017 г. са Истанбул (12,3% пазарен дял), Цюрих (8,6%), Виена (6,5%), Базел ( 5.3%), Малмьо (4.6%) и Лондон (3.7%).\r\nОсвен значителното нарастване на броя на пътниците, 2017 г. е успешна за \"Международно летище-Скопие\" и заради включването му за трети път от SkyTrax сред десетте най-добри летища в Източна Европа. \r\nПонастоящем мрежата от линии на летището в Скопие се състои от общо 36 дестинации, обслужвани от 11 авиолинии. На летище \"Св. Апостол Павел- Охрид\"- има три редовни дестинации през цялата година и четири допълнителни сезонни чартърни дестинации през лятото. Три нови сезонни полети от Охрид до Варшава, Талин и Айндховен са обявени за въвеждане през 2018 г.\r\nПревод и редакция:", "date": "2018.03.04", "title": "\"Макфакс\" (Македония): Два милиона пасажери са преминали през македонските летища през 2017 година"}
{"url": "http://www.focus-news.net/news/2018/03/04/2495939/pazardzhik-muzeyat-v-batak-opredeli-za-eksponat-na-mesets-mart-kartinata-vestonosets.html", "text": "Историческият музей в Батак определи експонат на месец март 2018 година, съобщиха от музея. Това е картината „Вестоносец”, рисувана през 1977-1978 година. Композицията на картината включва в средата оседлан кон, на седлото знаме. На заден план се вижда църквата „Света Неделя” и изгорялото училище „Св. св. Кирил и Методий” в Батак през април 1876 година. Преобладаващите цветове са червен и лилав. Художник е Ангел Везев, родом от град Батак", "date": "2018.03.04", "title": "Пазарджик: Музеят в Батак определи за експонат на месец март картината „Вестоносец“"}
{"url": "http://www.focus-news.net/news/2018/03/04/2495940/predstoyashti-mezhdunarodni-sabitiya-za-5-mart-agentsiya-fokus.html", "text": "***Отбелязва се 65-ата годишнина от смъртта на Йосиф Висарионович Джугашвили – Сталин\r\n***Конгрес на Централния комитет на Китайската комунистическа партия в Пекин, на който се очаква председателят на партията Си Дзинпин да получи втори мандат на поста с удължено времетраене\r\n***Среща на ръководството на Християнсоциалния съюз (ХСС)\r\n***Президентът на САЩ Доналд Тръмп ще приеме премиера на Израел Бенямин Нетаняху в Белия Дом\r\n***\r\nТехеран. Министърът на външните работи на Франция Жан-Ив льо Дриан е на посещение в Техеран\r\n***Продължава настъплението на Сирийската арабска армия в предградието на Дамаск -Източна Гута\r\n***", "date": "2018.03.04", "title": "Предстоящи международни събития за 5 март (Агенция „Фокус“)"}
{"url": "http://www.focus-news.net/news/2018/03/04/2495941/sliven-vse-poveche-chuzhdentsi-poseshtavat-oblastta.html", "text": "С 1.3% се е увеличен броят на реализираните нощувки от чужденци в областта през декември 2017 г. спрямо същия месец на 2016 година, съобщиха от териториалната статистика. 54 места за настаняване с над 10 легла – хотели, мотели, къмпинги, хижи и други места за краткосрочно настаняване са функционирали през декември 2017 г. на територията на област Сливен. Общият брой на реализираните нощувки във всички места за настаняване през е 6 172, като се е увеличил с 5.1% в сравнение с декември 2016 година. \r\nРеализираните нощувки от български граждани са 5 523 и също са се увеличили с 5.6% спрямо същия месец на предходната година. Увеличен е и броят на реализираните нощувки от чужденци с 1.3%, спрямо декември 2016 година. Най-голям брой нощувки са реализирали чуждестранните граждани от Италия – 99, Турция и Сърбия с по 73 и САЩ – 54. Общата заетост на леглата в местата за настаняване през декември 2017 г. в област Сливен е 11.2%, като в сравнение със същия месец на предходната година тя е нарастнала с 0.9 процентни пункта.\r\nПрез декември 2017 г. общият брой на пренощувалите лица в област Сливен е 3 903 и се е увеличил с 0.6% спрямо декември 2016 година. Относителният дял на пренощувалите български граждани от всички пренощували лица е 91.5%. Пренощувалите чужденци в местата за настаняване през декември 2017 г. са 330 и са с 1 (0.3%) по-малко спрямо същия месец на 2016 година. Преобладаващият брой чужди граждани, осъществили нощувки в област Сливен са от Турция – 57, Гърция – 36 и Италия – 35 лица.\r\nПриходите от нощувки в област Сливен през декември 2017 г. са 245 395 лв. и са се увеличили с 4.0% спрямо декември 2016 година.", "date": "2018.03.04", "title": "Сливен: Все повече чужденци посещават областта"}
{"url": "http://www.focus-news.net/news/2018/03/04/2495961/afp-prezidentat-na-slovakiya-prizova-za-radikalni-reformi-ili-predsrochni-izbori-zaradi-ubiystvoto-na-razsledvashtiya-zhurnalist-yan-kutsiak.html", "text": "Президентът на Словакия Андрей Киска призова в неделя за провеждането на радикални и цялостни реформи в правителството или предсрочни избори заради убийството на разследващия журналист Ян Куциак, предава AFP. \r\n„Виждам две решения“, заяви Киска в свое телевизионно интервю и поясни: „основна промяна в правителството и предсрочни избори. \r\nПризивът на държавният глава обаче бе отхвърлен от премиерът Робърт Фико, който заяви, че „ние няма да танцуваме върху гробовете на тези двама млади хора“, имайки предвид застреляния Куциак и неговата годеница Мартина. „Ако има нужда от промяна в правителството, тя ще бъде резултат от вътрешно коалиционно споразумение и в този случай конституцията на страната не предвижда роля за президента“, добави Фико, обвинявайки държавният глава в „заставане наравно с опозицията“. : Цанко Цолов", "date": "2018.03.04", "title": "AFP: Президентът на Словакия призова за радикални реформи или предсрочни избори заради убийството на разследващия журналист Ян Куциак"}
{"url": "http://www.focus-news.net/news/2018/03/04/2495931/ayatolah-ali-hameney-nesposobnostta-na-sasht-da-nalozhat-kontrol-nad-ognestrelnite-orazhiya-e-rezultat-ot-koruptsiyata-i-moralniya-im-upadak.html", "text": "Върховният водач на Иран Аятолах Али Хаменей разкритикува американския президент Доналд Тръмп и Конгреса, чрез съобщение в социалните мрежи в неделя, за това, че нямат смелост да се изправят срещу оръжейното лоби и да въведат по-строг контрол върху разпространението на огнестрелно оръжие, пише американското издание Washington Examiner.\r\n„Никой не смее да приложи окончателно решение на проблема с насърчаването на продажба на оръжия и убийствата в Америка. Какво е решението? Тези оръжия да бъдат обявени за нелегални“, написа Върховния водач на Иран в своя Туитър.\r\n„Оръжейните компании са толкова могъщи, че конгресмените и сенаторите в САЩ не смеят да наложат забрана над продажбата на оръжия, дори американския президент не смее да говори и да се изправи срещу тях. Това е корупция“, продължи Хаменей.\r\nТой добави, че неспособността на САЩ да действат следва от липсата „на духовни идеали, което доведе западните общества дотук“. Хаменей обясни как смята, че една нация може да \"постигне блаженство\", ако предпочита \"религиозните и божествени идеали\", твърдейки, че тези идеали трябва да влияят на инвестициите в науката и да стимулират икономиките.\r\n„Днес в САЩ властват насилие, морален упадък, разпадане на семейната клетка, разваляне на младежите и бъдещите поколения“. Тези тенденции са стигнали до там, че американските интелектуалци настояват за промяна на съдържанието на филмите, рекламите, холивудското кино и така нататък... от преди 100 години с нови морални аспекти“, написа Хаменей.\r\nПревод и редакция:", "date": "2018.03.04", "title": "Аятолах Али Хаменей: Неспособността на САЩ да наложат контрол над огнестрелните оръжия е резултат от корупцията и моралния им упадък"}
{"url": "http://www.focus-news.net/news/2018/03/04/2495943/stanislava-popovska-regionalna-sluzhba-po-zaetostta-blagoevgrad-1-008-bezrabotni-litsa-v-oblastta-sa-postapili-na-rabota-v-kraya-na-yanuari-2018-godina.html", "text": "1 008 безработни лица в Област Благоевград са постъпили на работа в края на януари 2018 година. Това каза за Радио „Фокус“ – Пирин Станислава Поповска, директор на „Регионална служба по заетостта“-Благоевград. По думите ѝ от тях 606 лица са започнали работа с посредничеството на бюрата по труда в региона. „На заявените 812 свободни работни места на първичния трудов пазар, от които 614 са заявени работни места от работодатели от частния сектор, трудовите посредници са осигурили заетост на 539 лица“, каза още Поповска. Тя добави, че най-много заявени работни места е имало за сектор „Преработваща промишленост“ – 342.\r\nЛивия НИНОВА", "date": "2018.03.04", "title": "Станислава Поповска, „Регионална служба по заетостта“-Благоевград: 1 008 безработни лица в областта са постъпили на работа в края на януари 2018 година"}
{"url": "http://www.focus-news.net/news/2018/03/04/2495942/mia-protest-v-zashtita-na-imeto-makedoniya-se-provede-v-skopie.html", "text": "Мирен протест в защита на името „Македония“ се проведе в неделя в центъра на Скопие, предава Македонската информационна агенция. Говорителите на митинга заявиха пред събралите се хора, че въпросите за името, идентичността, промяната на Конституцията и езика са неща, върху които всеки гражданин трябва да има позиция, тъй като те създават безпокойство. Актрисата Камка Тоциновска, която е поддръжник на движението „Ние сме Македония“, което е организатор на протеста, заяви, че преговорите чрез посредника Матю Нимиц трябва да бъдат прекратени, а вместо това Скопие да се обърне към Общото събрание на ООН, което е единствената международна организация, където Македония е пълноправен член. \r\nПодобни протести македонската диаспора организира освен това в САЩ, Холандия, Швеция, Австралия, Нова Зеландия и Великобритания. : Цанко Цолов", "date": "2018.03.04", "title": "МИА: Протест в защита на името „Македония“ се провeдe в Скопие"}
{"url": "http://www.focus-news.net/news/2018/03/04/2495729/pregled-na-osnovnite-temi-v-svetovniya-pechat-agentsiya-fokus.html", "text": "Японският министър на отбраната Ицунори Онодера предизвика изненада със свое изказване, с което разкри, че е разрешил провеждането на проучвания, имащи за цел да проверят дали военноморски носачи „Изумо“, използвани като подвижна база за военни хеликоптери, могат да бъдат използвани за самолетоносачи и по-точни дали върху тях могат да бъдат разположени новите изтребители F-35B, пише японското издание The Asahi Shimbun. Това би било шамар в лицето на член 9 от Конституцията на страната, който забранява на Япония да има армия, коментира изданието, като припомня, че към момента въоръжените сили на страната носят името „Сили за самоотбрана“, а за тях не може да бъде отделяна сумам, представляваща повече от един процент от Брутния вътрешен продукт на страната. \r\n„Изумо“ е най-големият военен морски съд на Япония и евентуалното негово използване за самолетоносач би срещнало съпротива не само от опозиционните партии, но и от голяма част от населението, което остава настроено пацифистично в по-голямата си част, пише още вестникът. \r\nИзтребителите тип F-35B са по-висока технология от използваните към момента от Япония F-35A, като новото поколение самолети може да излита от по-къса дистанция и да се приземява вертикално по подобие на хеликоптер. Предложението на Онодера идва с оглед на факта, че член 9 от Конституцията забранява на Япония да разполага с кораб самолетоносач, пояснява изданието. Използването на пригоден за хеликоптери морски съд би създало „дупка“ в забраната.\r\n*** Руският президент Владимир Путин заяви, че САЩ трябва да представят доказателство за руска намеса на американските президентски избори, като към момента според него тези обвинения са нищо повече от „викове и крясъци“ на политиците на САЩ, пише американското издание Washington Examiner. \r\n„Първо трябва да видя какво е направено. Дайте ни материали, дайте ни информация“, заяви Путин по повод на обвиненията в излъчено в петък интервю за американска телевизия. \r\nПрез февруари 13 руснаци и три руски компании получиха обвинения в рамките на воденото от специалния прокурор Робърт Мюлер разследване за евентуалната руска намеса на президентските избори в САЩ от 2016 г., като според бившия директор на ФБР, те са имали за цел да „разпространят недоверие спрямо кандидатите и политическата система като цяло“.\r\nРуският президент отрече обвиненията като „викове и крясъци в Конгреса на САЩ“ и предложи официални лица от администрацията на Тръмп  да попълнят молба за предприемане на действия срещу обвинените от Мюлер. \r\n„Ние не можем да предприемем действия, ако те не нарушават руските закони“, обясни Путин и добави: „Дайте ни документ, дайте ни официална молба“. \r\nИ докато Вашингтон в момента се опитва да постигне екстрадирането на обвинените от Русия, малко вероятно е Москва да ги предаде, като в същото време президентът Доналд Тръмп не даде индикации, че смята да укаже натиск срещу Русия по случая, отбелязва изданието. \r\nВ заключение вестникът припомня, че срещу 13-те физическите и трите юридически лица няма доказателства за това, че са повлияли върху крайния резултат от изборите и избирането на Доналд Тръмп.\r\n*** Престолонаследникът на Саудитска Арабия Мохамад бин Салман ще проведе тридневно посещение в Египет, което е първата му визита откакто бе определен за първи наследник на короната миналата година, пише израелското издание Haaretz. Това обявиха от президентството в Кайро. В рамките на посещението си, Мохамад ще се срещне с държавния глава Абдел Фатах ас Сиси, след което на седми март заминава за Лондон, което ще бъде последвано от визита на 19 март в САЩ, които играят ролята на най-близкия съюзник на Рияд, отбелязва израелският вестник, като припомня, че Египет и Саудитска Арабия подсилиха двустранното си сътрудничество от 2013 г. насам, когато Сиси пое властта. Властите в Египет обаче отказаха да дадат допълнителна информация относно посещението, като от Рияд също отклониха въпросите относно детайли по отношение на визитата, която става само няколко седмици преди провеждането на президентските избори в Египет. Сиси е де факто гарантиран победил от предстоящия вот след като на противниците му бяха създадени определени пречки, включващи разследвания и арести, като единственият опонент е изразявал подкрепата си за действащия президент публично, коментира изданието. \r\n*** В рамките на 48 часа смъртоносен североизточен вятър превърна хиляди километри от Източното крайбрежие на САЩ във въздушен тунел, оставяйки милиони хора без електрозахранване, парализирани наводнени градове и отнемайки живота на шестима души, пише американското издание The Washington Post. И след като най-лошото вече може да се смята за преминало, в събота хората от Мейн до Джорджия излязоха от своите къщи, играли ролята на убежища, за да проверят щетите. \r\nНякои от тях трябваше да го направят на тъмно, след като ветровете прекъснаха електрозахранването на повече от два милиона души, 400 хил. от които в щата Масачузетс и 320 хил. в щата Ню Йорк. Голям брой полети бяха отменени в някои от най-натоварените летища на САЩ, което предизвика забавяния и отмяна на полети по света. Наземният транспорт също не остана незасегнат, коментира изданието. В североизточните части на страната бе спряно движението на влакове и автобуси, които запълниха магистралите, а в малките градове и най-вече тези намиращи се в центъра на засегната зона, улиците бяха превърнати в реки. \r\nДвама от загиналите, сред които и шестгодишно дете, загубиха живота си след като дърво падна върху къща в Честър, падащо дърво уби и 72-годишен мъж в Нюпорт и 77-годишна жена в Балтимор. Дървета, паднали върху автомобили причиниха и смъртта на други двама мъже, единият в Кънектикът, а другият в Джеймс сити.\r\nЗаради опасното време около три хиляди полета бяха отменени, като около една трета от тях са били от летище „Ла Гардия“, намиращо се в един от най-важните транспортни възли на Източното крайбрежие. Други 400 полети са отменени на бостънското международно летище „Логан“, а 300 в района на Вашингтон. \r\nЧасти от щата Ню Йорк бяха застигнати от почти метър сняг, като университетът „Сиракуза“ бе принуден да отмени пълен ден на занятия заради тежките условия, което се случва за трети път в неговата история, информира изданието.\r\n***", "date": "2018.03.04", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/04/2495730/predstoyashti-sabitiya-v-stranata-za-4-mart-agentsiya-fokus.html", "text": "***\r\nОт 15.00 часа на „Дондуков“ 2 президентът Румен Радев ще разговаря с Негово Светейшество Московския и на цяла Русия патриарх Кирил. \r\n***\r\nОт 09.30 часа в патриаршеската катедрала „Св. Александър Невски\", с Божествена съборна света Литургия, оглавена от двама патриарси - Негово светейшество Българският патриарх и Софийски митрополит Неофит и Негово светейшество патриархът на Москва и цяла Русия Кирил, ще бъде отбелязана 140-годишнина от Освобождението на България от османско владичество.\r\n ***\r\nОт 14.00 до 16.00 часа в Първо студио на Българското национално радио  ще се проведе гала концертът на ХVIII конкурс „Млади фолклорни таланти“ на предаването „Рано в неделя“ на програма „Хоризонт“.\r\n***\r\nОт 15.00 часа в местността Гръстелниците (до река Блато) лидерът на БСП – София Калоян Паргов и народните представители от „БСП за България“ Христо Проданов и Петър Витанов ще участват в официалното откриване и освещаване на възстановения паметник на руските освободители в село Мрамор.\r\n***\r\nОт 18.00 часа в зала „България“ ще се ще се състои голям хоров концерт, посветен на 140-годишнината от Освобождението на България. \r\n***\r\nОт 19.30 часа в театралната зала на „Алма Алтер“ (Софийски университет „Св. Климент Охридски”, бул. „Цар Освободител” 15) ще се проведе официалната церемония по връчването на наградите „АЛТЕРИ” за 2018 година.  \r\n***\r\nОт 11.00 часа пред бюст-паметника на българския революционер Тодор Александров (намиращ се при сградата на Съдебна палата) с церемония по полагане на венци и цветя ще бъдат отбелязани 137 години от рождението на героя. \r\n***\r\nОт 11.00 часа в Държавен куклен театър „Дора Габе“ ще се играе спектакълът „Синият таралеж“.  \r\n***\r\nОт 14.00 часа в Пресклуба на Международен панаир – Пловдив ще се състои дискусия с мото „Станалите и нестаналите български освобождения”.\r\n***\r\nОт 15.00 часа на стадион „Лаута“ ще се проведе футболна среща между отборите на ПФК „Ботев“ – Пловдив и ПФК „Локомотив“-Пловдив.\r\n***\r\nОт 18.00 часа в Градски дом на културата „Борис Христов\" ще се състои безплатен общоградски тържествен концерт по повод 140 години от Освобождението на България. \r\n***\r\nОт 11.00 часа в с. Широка лъка  ще се състои „Песпонеделник“ – традиционен празник на кукерските и маскарадни игри. \r\n***\r\nОт 11.00 часа в Кукления театър ще се играе спектакълът „Снежанка и седемте джуджета“. \r\n***\r\nОт 20.00 часа с галаконцерт ще завърши конкурсът „ПЕСЕННА ПАЛИТРА 2018\" - КАРЛОВО, в който ще вземат участие всички носители на Гран при при индивидуалните изпълнители, както и носителите на първи места при вокалните формации. На концерта ще бъдат връчени награди на отличените малки таланти.", "date": "2018.03.04", "title": "Предстоящи събития в страната за 4 март (Агенция „Фокус“)"}
{"url": "http://www.focus-news.net/news/2018/03/04/2495930/the-new-york-times-angela-merkel-zasega-izbegna-krizata-gsdp-se-saglasi-na-koalitsiya.html", "text": "Германските социалдемократи гласуваха за възобновяване на „голямата коалиция“ със Съюза (ХДС/ХСС) на германския канцлер Ангела Меркел, като с това сложиха край на продължилата близо шест месеца политическа криза в страната-локомотив на Европейския съюз, поне засега, пише американското издание The New York Times.\r\nОбявените в неделя резултати разчистиха пътя на Меркел, която отдавна се счита за фактическия лидер на Европа, към четвъртия й мандат като германски канцлер. Това също ще й даде възможност да работи заедно с президента на Франция Еманюел Макрон за реформиране на ЕС през следващата, както смятат мнозина, ключова година, коментира вестникът.\r\nКанцлерът поздрави лявоцентристката Германска социалдемократическа партия (ГСДП) за, както тя го нарече, „категоричния резултат“. \r\n„Доволна съм от широката подкрепа сред социалдемократите за коалиционното споразумение“, заяви новоизбраният генерален секретар на Християндемократическия съюз (ХДС) Анегрет Крамп-Каренбауер. „Това е добро решение за Германия“.\r\nНо, коментира The New York Times, Меркел ще е начело на отслабена коалиция и много предвиждат, че страната, разклатена от дългия период на несигурност, последвал парламентарните избори през септември, никога няма да е същата. И двете партии получиха най-слабите си резултати в следвоенната история на страната.\r\nКъм момента, „голямата коалиция“, както е известен трипартийният съюз, изглежда всичко друго, но не и голяма, пише Times. Според резултатите от последните анкети тя дори вече няма мнозинство, а крайно-дясната „Алтернатива за Германия“ (АзГ) вече официално е основната опозиционна партия в Бундестага и продължава да печели все по-широка подкрепа.\r\nПерспективата за нов управленски мандат с Меркел беше толкова непопулярна сред социалдемократите, че се наложи ГСДП да обещае на 463-те хиляди свои членове да вземат окончателното решение за възобновяването на „голямата коалиция“, правейки ги арбитър за това, дали 82-милионната нация най-накрая ще има правителство. \r\n„Решението не беше лесно за членовете на ГСДП“,  заяви действащият председател на партията Олаф Шолц, след като финансистът на социалдемократите Дитмар Ниетан обяви резултатите.\r\nВластването рамо в рамо с традиционните им противници, доведе до катастрофални загуби за ГСДП. След като за първи път партията влезе в коалиция с Меркел през 2005-а година, тя получиха 34% от гласовете на избирателите. След втория мандат на „голямата коалиция“ като младши партньор, подкрепата за социалдемократите се срина до 20%.\r\nПревод и редакция:", "date": "2018.03.04", "title": "The New York Times: Ангела Меркел засега избегна кризата, ГСДП се съгласи на коалиция"}
{"url": "http://www.focus-news.net/news/2018/03/04/2495733/", "text": "Двама испански скиори са загинали от лавина в Пиринеите, в Югозападна Франция, предава AFP.\r\nТрима други членове на групата успяват  да повикат помощ, като съобщават че двама от другарите им липсват след падане на лавина, след като петимата са карали ски извън пистите.\r\nГрупа от 20 спасители с кучета и два хеликоптера се отзоват на сигнала.  Спасителите намират един загинал, другият е открит жив от спасително куче, но е починал по-късно в болницата в Тулуза. \r\nВ петък други четирима скиори намериха смъртта си в Националния парк Меркантур, във френските Алпи, отново заради лавина. Юлиян Марков", "date": "2018.03.04", "title": "AFP: Двама испански скиори са загинали от лавина в Пиринеите"}
{"url": "http://www.focus-news.net/news/2018/03/04/2495734/afp-politseyski-komandir-e-ubit-v-meksikanskiya-grad-akapulko.html", "text": "Полицейски командир е бил отвлечен и по-късно е бил застрелян, предава AFP.\r\nХектор Морено е бил отвлечен, докато е бил на работа в беден район на курортния град и по-късно убит по данни на полицейското управление. Щата Гереро, в който се намират популярните мексикански курорти Акапулко, Икстапа и Сиватанехо е също така и един от най-бедните щати на Мексико, сериозно засегнат от организираната престъпност. Миналата година повече от 25 хиляди души са били убити в Мексико, което е нов рекорд, като най-много са убийствата в щата Гереро - 2 318. Юлиян Марков", "date": "2018.03.04", "title": "AFP: Полицейски командир е убит в мексиканския град Акапулко"}
{"url": "http://www.focus-news.net/news/2018/03/04/2495735/reuters-evropeyskata-komisiya-planira-da-oblozhi-s-danak-ot-okolo-dva-protsenta-svetovni-tehnologichni-giganti.html", "text": "Европейската комисия планира да обложи с данък между два и шест  процента , но по-близък до два процента глобалните технологични гиганти, предава Reuters.\r\nТова заявява френският финансов министър Бруно ле Мер в интервю за Le Journal du Dimanche.\r\n„Европейската директива ще бъде представена през идващите седмици. Това ще бъде значима стъпка. Данъкът ще е между два и шест процента, но ще е по-близък до два, отколкото до шест процента“, заявява министърът.\r\nЗа тези, които биха казали, че това е твърде скромно, министърът казва: „Това е началото, аз предпочитам текст, който да бъде приет бързо, пред безкрайни преговори, Ще го прецизираме на по-късен етап“. Данъкът ще засегне фирми, като Amazon, Google I Facebook, които са обвинявани от много европейски държави, че плащат твърде малко, като пренасочват печалбите си към страни с по-ниски данъци  като Ирландия и Люксембург.\r\nПравителството на президента Еманюел Макрон, предлага тези фирми да бъдат облагани върху приходите, а не върху печалбата, за да решат проблема с пренасочването на печалбите.\r\nПодобна мярка обаче не се одобрява от по-малки държави като Ирландия, които са база за такива фирми и се страхуват, че подобни промени могат да навредят на икономиката им. Юлиян Марков", "date": "2018.03.04", "title": "Reuters: Европейската комисия планира да обложи с данък от около  два процента световни технологични гиганти"}
{"url": "http://www.focus-news.net/news/2018/03/04/2495736/reuters-amerikanski-sad-othvarli-iska-na-pritezhateli-na-aktsii-ot-folkvagen-za-pretarpeni-shteti-ot-skandala-dizelgeyt.html", "text": "Американски съд  отхвърли претенциите на притежатели на акции от „Фолксваген“ за претърпени щети за стотици милиони долари, след признанието на фирмата за наличие на софтуер променящ данните за въглеродните емисии и напускането на изпълнителния директор на компанията,  предава Reuters.\r\nСъдът в Сан Франсиско е допуснал за разглеждане делото  през юли миналата година, но е променил решението след като адвокатите на „Фолксваген“ представили прецедент по подобен казус, свързан с банката  „Барклис“.\r\nИнвеститори по целия свят съдят немския автомобилен гигант за щети в размер на девет милиарда евро. Над хиляда иска са подадени в регионалния съд в Брауншвайг, където се намира седалището на фирмата. Юлиян Марков", "date": "2018.03.04", "title": "Reuters: Американски съд отхвърли иска на притежатели на акции от „Фолкваген“ за претърпени щети от скандала „Дизелгейт“"}
{"url": "http://www.focus-news.net/news/2018/03/04/2495739/the-independent-zdravniyat-ministar-dzheremi-hant-pregovorite-s-es-po-brekzit-shte-prodalzhat-do-posledno.html", "text": "Преговорите с Европейския съюз ще продължат „до последно“, защото исканията на Тереза Мей са трудно приемливи за Съюза, завява британският здравен министър Джереми Хънт, цитиран от британския вестник The Independent.\r\nЗдравният министър отхвърля твърденията, че на речта и липсват детайли, но  според него ЕС трудно ще се съгласи с предложенията на британския премиер и негативният отговор от страна на европейските политици е неизбежен.\r\nРечта на премиера е била одобрена и от двата лагера в нейната партия – на привържениците  и за напускане, и за оставане в ЕС, но беше критикувана от някои европейски лидери за липса на детайли по ключови въпроси, пише вестника.\r\n„Едва ли очаквате европейските политици да кажат „Фантастично, благодарим Ви, Вие успокоихте всички мои тревоги, хайде да подписваме““, казва министърът и добавя: „ Предстоят преговори и те ще бъдат до последно, както винаги“. \r\nСпоред него „Едва ли някой е очаквал, че няма да бъде изключително трудно и невероятно предизвикателство“, добавяйки, че договарянето на сделка с ЕС ще бъде „сложно начинание“. Юлиян Марков", "date": "2018.03.04", "title": "The Independent: Здравният министър Джереми Хънт: Преговорите с ЕС по Брекзит ще продължат до последно"}
{"url": "http://www.focus-news.net/news/2018/03/04/2495741/", "text": "158 са членовете на Съюза на българските художници във Велико Търново. Всички те са артисти, които творят на територията на старата столица или в региона, каза за Радио „Фокус“ – Велико Търново Мариета Конова, председател на Представителството на Съюза на българските художници в старопрестолния град. Съюзът е създаден през 1948 година и през настоящата 2018-та чества своя 70-ти юбилей. „За своите 70 години съществуване Дружеството ни събира и представя творбите на пет поколения художници, живели и творили в старопрестолния град. Сред тях са имената на Никола Кожухаров, Васил Стоилов, Любен Зидаров, Борис Денев, Рафаел Михайлов, Янаки Манасиев, които поставят фундамента и високите художествени стандарти на културния живот в регионален и национален мащаб“, отбеляза Конова. Тя подчерта, че днес всички членове на Дружеството са хора, които компилират приемственост със съвременни форми на изразяване и творческа комуникация.\r\nЛуиза ТРАНЧЕВА", "date": "2018.03.04", "title": "Велико Търново: 158 са членовете на Съюза на българските художници в града"}
{"url": "http://www.focus-news.net/news/2018/03/04/2495731/reuters-zapochva-broeneto-na-glasovete-v-germanskata-sotsialdemokraticheska-partiya-za-vlizane-v-koalitsiya-s-hds-i-hss.html", "text": "Започва броенето на гласовете в Германската социалдемократическа партия за влизане в коалиция с Християндемократическия съюз на Ангела Меркел и Християнсоциалния съюз ,  , предава Reuters.\r\nПовече от пет месеца след изборите за Бундестаг и след сложни междупартийни разговори за формиране на голяма коалиция и бъдещ четвърти по ред мандат на канцлера Ангела Меркел , резултатът от броенето на гласовете от членовете на Германската социалдемократическа партия ще реши крайния изход от коалиционните преговори.\r\nОтхвърляне на коалиционното споразумение „би било бедствие за Германия, за Социалдемократическата партия и най-вече за Европа“, казва депутатът от СДП Томас Оперман, който предвижда, че 55 процента от гласувалите ще подкрепят коалиционното споразумение пред германския вестник Die Welt.\r\nЕвентуално отхвърляне на споразумението  ще принуди президента Франк Валтер Щанмайер да връчи мандат на лидера на Свободните демократи Кристиян Линднер, който провали първите коалиционни преговори. Юлиян Марков", "date": "2018.03.04", "title": "Reuters: Започва броенето на гласовете в Германската социалдемократическа партия за влизане в коалиция с ХДС и ХСС"}
{"url": "http://www.focus-news.net/news/2018/03/04/2495743/", "text": "Сянката на нелегалния хазарт тегне върху Русия преди Световната купа  предава  AFP.\r\nМилиарди долари се предполага, че изтичат по офшорни сметки на кухи руски компании, свързани с един полулегален бизнес – този на залаганията в интернет. Това представлява ново предизвикателство за Русия в подготовката й за провеждането на Световната купа, защото страната от години е обвинявана  за уреждане на футболни мачове във вътрешното първенство. Макар и никой да не очаква незаконните залагания да играят роля в най-очакваното футболно събитие за годината, това ще покаже още един от тъмните ъгли на руската икономика, пише агенцията.", "date": "2018.03.04", "title": "AFP: Сянката на нелегалния хазарт тегне върху Русия преди Световната купа"}
{"url": "http://www.focus-news.net/news/2018/03/04/2495740/sunday-express-naydzhal-faradzh-namekva-za-zavrashtane-v-politikata-ako-brekzit-ne-se-sluchi.html", "text": "Найджъл Фарадж намеква за завръщане в политиката, ако Брекзит не се случи и обвини лидера на Лейбъристите в съглашение с Европейския съюз относно митническия съюз, пише неделният британски вестник Sunday Express", "date": "2018.03.04", "title": "Sunday Express: Найджъл Фарадж намеква за завръщане в политиката, ако Брекзит не се случи"}
{"url": "http://www.focus-news.net/news/2018/03/04/2495744/cnn-donald-tramp-odobryava-vazmozhnoto-premahvane-na-ogranichenieto-na-mandatite-na-prezidenta-v-kitay.html", "text": "На закрита среща с донори на републиканската партия във Флорида в събота одобрил предложението на Китайската комунистическа партия (ККП) за възможно премахване на ограничението за броя на мандатите на президента в Китай, съобщава телевизионният канал  CNN.\r\n„Той сега е президент за цял живот.  Президент за цял живот. Не, той е велик“, казва Доналд Тръмп и продължава: “И вижте той успя да направи това. Аз мисля, че е велик. Може би и ние трябва да помислим за това някой  ден.“\r\nТръмп освен това коментирал, че действията му по време на предизборната му кампания биват разследвани, а тези на другия кандидат Хилари Клинтън, не. Юлиян Марков", "date": "2018.03.04", "title": "CNN:  Доналд Тръмп одобрява възможното премахване на ограничението на мандатите на президента в Китай"}
{"url": "http://www.focus-news.net/news/2018/03/04/2495738/the-guardian-nadezhdite-za-obedinenie-na-konservatorite-zad-plana-na-tereza-mey-za-brekzit-namalyavat.html", "text": "След изказване на бившия вицепремиер Майкъл Хезълтайн, който определя речта на британския премиер Тереза Мей като „фрази, обобщения и баналности“, които с нищо не правят сделката с Европейския съюз по-вероятна, пише британският вестник The Guardian. \r\nДокато по-консервативните депутати от партията на Мей след петъчната й реч й дадоха период на одобрение, то Хезълтайн казва, че речта съдържа повече детайли относно исканията на Великобритания, които ЕС е дал ясно да се разбере, че няма да одобри.\r\nХезълтайн заявява пред вестник Observer, цитиран от The Guardian: „Речта продължава по нанадолнището на избирателния подход. Великобритания избира проблемите, както иска, а от ЕС казват: без избирателен подход“ и добавя: „защо за осемнайсет месеца след референдума не сме напреднали дори и малко по тези въпроси. Отговорът е прост – защото никой не знае как“.\r\nСпоред него разликата между това, което Тереза Мей иска и това, което ЕС е готов да отстъпи е по-голяма от всякога, оставяйки британския бизнес в отчаяние, без други възможности освен да отложи инвестициите си или да ги пренасочи другаде. Според него единственият път напред е да се разгледат тези проблеми отново в парламента и след това да се представят на избори или референдум. „Негативната тенденция е все по-очевидна с времето. Имаме сериозна девалвация на валутата, превърнахме се от най-бързо растящата в най-бавно растящата икономика в Европа и създадохме пълна каша по въпроса с границата с Ирландия. Напълно съм съгласен с Тони Блеър и Джон Мейджър, че тази материя трябва да се представи на парламента отново и след това на избори или на референдум“, добавя Хезълтайн. Юлиян Марков", "date": "2018.03.04", "title": "The Guardian: Надеждите за обединение на консерваторите зад  плана на Тереза Мей за Брекзит намаляват"}
{"url": "http://www.focus-news.net/news/2018/03/04/2495742/", "text": "Тежките факти водят към „мек“ Брекзит, когато реалността застигна премиера Тереза Мей, пише британският вестник Huffington Post.\r\nОт продължилата 45 минути и дълга 6 695 думи реч на британския премиер Тереза Мей , най важни остават думите й към края: “ Ние знаем какво искаме. Разбираме вашите принципи…Нека да се захващаме“.\r\nВестникът обаче пише, че е точно обратното – 20 месеца след референдума истината е точно обратна – правителството на консерваторите не знае какво иска, не разбрало принципите на  Европейския съюз и определено не се е захванало все още. Критиците й я обвиняват заради бързите предсрочни избори и ранното задействане на член 50 за напускане на Евросъюза.\r\nПо- нататък Мей признава, че достъпът до пазара няма да е какъвто е бил досега и животът на гражданите ще се промени, като признава, че не може да се ползват преимуществата, без да се спазват задълженията. Тя успява да успокои някак си привържениците на „твърд“ Брекзит, като очертава визия за възможния „най-мек“ Брекзит с излизане от общия пазар и митническия съюз. Юлиян Марков", "date": "2018.03.04", "title": "Huffington Post:  Тежките факти водят към „мек“ Брекзит, когато реалността застигна премиера Тереза Мей"}
{"url": "http://www.focus-news.net/news/2018/03/04/2495746/140-godini-ot-osvobozhdenieto-ot-tursko-robstvo-obzor.html", "text": "България чества 140-ата годишнина от своето Освобождение от турско робство. Трети март е денят на подписването на Санстефанския мирен договор през 1878 г. От 1396 до 1878 година България е била част от Османската империя. В резултат на победата на Русия в Руско-турската война през 1877-1878 г. страната придобива независимост. От руска страна договорът е подписан от граф Н. Игнатиев. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. Възстановяването на българската държавност е потвърдено с Берлинския договор, като само формално до 1908 година Княжество България е трибутарно, но на практика е независимо от Портата. През лятото на 1878 г. в Берлин на конгреса на великите сили на Европа по настояване на Австро-Унгария и Англия, Санстефанският мирен договор е променен и границите на България са силно редуцирани. Няколко милиона българи остават извън независимата държава. Това води до приемането на българската национална доктрина - обединението на разбитите български земи от Берлинският договор. Десетилетия напред историята на страната е тясно свързана с тази доктрина.\r\nНационалният празник 3 март бе бъде тържествено отбелязан с различни прояви в цялата страна. \r\nВ шипченския храм „Рождество Христово\" българският патриарх Неофит и руският патриарх Кирил отслужиха Благодарствен молебен в съслужие със Старозагорския митрополит Киприан. По време на молебена българският патриарх Неофит заяви, че залогът на нашата истинска свобода е в това да не заменяме никога православната вяра със съмнителни и душепагубни учения и влияния. Двамата патриарси отслужиха заедно и заупокойна молитва за героите на Шипченската епопея на площадката преди последните стъпала към паметника пред събралите се хиляди българи, дошли да почетат паметта на загиналите за свободата на Родината. На върха се състоя тържествена церемония по повод Националния празник. Празнични слова пред събралото се множество произнесоха руският патриарх Кирил, кметът на Казанлък Галина Стоянова и държавният глава Румен Радев. В словото си руският патриарх Кирил заяви, че няма по-голяма любов от тази, в която се полага душата за свободата на другите. „Моля се проявилата се с особена сила преди 140 години духовна връзка между нашите народи да остане нерушима и да намери израз в братско единомислие и готовност да положим усилия за укрепване на единството на Светото Православие, да запазим християнските ценности и православните традиции на нашите отци. Това е един празник за българския и руския народ”, добави патриархът. Кметът на Казанлък Галина Стоянова заяви, че никой българин няма да забрави своите освободители, защото народът български винаги поставя на първо място човешкото. Президентът Румен Радев заяви в словото си, че Шипка е капитал от историческо достойнство, който хиляди доблестни мъже ни завещаха и който ние не бива да пилеем. „Тук лежат много кости. След 140 години трудно някой ще каже кои са български, кои са руски. Но от тези кости е съградено скелето на българската свобода, на руската и българската бойна слава“. Председателят на Народното събрание Цвета Караянчева и народни представители също се изкачиха до Паметника на свободата на заветния връх, за да се преклонят пред подвига на героите. „Трябва да помним, че свободата е привилегия\", каза Цвета Караянчева. Тя призова да пазим свободата си и да я предаваме на идните поколения, да бъдем разумни и да мислим за бъдещето, защото разделението не помага на никого. Премиерът Бойко Борисов честити Националния празник в социалната мрежа „Фейсбук“: „Честит 3-ти март! Поклон пред паметта на всички, които са се борили и загинали за свободата на България. Признателност, която няма давност. Нека всеки българин днес живее така, че тяхната жертва да не е била напразна“.\r\nС церемония по издигането на националния флаг пред паметника на Незнайния войн започнаха тържествата по повод 3 март в София. В тях се включиха вицепрезидентът Илияна Йотова и министърът на отбраната Красимир Каракачанов, началникът на отбраната генерал-лейтенант Андрей Боцев, Н. В. Симеон Сакскобургготски, представители на политически сили, на местната власт, дипломати, жители и гости на столицата. Събитието уважи и Н. Пр. Посланикът на Русия - Анатолий Макаров. След издигането на знамето присъстващите положиха венци и цветя пред паметника на Незнайния воин в памет на всички загинали в името на свободата на България. Пред паметника на опълченеца вицепремиерът Илияна Йотова заяви, че 3-ти март не е само началото на Третата българска държава, а ден за поклон пред историята на един велик народ и пред великата родина – България и напомни, че България не е получила свободата си даром. Зам-кметът на столицата д-р Тодор Чобанов заяви, че българският народ се е доказал като достоен. По повод празника пред официалния вход на сградата на Администрацията на президента се състоя тържествена смяна на почетния гвардейски караул пред.\r\nВечерта на пл. „Народно събрание“ в столицата се състоя тържествена заря-проверка по повод Националния празник. Президентът Румен Радев прие почетния строй на представителните части на Българската армия, след което произнесе слово, в което заяви: „140 години по-късно ние трябва да помним нашата история, защото другите не забравят тяхната. Нашата, българска историческа енергия не е в носталгията по минало величие, а в осъзнатата стойност на свободата, в отговорността пред мъчениците, които платиха цената й, в светлия идеал на „чистата и свята република“. Президентът Румен Радев изрази признателността на народа ни към войните от много народи – руснаци, румънци, финландци, украинци, белоруси, поляци, литовци, сърби и черногорци и много други, положили кости по бранните полета на Руско-турската освободителна война за Освобождението на България. „За всички тях България е последен дом, тях почитаме като свои герои“, каза държавният глава. \r\nСред гостите, присъствали на тържествената заря-проверка на площада бяха вицепрезидентът Илияна Йотова, министър-председателят Бойко Борисов, председателят на Народното събрание Цвета Караянчева, Българският патриарх Неофит, Московският и на цяла Русия патриарх Кирил, народни представители, посланици, стотици граждани.", "date": "2018.03.04", "title": "140 години от Освобождението от турско робство (ОБЗОР)"}
{"url": "http://www.focus-news.net/news/2018/03/04/2495748/reuters-yuzhnokoreyskiyat-prezident-izprashta-visokopostaveni-pratenitsi-na-sever-za-da-namali-naprezhenieto.html", "text": "Южнокорейският президент Мун Дже-ин  изпраща двама високопоставени представители в Пхенян в опит да намали напрежението преди започващите общи военни учения съвместно със САЩ, предава агенция Reuters.\r\nДиректорът на Националната разузнавателна служба Су Хун и директорът на  Националната служба за сигурност Чун Ю-Йонг ще пътуват до столицата на Северна Корея освен  за намаляване на напрежението и в опит да уредят разговори между Пхенян и Вашингтон, съобщава висш служител на президента, цитиран от южнокорейската агенция Йонхап.\r\nПосещението идва след изявление на Пхенян за ответни мерки срещу САЩ при евентуално провеждане на ученията. Юлиян Марков", "date": "2018.03.04", "title": "Reuters: Южнокорейският президент изпраща високопоставени пратеници на Север, за да намали напрежението"}
{"url": "http://www.focus-news.net/news/2018/03/04/2495749/pregled-na-mezhdunarodnite-novini-do-6-chasa-agentsiya-fokus.html", "text": "Босненската полиция и стотици ветерани от войните от 90-те години достигнаха до напрегната ситуация помежду си в събота, след като протестиращи блокираха главната магистрала на страната, искащи по-справедливо разпределение на правителствените помощи. Специалните части в пълно бойно снаряжение блокираха протестиращите, които се събираха на главния път, свързващ източната със западната част на страната, като по-рано органите за сигурност използваха сила за да разпръснат друга група край северния град Тузла в ранните часове на събота. \r\nОт сряда насам босняшки и хърватски ветерани протестират, блокирайки някои важни пътища, искайки социални придобивки за безработни бивши войници и общ регистър за всички ветерани. Протестиращите, които прекараха няколко нощи блокирайки трафика, искат спиране на финансирането за около 1,600 ветерански асоциации, които според тях не разпределят справедливо придобивките. Недоволните заявиха, че искат правителството да изплаща социалните плащания директно към тях, без посредници. Но според официални лица, това не може да се случи заради бюджетни ограничения. Протестиращите отказаха да проведат разговори с представителите на властите. \r\nВ събота няколко нови групи протестиращи се появиха в страната, включително в централните части и по границата с Хърватия. \r\nПо-рано бе въведен предизборно щедър закон за социални придобивки, който по-късно бе оттеглен, припомня агенцията, като властите се опитват да се справят с проблема около плащанията за ветераните от години. Никой не знае също така точният им брой, тъй като много хора са се обявили за такива, без да са участвали във военните действия от 90-те години. \r\n***Убитият словашки журналист Ян Куциак бе погребан днес в сватбения си костюм, полицията освободи всички задържани – общо седем италианци във връзка с разследването.\r\nИталианците бяха задържани след като имената им се споменаваха в материал на убития разследващ журналист описващ връзките на фигури от високите етажи на властта с италианската мафия.\r\nЖурналистът бе погребан в село Стиявник един ден след убитата заедно с него негова годеница, която беше погребана в сватбената си рокля в град Грегоровце. Двамата е трябвало да се женят през май тази година.\r\n***Четирима полицаи са били нападнати на прокюрдска демонстрация в Берлин, трима демонстранти са били арестувани.\r\nХиляди демонстрираха в Берлин при засилено полицейско присъствие против турската военна операция в Сирия, насочена срещу кюрдските сили в северната част на страната. Протестиращите носеха лозунг „Заедно срещу турските атаки в Африн“. Организаторите – неправителствени организации, кюрдски групи и някои политически партии заявяват, че на демонстрацията са присъствали 30 хиляди души, но полицията съобщава за „няколко хиляди“ протестиращи и заявява, че демонстрацията е преминала „без безредици“.\r\n***Американският президент Доналд Тръмп заплашва с налагане на мито  върху вноса на автомобили от Европейския съюз, ако съюза предприеме реципрочни мерки срещу обявените от него мита върху вноса в САЩ на алуминий и стомана.\r\n„Ако ЕС иска да увеличи и без това високите мита и търговски бариери  срещу американски компании, имащи бизнес там, ние просто ще наложим такса върху техните коли, с които те свободно заливат САЩ“, написа президентът в социалната мрежа „Туитър“. „ Те правят невъзможна (продажбата – бел. ред.) на нашите коли там. Голям търговски дисбаланс“, продължава той.\r\nВ четвъртък Доналд Тръмп обяви налагане на мито от 25 процента върху вноса на алуминий и стомана в САЩ. На следващия ден председателят на Европейската комисия Жан-Клод Юнкер обяви, че ЕС ще наложи мита върху мотоциклетите  „Харли Дейвидсън“, бърбъна и сините дънки Levi’s. Канада също обяви, че ще предприеме реципрочни мерки, ако митата бъдат наложени.\r\n***Мъж се е прострелял смъртоносно пред Белия дом.\r\nМъжът е приближил оградата, извадил е скрит пистолет  и е произвел няколко изстрела, никой от които не бил насочен към Белия дом, заявява говорител на „Сикрет Сървис“. Мъжът е починал, никой друг не е пострадал. Президентът и съпругата му по това време са били във Флорида. Доналд Тръмп е бил информиран за инцидента. Нападателят е идентифициран, но самоличността му не се разкрива, докато не бъде уведомено семейството му.\r\n***Северна Корея заплашва САЩ с ответни мерки заради предвидените съвместни учения с Южна Корея и заявява, че няма да „ се моли“ за преговори с Вашингтон.\r\n„Ако САЩ най-накрая проведат съвместните военни учения, докато подържат санкциите срещу Корейската Народна Демократична Република (КНДР), КНДР ще отговори на САЩ по свой собствен начин и САЩ ще носят цялата отговорност за последствията“, заявява официален служител от Северна Корея за Държавната информационна агенция на Пхенян, като добавя, че ученията ще навредят на усилията за постигане на мир на Корейския полуостров.\r\nСАЩ и Южна Корея ще проведат съвместни учения в началото на Април,  за които съобщава южнокорейски президентски съветник пред южнокорейската агенция „Йонхап“.\r\n***Североизточната част на САЩ се изправя пред наводнения и спиране на електрозахранването след силните бури.\r\nПовече от 1.8 милиона души са без електрозахранване в източните щати на САЩ в събота, а населените места по крайбрежието на Нова Англия са застигнати от големи наводнения след като силната буря изкорени дървета, прекъсна жици и доведе до смъртта на най-малко седем души. Силните ветрове в засегнатия район продължават. Влаковете между Вашингтон и Ню Йорк е движат със закъснение след като електричеството по линията бе прекъснато за няколко часа в събота по-рано.\r\nГубернаторът на щата Масачузетс обяви извънредно положение, последвайки губернаторите на Вирджиния и Мериленд, които направиха това в петък.\r\n***Полицейски командир е бил отвлечен и по-късно е бил застрелян.\r\nХектор Морено е бил отвлечен, докато е бил на работа в беден район на курортния град и по-късно убит по данни на полицейското управление. Щата Гереро, в който се намират популярните мексикански курорти Акапулко, Икстапа и Сиватанехо е също така и един от най-бедните щати на Мексико, сериозно засегнат от организираната престъпност. Миналата година повече от 25 хиляди души са били убити в Мексико, което е нов рекорд, като най-много са убийствата в щата Гереро - 2 318.\r\n***Преговорите с Европейския съюз ще продължат „до последно“, защото исканията на Тереза Мей са трудно приемливи за Съюза, завява британският здравен министър Джереми Хънт.\r\nЗдравният министър отхвърля твърденията, че на речта и липсват детайли, но  според него ЕС трудно ще се съгласи с предложенията на британския премиер и негативният отговор от страна на европейските политици е неизбежен.\r\nРечта на премиера е била одобрена и от двата лагера в нейната партия – на привържениците  и за напускане, и за оставане в ЕС, но беше критикувана от някои европейски лидери за липса на детайли по ключови въпроси, пише вестника.\r\n„Едва ли очаквате европейските политици да кажат „Фантастично, благодарим Ви, Вие успокоихте всички мои тревоги, хайде да подписваме““, казва министърът и добавя: „ Предстоят преговори и те ще бъдат до последно, както винаги“. \r\nСпоред него „Едва ли някой е очаквал, че няма да бъде изключително трудно и невероятно предизвикателство“, добавяйки, че договарянето на сделка с ЕС ще бъде „сложно начинание“.\r\n***Италия гласува в неясни избори, обхваната от популизъм, пише  AFP. \r\nДнес в Италия ще се проведат парламентарни избори – най непредвидимите досега, с участието на крайно десни и популистки партии, които се очаква да спечелят значителна подкрепа и с очакването Силвио Берлускони да играе отново водеща роля в италианската политика. Предизборната кампания бе съпроводена със сблъсъци между крайно леви и крайно десни демонстранти в сянката на проблема с мигрантите и икономическата несигурност.\r\nИма различни сценарии за изход от тези избори.\r\nАко никоя партия не спечели мнозинство единият сценарии включва коалиция между \"Италия, напред\" на Силвио Берлускони и Демократическата партия. Този сценарии би успокоил инвеститорите, но рискува увеличаване на популизма и засилване позициите на крайната десница. Друг сценарии са нови избори, ако никоя партия не успее да състави правителство.\r\n***Южнокорейският президент Мун Дже-ин  изпраща двама високопоставени представители в Пхенян в опит да намали напрежението преди започващите общи военни учения съвместно със САЩ.\r\nДиректорът на Националната разузнавателна служба Су Хун и директорът на  Националната служба за сигурност Чун Ю-Йонг ще пътуват до столицата на Северна Корея освен  за намаляване на напрежението и в опит да уредят разговори между Пхенян и Вашингтон, съобщава висш служител на президента, цитиран от южнокорейската агенция Йонхап.\r\nПосещението идва след изявление на Пхенян за ответни мерки срещу САЩ при евентуално провеждане на ученията.", "date": "2018.03.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/04/2495747/afp-italiya-glasuva-v-neyasni-izbori-obhvanata-ot-populizam.html", "text": "Италия гласува в неясни избори, обхваната от популизъм, пише  AFP. \r\nДнес в Италия ще се проведат парламентарни избори – най непредвидимите досега, с участието на крайно десни и популистки партии, които се очаква да спечелят значителна подкрепа и с очакването Силвио Берлускони да играе отново водеща роля в италианската политика. Предизборната кампания бе съпроводена със сблъсъци между крайно леви и крайно десни демонстранти в сянката на проблема с мигрантите и икономическата несигурност.\r\nИма различни сценарии за изход от тези избори.\r\nАко никоя партия не спечели мнозинство единият сценарии включва коалиция между \"Италия, напред\" на Силвио Берлускони и Демократическата партия. Този сценарии би успокоил инвеститорите, но рискува увеличаване на популизма и засилване позициите на крайната десница. Друг сценарии са нови избори, ако никоя партия не успее да състави правителство. Юлиян Марков", "date": "2018.03.04", "title": "AFP: Италия гласува в неясни избори, обхваната от популизъм"}
{"url": "http://www.focus-news.net/news/2018/03/04/2495751/pregled-na-osnovnite-temi-v-britanskiya-pechat-agentsiya-fokus.html", "text": "След изказване на бившия вицепремиер Майкъл Хезълтайн, който определя речта на британския премиер Тереза Мей като „фрази, обобщения и баналности“, които с нищо не правят сделката с Европейския съюз по-вероятна, пише британският вестник The Guardian. \r\nДокато по-консервативните депутати от партията на Мей след петъчната й реч й дадоха период на одобрение, то Хезълтайн казва, че речта съдържа повече детайли относно исканията на Великобритания, които ЕС е дал ясно да се разбере, че няма да одобри.\r\nХезълтайн заявява пред вестник Observer, цитиран от The Guardian: „Речта продължава по нанадолнището на избирателния подход. Великобритания избира проблемите, както иска, а от ЕС казват: без избирателен подход“ и добавя: „защо за осемнайсет месеца след референдума не сме напреднали дори и малко по тези въпроси. Отговорът е прост – защото никой не знае как“.\r\nСпоред него разликата между това, което Тереза Мей иска и това, което ЕС е готов да отстъпи е по-голяма от всякога, оставяйки британския бизнес в отчаяние, без други възможности освен да отложи инвестициите си или да ги пренасочи другаде. Според него единственият път напред е да се разгледат тези проблеми отново в парламента и след това да се представят на избори или референдум. „Негативната тенденция е все по-очевидна с времето. Имаме сериозна девалвация на валутата, превърнахме се от най-бързо растящата в най-бавно растящата икономика в Европа и създадохме пълна каша по въпроса с границата с Ирландия. Напълно съм съгласен с Тони Блеър и Джон Мейджър, че тази материя трябва да се представи на парламента отново и след това на избори или на референдум“, добавя Хезълтайн.\r\n***Преговорите с Европейския съюз ще продължат „до последно“, защото исканията на Тереза Мей са трудно приемливи за Съюза, завява британският здравен министър Джереми Хънт, цитиран от британския вестник The Independent.\r\nЗдравният министър отхвърля твърденията, че на речта и липсват детайли, но  според него ЕС трудно ще се съгласи с предложенията на британския премиер и негативният отговор от страна на европейските политици е неизбежен.\r\nРечта на премиера е била одобрена и от двата лагера в нейната партия – на привържениците  и за напускане, и за оставане в ЕС, но беше критикувана от някои европейски лидери за липса на детайли по ключови въпроси, пише вестника.\r\n„Едва ли очаквате европейските политици да кажат „Фантастично, благодарим Ви, Вие успокоихте всички мои тревоги, хайде да подписваме““, казва министърът и добавя: „ Предстоят преговори и те ще бъдат до последно, както винаги“. \r\nСпоред него „Едва ли някой е очаквал, че няма да бъде изключително трудно и невероятно предизвикателство“, добавяйки, че договарянето на сделка с ЕС ще бъде „сложно начинание“.\r\n***Найджъл Фарадж намеква за завръщане в политиката, ако Брекзит не се случи и обвини лидера на Лейбъристите в съглашение с Европейския съюз относно митническия съюз, пише неделният британски вестник Sunday Express", "date": "2018.03.04", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/04/2495752/reuters-vizita-na-amerikanski-samoletonosach-vav-vietnam-pokazva-zatoplyane-na-otnosheniyata.html", "text": "Визитата на американският самолетоносач „Карл Винсън“  във Виетнам показва затопляне на отношенията  между двете страни, съобщава Reuters.\r\nОт месеци виетнамски пратеници се опитват да успокоят притесненията на големия съсед Китай относно визитата на американския самолетоносач и възможността за гранично сътрудничество между Ханой и Вашингтон. Виетнамските дипломати подчертават суверенното право на Виетнам за водене на независима външна политика, като се надяват да запазват и стабилните си отношения с Китай. \r\nПосещението На „Карл Винсън“ е най-голямото американско военно присъствие от 1975 година насам. Корабът ще акостира в пристанище Дананг за пет дни. Юлиян Марков", "date": "2018.03.04", "title": "Reuters: Визита на американски самолетоносач във Виетнам показва затопляне на отношенията"}
{"url": "http://www.focus-news.net/news/2018/03/04/2495745/afp-zaradi-straha-ot-strelba-nyakoi-uchilishta-v-sasht-tarsyat-bronirano-oborudvane.html", "text": "Заради страха от стрелба, някои училища в САЩ търсят бронирано оборудване, предава AFP.\r\nЛинда Браг, учителка, пише върху малка бяла дъска в класната стая, в която преподава. Това училищно пособие може да се използва и като защита от куршуми при случаи на стрелба в училището. Дъските, изработени от полиетиленова нишка,  тежащи 1.5 килограма са на разположение в класните стаи на училището в Берлин, щата Масачузетс - град с пет хиляди души население. Те са с размер 50 на 45 сантиметра и приличат на тези, използвани в останалите училища, но на гърба си имат дръжки и могат да предпазят от куршуми един човек. Тези дъски се изработват от малка компания, базирана в градчето. Юлиян Марков", "date": "2018.03.04", "title": "AFP: Заради страха от стрелба, някои училища в САЩ търсят бронирано оборудване"}
{"url": "http://www.focus-news.net/news/2018/03/04/2495750/bbc-na-machovete-ot-svetovnata-kupa-v-rusiya-veroyatno-shte-badat-izpolzvani-video-povtoreniya.html", "text": "На мачовете от Световната купа в Русия вероятно ще бъдат използвани видео повторения, съобщава  .\r\nТози метод  досега бе изпробван в някои мачове за различните купи в Англия, където специални помощник съдии преглеждаха видеоматериалите и даваха съвет на главния съдия от разстояние.\r\nНововъведението е одобрено от Международния борд на футболните асоциации (ИФАБ) и ще се прилага в лигите и първенствата оттук нататък. Президента на ФИФА Джани Инфантино обяви, че дали  методът ще бъде използван на мачовете от Световната купа в Русия ще се реши на 16 март.\r\nЕдин от недостатъците на системата засега е, че зрителите не разбират какво се случва по време на видеоконферентната връзка между съдиите. Юлиян Марков", "date": "2018.03.04", "title": "BBC: На мачовете от Световната купа в Русия вероятно ще бъдат използвани видео повторения"}
{"url": "http://www.focus-news.net/news/2018/03/04/2495754/predstoyashti-sabitiya-v-stranata-za-4-mart-agentsiya-fokus.html", "text": "***\r\nОт 15.00 часа на „Дондуков“ 2 президентът Румен Радев ще разговаря с Негово Светейшество Московския и на цяла Русия патриарх Кирил. \r\n***\r\nОт 09.30 часа в патриаршеската катедрала „Св. Александър Невски\", с Божествена съборна света Литургия, оглавена от двама патриарси - Негово светейшество Българският патриарх и Софийски митрополит Неофит и Негово светейшество патриархът на Москва и цяла Русия Кирил, ще бъде отбелязана 140-годишнина от Освобождението на България от османско владичество.\r\n ***\r\nОт 14.00 до 16.00 часа в Първо студио на Българското национално радио  ще се проведе гала концертът на ХVIII конкурс „Млади фолклорни таланти“ на предаването „Рано в неделя“ на програма „Хоризонт“.\r\n***\r\nОт 15.00 часа в местността Гръстелниците (до река Блато) лидерът на БСП – София Калоян Паргов и народните представители от „БСП за България“ Христо Проданов и Петър Витанов ще участват в официалното откриване и освещаване на възстановения паметник на руските освободители в село Мрамор.\r\n***\r\nОт 18.00 часа в зала „България“ ще се ще се състои голям хоров концерт, посветен на 140-годишнината от Освобождението на България. \r\n***\r\nОт 19.30 часа в театралната зала на „Алма Алтер“ (Софийски университет „Св. Климент Охридски”, бул. „Цар Освободител” 15) ще се проведе официалната церемония по връчването на наградите „АЛТЕРИ” за 2018 година.  \r\n***\r\nОт 11.00 часа пред бюст-паметника на българския революционер Тодор Александров (намиращ се при сградата на Съдебна палата) с церемония по полагане на венци и цветя ще бъдат отбелязани 137 години от рождението на героя. \r\n***\r\nОт 11.00 часа в Държавен куклен театър „Дора Габе“ ще се играе спектакълът „Синият таралеж“.  \r\n***\r\nОт 14.00 часа в Пресклуба на Международен панаир – Пловдив ще се състои дискусия с мото „Станалите и нестаналите български освобождения”.\r\n***\r\nОт 15.00 часа на стадион „Лаута“ ще се проведе футболна среща между отборите на ПФК „Ботев“ – Пловдив и ПФК „Локомотив“-Пловдив.\r\n***\r\nОт 18.00 часа в Градски дом на културата „Борис Христов\" ще се състои безплатен общоградски тържествен концерт по повод 140 години от Освобождението на България. \r\n***\r\nОт 11.00 часа в с. Широка лъка  ще се състои „Песпонеделник“ – традиционен празник на кукерските и маскарадни игри. \r\n***\r\nОт 11.00 часа в Кукления театър ще се играе спектакълът „Снежанка и седемте джуджета“. \r\n***\r\nОт 20.00 часа с галаконцерт ще завърши конкурсът „ПЕСЕННА ПАЛИТРА 2018\" - КАРЛОВО, в който ще вземат участие всички носители на Гран при при индивидуалните изпълнители, както и носителите на първи места при вокалните формации. На концерта ще бъдат връчени награди на отличените малки таланти.", "date": "2018.03.04", "title": "Предстоящи събития в страната за 4 март (Агенция „Фокус“)"}
{"url": "http://www.focus-news.net/news/2018/03/04/2495753/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\n1. Метеорологична обстановка: \r\nТемпературите са в интервала от – 3° до 10°. Времето над страната е облачно.\r\nСлаб до умерен е вятърът духа в областите Шумен, Смолян, Русе и Добрич. \r\nДъжд вали в областите Враца, Видин, Монтана, Ловеч, Плевен, Велико Търново, Търговище, Разград, Русе, Шумен, Силистра, Благоевград, Перник, Кюстендил, София и районите на Кърнаре /обл. Пловдив/,  Панагюрище /обл. Пазарджик/. Сняг вали в района на проход „Петрохан“. \r\nПътните настилки са мокри, по усойните места – заледени и обработени.\r\nНамалена видимост до 100 м поради мъгла има в област Силистра и в района на Априлци /обл.Ловеч/ и Чомаковци /обл.Плевен/.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\n2. Обстановка /състояние/ по РПМ:\r\n2.1. Проходи: \r\n2.1.1. Ограничения за текущия период:\r\n- „Печинско“ – отворен за всички МПС;\r\n- „Превала“ – отворен за всички МПС;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – отворен за всички МПС;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Троянски” – затворен за всички МПС;\r\n2.1.2. Временни ограничения:\r\n- „Айтоски“– отворен за всички МПС;\r\n- „Котленски” – отворен за всички МПС;\r\n- „Обзорски“ – отворен за всички МПС;\r\n2.1.3. Целогодишни ограничения за движение по проходите:\r\n- „Върбишки” - затворен за всички МПС; \r\n- „Дюлински“ – забранен за МПС над 3,5 т;\r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\n2.2. Автомагистрали: \r\n- А1 „Тракия“: няма ограничения.\r\n- А2 „Хемус“: няма ограничения.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин:\r\n- Временно движението на МПС над 12 т по път I-1 Видин – Монтана за движещите се в посока Монтана е ограничено поради снегопочистване. \r\nOбходен маршрут : път II-11 Дунавци – Арчар – път III-112 Добри дол – Тополовец - път III-114 Тополовец – Ружинци. Движението се регулира от сигналисти и служители на „Пътна полиция“.\r\n2.3. Други въведени извънредни временни ограничения на движението:\r\nОПУ Бургас:\r\n- Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания.\r\nОПУ Добрич: \r\n- Ограничено е движението за всички МПС поради снегонавявания по:\r\n\tпът III-2963 Вранино – Спасово;\r\n\tпът III-7001 Силистра – Коритен;\r\n\tпът III-2904 Кардам – Дуранкулак\r\n\tпът III-2932 Крушари – Росица;\r\n- Ограничено е движението за МПС над 12 т поради снегонавявания по:\r\n\tпът III-2961 Конаре – Бежаново. \r\n\tпът III-902 Оброчище – Кичево \r\n\tпът III-7102 Коларци – Тервел \r\n\tпо път III-7103 Oногур – Крушари \r\n\tпът III-7106 Карапелит – Кочмар \r\nОПУ-Кюстендил:\r\n- Път ІІІ-6224: Временно движението по път ІІІ-6224 Четирци – Слокощица в района  Слокощица – Ново село  се осъществява в една лента, поради пропадане и срутване на земна маса. Шофьорите да се движат с повишено внимание и съобразена скорост, спазвайки пътната сигнализация в участъка.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради снегонавявания.\r\nОПУ Пловдив: \r\n- Движението по път III-861 Югово – Лъки се осъществява задължително с вериги за всички МПС поради снегонавявания.\r\n- Движението по път III-8611 Белица – Загражден се осъществява задължително с вериги за всички МПС, поради снегонавявания.\r\nОПУ-Русе: \r\n- Ограничено е движението за МПС над 12 т по път II-23 Русе – Кубрат поради снегонавявания.\r\n- Временно движението за всички МПС по път III-2003 Дряновец – Сеново е ограничено поради снегонавявания.\r\nОПУ Смолян:\r\n- Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за всички МПС да се движат с вериги а автомобилите с маса над 12 т без ремаркета и полуремаркета\r\n- Движението по път III-8631 Момчиловци – проход „Рожен“ е забранено за МПС над 12 т с ремаркета и полуремаркета, а всички МПС задължително да се движат с вериги.\r\n- Път ІІ-86: Движението по път ІІ-86 Смолян – Мадан при км 109+400 е ограничено поради срутване на скална маса. Шофьорите да се движат с повишено внимание  и съобразена скорост.", "date": "2018.03.04", "title": "Актуална пътна обстановка"}
{"url": "http://www.focus-news.net/news/2018/03/04/2495755/predstoyashti-mezhdunarodni-sabitiya-za-4-martagentsiya-fokus.html", "text": "В Италия се провеждат парламентарни избори. Гласуването започва в 08:00 часа и приключва в 24:00 часа българско време.  Насрочени са кметски избори в сръбската столица.  Германската социалдемократическа партия ще обяви резултатите от гласуването на формация, което ще определи дали партията ще влезе в коалиция със Съюза (ХДС/ХСС).  Престолонаследникът на Саудитска Арабия Мохамад бин Салман пристига на посещение в Египет.", "date": "2018.03.04", "title": "Предстоящи международни събития за 4 март(Агенция „Фокус“)"}
{"url": "http://www.focus-news.net/news/2018/03/04/2495756/nimh-dnes-na-mnogo-mesta-shte-vali-dazhd-koyto-s-nahluvaneto-na-studen-vazduh-v-severna-balgariya-shte-preminava-v-snyag.html", "text": "Днес ще бъде облачно и на много места ще вали дъжд, който с нахлуването на студен въздух от север, още преди обяд в Северна България ще преминава в сняг. Ще духа слаб, в Дунавската равнина и източните райони – до умерен североизточен вятър. В сутрешните часове в Северна България отново ще има условия за поледици. Максималните температури ще са от минус 1-0° в североизточните, до 15-16° в крайните югозападни райони. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще бъде облачно. Около обяд ще започнат превалявания от дъжд, които по-късно през деня, с понижението на температурите, в северните райони ще се примесват със сняг. Максималните температури ще са 4°-7°. Температурата на морската вода е 5°-6°. Вълнението на морето ще бъде 3 бала.\r\nНад планините ще бъде предимно облачно и мъгливо. Ще има валежи от дъжд, над 1700 метра – от сняг. Ще духа умерен до силен вятър от запад-северозапад. Максималната температура на височина 1200 метра ще е около 5°, на 2000 метра – около минус 1°.\r\nАтмосферното налягане е значително по-ниско от средното за март – ще започне да се повишава.", "date": "2018.03.04", "title": "НИМХ: Днес на много места ще вали дъжд, който с нахлуването на студен въздух в Северна България ще преминава в сняг"}
{"url": "http://www.focus-news.net/news/2018/03/04/2495737/dobrich-obyaven-e-konkurs-za-proektirane-na-eko-kashta-za-ptitsi-v-op-tsentar-za-zashtita-na-prirodata-i-zhivotnite.html", "text": "Обявен е конкурс за проектиране на еко къща за птици в Общинското предприятие (ОП) „Център за защита на природата и животните“ (ЦЗПЖ) в Добрич. Това съобщи Севдалина Венкова, директор на ЦЗПЖ, предаде кореспондентът на Радио „Фокус” – Варна. Инициативата е на Сдружение „Еко Добруджа“ и е само част от идеята за създаване на Еко селище „ДоброЖънци“. Къщата за птици трябва да бъде изградена изцяло от природни материали, с доброволчески труд и средства. Тя ще приюти различни прелетни и водни птици на територията на зоопарка в Добрич. В конкурса могат да се включат отделни творци или групи, като второто е препоръчително. Материалите, които може да се ползват, са  глина, дърво, камък, слама и всякакви вариации и комбинации от тях. „Постройката трябва да бъде около 20 кв.м, едноетажна и красива“, уточни Севдалина Венкова. Крайният срок за предаване на проектите е 15 април 2017 г. Участниците в конкурса могат да ги представят в ЦЗПЖ или в Частната гимназия „Леонардо да Винчи“, където след приключване на конкурса ще бъде подредена изложба с предложените проекти. Няма възрастови ограничения за участниците. Те могат да участват с няколко предложения. Проектите трябва да се представят във вид на рисунки, чертежи и макети или в комбинация от тях. Компетентно жури от специалисти орнитолози, архитекти и природолюбители ще оцени и награди най-добрите предложения. Победителите ще получат почетни знаци, участие в екскурзия до еко селище, а имената им ще бъдат вписани в историята на Сдружение “Еко Добруджа“. Построяването на еко къщата за птици се планира да бъде осъществено през летния сезон на тази година. Директорът на ЦЗПЖ съобщи също, че местата за така нареченото „зелено училище“, което се провежда през лятната ваканция, са почти запълнени. Новост тази година е квотата за момчета и момичета. Оказва се, че сред момчетата има повече желаещи и ако до края на месец април квотата за момичета остане незапълнена, техните места ще бъдат заети от момчета, които са в списък на чакащи, посочи Севдалина Венкова. Тя каза също, че има идея в зоопарка по-нататък да бъдат построени няколко еко къщи като сега в сдружението умуват с какво предназначение да бъдат те, дали библиотека, работилнички или друг вид.\r\nЖулиета НИКОЛОВА", "date": "2018.03.04", "title": "Добрич: Обявен е конкурс за проектиране на еко къща за птици в ОП „Център за защита на природата и животните“"}
{"url": "http://www.focus-news.net/news/2018/03/04/2495758/miklosh-sholtes-ungarski-ministar-dokato-evropa-gradi-kolonii-balgariya-pet-veka-zashtitava-svoyata-vyara-i-evropa-ot-chuzhdi-nashestvenitsi.html", "text": "Унгарският държавен секретар по въпросите за църквата, гражданството и гражданското общество Миклош Шолтес отбеляза в Будапеща националния празник на България 3 март, предава TeOl.hu.\r\n„Средновековието и ХХ век не познават достатъчно независимост, както и каква борба е била необходима за да се запазят и унгарците, и българите“, заяви министърът пред българска делегация. Той подчерта, че между 1396 и 1878 г. България е „под мюсюлманско потисничество“. „Докато Европа се обогатява, докато гради колонии, докато засилва икономиката си, България защитава тази Европа, нейната християнска култура срещу чужди нашественици, запазвайки своята вяра“, допълни той. „За да запазим своите култура, традиции, свобода и християнство трябва да се борим, защото те и днес са запазени“, допълни Шолтес. \r\nСъщевременно министърът подчерта, че унгарското правителство подкрепя стремежите на българската общност в страната, както в църковно, така и в културно отношение. \r\nБългарската общност в Унгария отбеляза националния празник с чествания в българската православна църква в 9-ти район на Будапеща, на които присъстваха посланика на България в Унгария Уляна Богданска и председателят на Българското самоуправление в Унгария Данчо Мусев.  Виктор Турмаков", "date": "2018.03.04", "title": "Миклош Шолтес, унгарски министър:  Докато Европа гради колонии, България пет века защитава своята вяра и Европа от чужди нашественици"}
{"url": "http://www.focus-news.net/news/2018/03/04/2495757/prezidentat-rumen-radev-shte-se-sreshtne-s-negovo-sveteyshestvo-moskovskiya-i-na-tsyala-rusiya-patriarh-kiril.html", "text": "Президентът Румен Радев ще се срещне с Негово Светейшество Московския и на цяла Русия патриарх Кирил днес от 15.00 часа на „Дондуков“ 2. Това съобщиха от прессекретариата на държавния глава.", "date": "2018.03.04", "title": "Президентът Румен Радев ще се срещне с Негово Светейшество Московския и на цяла Русия патриарх Кирил"}
{"url": "http://www.focus-news.net/news/2018/03/04/2495761/reuters-kitay-zayavi-che-ne-zhelae-targovska-voyna-sas-sasht.html", "text": "Прессекретарят на китайския парламент Жан Йесуй заяви, че страната му не иска да води търговска война, предава  Reuters.\r\nПо-рано китайското правителство съобщи, че ще предприеме мерки, за да опази интересите си, след като президентът на САЩ Доналд Тръмп обяви, че ще наложи 25% вносно мито върху стоманата и 10% върху алуминия, за да защити производителите в САЩ.   Виктор Турмаков", "date": "2018.03.04", "title": "Reuters: Китай заяви, че не желае търговска война със САЩ"}
{"url": "http://www.focus-news.net/news/2018/03/04/2495762/liderat-na-bsp-sofiya-kaloyan-pargov-i-narodni-predstaviteli-ot-bsp-za-balgariya-shte-uchastvat-v-otkrivaneto-na-vazstanoveniya-pametnik-na-ruskite-osvoboditeli-v-selo-mramor.html", "text": "Лидерът на БСП – София Калоян Паргов и народните представители от „БСП за България“ Христо Проданов и Петър Витанов ще участват днес в официалното откриване и освещаване на възстановения паметник на руските освободители в село Мрамор. Това съобщиха от пресцентъра на БСП - София. Събитието е посветено на 140-ата годишнина от Освобождението на България. Откриването ще се състои от 15.00 часа в местността Гръстелниците (до река Блато).", "date": "2018.03.04", "title": "Лидерът на БСП – София Калоян Паргов и народни представители от „БСП за България“ ще участват в откриването на възстановения паметник на руските освободители в село Мрамор"}
{"url": "http://www.focus-news.net/news/2018/03/04/2495732/afp-pravitelstvenite-sili-napredvat-v-iztochna-guta.html", "text": "Правителствените сили напредват в Източна Гута, предава AFP.\r\nТова съобщава базираната в Лондон Сирийска обсерватория за човешки права (СОЧП). След вълна от удари по въздуха и военни действия на земята  през последните дни „ режимът (на Башар Асад) контролира 10 процента от обсадения район Източна Гута“ според обсерваторията. Силите на правителството напредват сигурно от четвъртък насам, като са си върнали контрола върху две области в източната и югоизточната част на обсадения анклав само в събота, по данни на СОЧП. Юлиян Марков", "date": "2018.03.04", "title": "AFP: Правителствените сили напредват в Източна Гута"}
{"url": "http://www.focus-news.net/news/2018/03/04/2495759/sofiya-patriarh-neofit-i-ruskiyat-patriarh-kiril-shte-oglavyat-bozhestvena-saborna-sveta-liturgiya-po-povod-140-godini-ot-osvobozhdenieto-na-balgariya.html", "text": "С Божествена съборна света Литургия, оглавена от двама патриарси - Негово светейшество Българският патриарх и Софийски митрополит Неофит и Негово светейшество патриархът на Москва и цяла Русия Кирил, която ще бъде отслужена в патриаршеската катедрала \"Св. Александър Невски\", ще бъдат отбелязани 140 години от Освобождението на България от османско владичество, предаде репортер на Агенция \"Фокус\". Голямото духовно събитие ще се състои днес от 9.30 часа. \r\nНикола ПЕТКОВ", "date": "2018.03.04", "title": "София: Патриарх Неофит и руският патриарх Кирил ще оглавят Божествена съборна света Литургия по повод 140 години от Освобождението на България"}
{"url": "http://www.focus-news.net/news/2018/03/04/2495765/sofiya-dvizhenieto-po-pat-ii-16-lakatnik-opletnya-se-izvarshva-v-ednata-lenta-dvuposochno-poradi-svlichane-na-skalna-masa.html", "text": "Движението по път II-16 Лакатник - Оплетня се извършва в едната лента двупосочно, поради свличане на скална маса, съобщиха от пресцентъра на Агенция \"Пътна инфраструктура\".", "date": "2018.03.04", "title": "София: Движението по път II-16 Лакатник - Оплетня се извършва в едната лента двупосочно, поради свличане на скална маса"}
{"url": "http://www.focus-news.net/news/2018/03/04/2495764/api-poradi-obledyavane-e-ogranicheno-dvizhenieto-po-republikanskite-patishta-v-oblast-silistra-kakto-i-po-pat-i-7-shumen-i-po-pat-ii-21-ruse-silistra.html", "text": "Временно е ограничено движението на всички автомобили по републиканските пътища в област Силистра, както и по път I-7 Шумен - до границата с област Силистра и по път II-21 Русе - Силистра в област Силистра поради леден дъжд и обледяване, съобщиха от пресцентъра на Агенция \"Пътна инфраструктура\".", "date": "2018.03.04", "title": "АПИ: Поради обледяване е ограничено движението по републиканските пътища в област Силистра, както и по път I-7 Шумен и по път II-21 Русе - Силистра"}
{"url": "http://www.focus-news.net/news/2018/03/04/2495763/denyat-4-mart-v-balgarskata-istoriya.html", "text": "2010 г. \r\nПрезидентът Георги Първанов връчва на Стоимен Стоилов орден „Стара планина“ – първа степен „за изключително големите му заслуги в областта на културата и изкуството“.\r\nПрезидентът Георги Първанов връчва на Захари Петров Орден „Св. св. Кирил и Методий” – първа степен „за големите му заслуги в областта на културата и изкуството.2005 г. \r\nПри нападение срещу патрул в района на град Хамза (разположен на около 50 км от Дивания, в провинция Кадисия) е ранен редник Гърди Христов Гърдев, картечар от І-ви взвод на І-ва рота на Четвъртия пехотен батальон на Българската армия. Патрулът се е движил по южната част на пътя “Тампа” на 40-45 км. от база “Еко”. По-късно, въпреки оказаната му спешна медицинска помощ, редник Гърдев умира. Оказва се, че стрелбата идва от американски войник, охраняващ радиорелейния пост в близост до крайната точка на българската зона за отговорност по пътя “Тампа”. В резултат е извършена проверка на Многонационалните сили в Ирак. На специален брифинг в Багдад (11 март 2005 г.) ген. Джордж Кейси, командващ Многонационалната дивизия съобщава, че американските военни са допуснали две грешки, довели до смъртта на редник Гърди Гърдев – не са положили достатъчно усилия за идентифициране на обектите, намиращи се на главен път \"Тампа\", и са открили директно огън без предупредителни изстрели, както изискват правилата за употреба на сила. От американска страна са категорични, че не е имало умисъл в действията на американските военни от радиорелеен пост №5.\r\nНа 8 март редник Гърди Гърдев е погребан с почести в родното си село Долно Съхране.\r\nРедник Гърди Христов Гърдев е роден на 18 май 1974 г. в гр. Казанлък. Постъпва в Българската армия като кадрови военнослужещ през 2003 г. Службата му преминава в поделение 38 220 гр. Казанлък. Редник Гърдев не е женен. Със заповед на министъра на отбраната младши сержант Гърди Гърдев е произведен посмъртно в по-горно звание \"Офицерски кандидат\" и награден с награден знак \"За вярна служба под знамената\" І степен.2002 г. \r\nСЕМ избира за нов генерален директор на БНТ временно изпълняващия длъжността Кирил Гоцев.\r\nКирил Гоцев завършва Техническия университет, специалност \"Радио, телевизия и електроника\". Работи в БНТ от 1985 г. като анализатор в \"Програмна апаратна\", анализатор в \"Субтитрираща апаратна\", видеомонтажист, технолог, заместник-директор на дирекция \"Техника\". За периода 1993-1994 г. е директор на дирекция \"Техника\", през 1994- 1995 г. е изпълнителен директор. От 1995 г. Гоцев е преподавател в Нов български университет. От 1999 г. е директор на изложение \"Мултимедийни и тв технологии\".2001 г. \r\nВъв връзка с напрежението на Сръбско-македонската граница президентът Петър Стоянов заявява, че България е готова да изпрати военни сили в помощ на Македония.\r\nПо-късно военният министър Бойко Ноев уточнява, че българското правителство би изпратило военни части само в рамките на инициатива на международната общност, т.е. ако Съветът за сигурност на ООН вземе такова решение. Ноев заявява, че изказването на П. Стоянов трябва да се тълкува като \"морално-политическа подкрепа за нашите македонски приятели\".\r\nПравителството излиза с декларация, че България предлага техническа помощ на Македония, ако тя пожелае. Премиерът Иван Костов заминава на двудневно посещение там на 8 март.1981 г. \r\nВ гр. Мексико се открива изложбата \"Средновековна България - изкуство и цивилизация\". Изложбата е част от тържествата посветени на 13-вековния юбилей на българската държава. Те се провеждат в Мексико от 28 февруари до 6 март 1981 г. Участие взима и Людмила Живкова.1980 г. \r\nКато самостоятелно звено към БАН е създаден Център по кирило- методиевистика. Негов председател е акад. Петър Динеков.\r\nПетър Динеков е литературен историк. От 1945 г. е професор по български език и литература, а от 1966 г. е академик. За периода 1962-1964 г. Динеков е заместник-ректор на Софийския университет “Св. Климент Охридски”. Ръководител е на катедрата по българска литература и на секцията по българска литература до Освобождението в Института за българска литература при БАН. Динеков е директор на Института по фолклор към БАН от основаването му. Научните му интереси обхващат цялостното развитие на българската литература и българския фолклор. По-важните му съчинения са: \"Българска лирика. Антология\" (1940 г.), \"Първи възрожденци\" (1942 г.), \"Българска народна поезия\" (1949 г.), \"Стара българска литература. Част I и II\" (1950 г. и 1953 г.), \"Литературни образи\" (1956 г.), \"Български фолклор. Том I\" (1959 г.), \"Възрожденски писатели\" (1962 г., 2 издание 1964 г.), \"Литературни въпроси\" (1963 г.) \"Старобългарски страници. Антология\" (1966 г.; 1968 г.), \"Из историята на българската литература\" (1969 г.), \"Между свои и чужди\" (1969 г.), \"Историческа съдба и съвременност\" (1972 г.), \"В света на Христо Ботев\" (1976 г.), \"При изворите на българската култура\" (1977 г.), \"Между фолклора и литературата\" (1978 г.), \"Похвала на старата българска литература\" (1979 г.), \"В живота и литературата\" (1982 г.), \"Литература и култура\" (1982 г.), \"По следите на българската литература и наука\" (1988 г.), \"Проблеми на старата българска литература\" (1989 г.), \"Стойко Стойков\" (1993 г.) и др.1969 г. \r\nИздадено е постановление на Министерския съвет за организацията на банковата система в България.1954 г. \r\nНа пленум на ЦК на БКП се избират Политбюро и Секретариат на ЦК. Промените на практика са одобрение на промените, предложени от Вълко Червенков още на пленума през януари с.г. В новото Политбюро влизат: В. Червенков, Георги Дамянов, Антон Югов, Георги Чанков, Райко Дамянов, Тодор Живков, Георги Цанков, Енчо Стайков и Иван Михайлов. Кандидат-членове на Политбюро са Тодор Прахов и Петър Панчевски. Секретариатът включва Тодор Живков (първи секретар), Борис Тасков и Димитър Ганев.1947 г. \r\nИзбран е нов Управителен съвет на БАН с председател акад. Тодор Павлов.\r\nАкадемик Т. Павлов е философ, естетик, литературен критик, политически и държавен деец. Завършва философия и педагогика в Софийския университет “Св. Климент Охридски\". От 1932 до 1936 г. Павлов е професор по диалектически материализъм в Москва. Декан е на Философския факултет на Института по история, философия и литература в Москва. По това време написва труда си \"Теория на отражението\". Завръща се в България през 1936 г. и се отдава на научна и публицистична дейност. След 9 септември 1944 г. до 1946 г. е включен в Регентството. В периода 1947–1954 г. и 1962–1971 г. е член на Президиума на Народното събрание. Павлов е дългогодишен председател и почетен председател на БАН. В периода 1947–1952 г. и 1960–1977 г. е директор на Института по философия при БАН. Павлов основава и става главен редактор на списание \"Философска мисъл\". Издава книгите \"На литературни и философски теми\", \"Обща теория на изкуството. Основни въпроси на естетиката\", \"Против объркването на понятията\", \"Материализмът и другите философски учения\", \"Информация, отражение, творчество\", \"Диалектическата материалистическа философия и частните науки\" и др. Научното му творчество обхваща различни области: философия, изкуство, естетика, литературна критика и др.1945 г. \r\nПо искане на зам.-председателя на Съюзническата контролна комисия (СКК) в България генерал-полковник С. Бирюзов се изпращат немски военнопленници от България за СССР.1944 г. \r\nПо време на Втората световна война (1939-1945 г.) в Япония е обявена мобилизация на всички студенти.1943 г. \r\nПоставено е началото на депортиране на евреите от Беломорието. 4058 души са транспортирани до Лом и оттам на 4 кораба са изпратени до Виена. Оцеляват само 100 от тях. От 10 март започва депортиране на 7144 евреи от Вардарска Македония. Оцеляват само около 200 от тях. На 12 март са депортирани 161 евреи от Пиротско през Лом за Виена, а на 13 март 1943 г. започва депортиране на евреите от София.\r\nНа 22 февруари 1943 г. комисарят по еврейските въпроси Александър Белев сключва договор с представителя на Гестапо у нас Теодор Данекер за поетапна депортация на българските евреи. Първата партида включва 20 000 души, която в края на февруари и началото на март трябва да бъде изпратена в концлагера Треблинка.\r\nВзето е решение този първи контингент да бъде формиран от 11 363 евреи от Македония и Беломорието и 8560 от “стара България”.\r\nБлизо деветте хиляди души от \"стара България\" са избрани в Пловдив. Междувременно се надига вълна от народно негодувание срещу решението на правителството. Група от 25 депутати от управляващото мнозинство, начело с подпредседателя на Народното събрание Димитър Пешев, се обявяват срещу това решение. Съюзът на запасните офицери, Лекарският съюз, Съюзът на писателите и спортно дружество \"Славия\" също се противопоставят. Българската православна църква реагира остро - Пловдивският митрополит Кирил влиза в еврейския лагер в Пловдив и заявява, че ще тръгне с депортираните.\r\nПротестите принуждават цар Борис III да отмени депортацията на евреите от \"стара България\". Антиеврейското законодателство обаче не е отменено. То е отменено от правителството на Муравиев. По английска инициатива в София правителството преговаря с швейцарския посланик за изселване в Палестина на 4000 деца и 400 възрастни евреи.1942 г. \r\nАрестуван е Никола Вапцаров. На 6-7 юли 1942 г. започва процесът по дело №585/1942 срещу членове и сътрудници на ЦК на БКП, сред които е и поетът. Въпреки усилията, положени от близките на Вапцаров, той е осъден на смърт чрез разстрел на 23 юли 1942 г. На този ден на стрелбището в Школата за запасни офицери са убити Никола Вапцаров, Антон Иванов, Антон Попов, Атанас Романов, Петър Богданов и Георги Минчев.\r\nНикола Вапцаров е роден на 24 ноември 1909 г. в Банско. Завършва Разложката смесена гимназия (1923-1926 г.). Учи в Морското машинно училище във Варна (1926-1932 г.). Член е на Комунистическата партия от 1935 г. От 1936 г. е в София, където работи като огняр на локомотив, техник в Държавния екарисаж (1938 г.). В годините на Втората световна война 1939–1945 г. Вапцаров се обявява за съюз със СССР и взема участие в Соболевата акция в Разложкия край през ноември 1940 г. Арестуван през май 1941 г., Вапцаров е интерниран за три месеца в Годеч. Завръщайки се в София, става пръв помощник на Цв. Радойнов – ръководител на Военния отдел при ЦК на БКП. Това е и причината да бъде арестуван.1914 г. \r\nПетнайсетото ОНС одобрява всеобща амнистия в новите земи, присъединени към България по време на Балканската война. На 22 октомври 1913 г. е издаден Царският манифест за амнистия и поемане управлението на тези територии.1913 г. \r\nСъс заповед № 136 по Действащата армия се уточняват мерките за запазване на реда в новозаетите земи в Македонското губернаторство. Забранява се на войската да изпълнява полицейски функции.1904 г. \r\nВ Лондон Балканският комитет провежда конференция по македонския въпрос и защитава българската кауза с около 500 участници, сред които 40 депутати. Български представители са проф. Иван Георгов и Екатерина Каравелова.\r\nБалканският комитет е неправителствена организация в Англия, основана през 1903 г. по инициатива на братя Ноел и Чарлз Бъкстон. Комитетът цели да подпомага балканската политика на английските управляващи среди. Разгръща активна дейност в навечерието и по време на Балканската война, Междусъюзническата война и Първата световна война. Застъпва се за правата на България след поражението й във войните, но без особени успехи.1872 г. \r\nВ Букурещ е създадено настоятелство за изграждане на паметник на Георги Раковски.1869 г. \r\nВ Цариград започва да излиза седмичният вестник \"Право\". Изданието излиза до 1873 г. Счита се за продължител на вестник \"Гайда\" (1863-1867 г.), като следва неговата номерация. Издател е Ив. С. Дочков. Редактор - Ив. Найденов. Сътрудници са: М. Д. Балабанов, Д. Енчев, Т. Шишков, С. С. Бобчев, П. В. Оджаков, Н. Михайловски, Н. Павлович, Й. Груев, и др. Вестникът е типичен представител на просветителските издания през Възраждането.1868 г. \r\nВъпреки протестите на българското население в Пловдив пристига гръцкият духовник Игнатий. Той е назначен от Патриаршията за викарий на митрополит Панарет.\r\nПанарет Пловдивски е назначен за митрополит в Пловдив през 1861 г. Местното българско население обаче отказва да го приеме като гръцки митрополит и през 1868 г. той се отказва от върховенството на Цариградската патриаршия. След като Панарет Пловдивски застава на страната на българите в борбата им за извоюване на църковна и национална независимост, през 1872 г. той отново е назначен за митрополит в Пловдив и става член на Временния екзархийски съвет.1770 г. \r\nПожар в Пловдив изпепелява над 500 къщи и много обществени сгради.870 г. \r\nСъздадена е българската православна църква. На извънредно заседание на Осмия вселенски събор в Цариград, след дадени от специална българска делегация изявления, че когато завладели земята, наречена България, там заварили гръцко, а не латинско духовенство, е решено страната ни да остане под върховенството на Цариградския патриарх. По това време в България действа латинско духовенство, което трябва да напусне страната. Обявяването на Българската църква за автономна архиепископия по решение на Вселенския събор се смята за голям дипломатически успех на първия български християнски владетел Борис I Покръстител.\r\nСлед стъпването си на престола Борис I твърдо решава да покръсти себе си и своя народ. Той сключва съюз с крал Людовик Немски. В договора фигурира точка и за приемане на християнството в България от Римокатолическата църква. Узнавайки за този съюз, Византия реагира остро и обявява война на България (863 г.). Българските войски претърпяват поражение и княз Борис I е заставен да приеме християнството от Цариград. През пролетта на 864 г. българският владетел и неговото семейство са покръстени от специално изпратени емисари на Византия в столицата Плиска. Този акт обаче се натъква на остра съпротива. Против него избухва бунт в страната. Решен да отстои започнатото дело, княз Борис I наказва със смърт 52 боили и техните семейства. Възползвайки се от противоборството на двата християнски центъра, на свикания през 870 г. Вселенски църковен събор българският владетел прави още една крачка в утвърждаването на покръстването - Българската православна църква се сдобива със свой духовен глава в лицето на архиепископ, а по-късно и на патриарх.На тази дата са родени: 1968 г. \r\nРоден е Киркор Киркоров – български боксьор. През 1984 г. той печели златен медал от турнира “Странджата”. През 1986 г. става европейски вицешампион, а през 1992 г. световен шампион.1961 г. \r\nРоден е Теодосий Спасов - български музикант. В творчеството си съчетава българския фолклор със джазимпровизация, като по този начин създава собствен музикален стил. Сп. “Нюзуик” го нарежда сред талантливите музиканти от Източна Европа, създал “нов музикален жанр”. Завършва Музикалното училище в Котел и след това Академията за музикално и танцово изкуство в Пловдив. Теодосий Спасов свири с изявени български джаз музиканти като В. Николов, О. Видев, Й. Ибрахимова, Б. Динев, Петър Петров и квартет “Русе”, “Акустична версия”. Участва в различни джазфестивали, множество концерти и записи, където свири със световни джазмузиканти- А. Мангелсдорф, Т. Гурту, Раби Абу Халил, Глен Велес, Л. Йънг, Диониси Савополус и много др. Концертира с “Мистерията на българските гласове”, а през сезона 1998-1999 г. работи с ирландско танцово шоу “River Dance”. В България негови партньори са Хр. Йоцов, Ст. Янкулов и Р. Тосков. Записва с А. Вапиров, С. Щерев, И. Папазов и др. Теодосий Спасов е автор на музиката към филмите “Граница” и “Гори, гори, огънче”, на обработки на народни песни и пиеси, на композициите “Пясъчното момиче” (сюита), “Манипулация”, “Палеонтологомания” и др. Сред признанията, които получава, са: “Музикант на годината” за 1997 г.; статуетка “Аполон” 2001 г. за дългогодишно ярко присъствие в българския музикален живот и за успеха на световните сцени. Неговите произведения са “Дълъг път” (1985 г.), “Пясъчно момиче” (1989 г.), “Гурбет мохабет” (1990 г.; с М. Левиев и квартет “Катуми”); “Уелкя” (1994 г.), “Beyond the Frontiers” (1995 г.), “The Glimpse” (1996 г.; с Тр. Гурту); “А Fairy-Tale” (1997 г.; с А. Вапиров и Ст. Янкулов), “Fairy Tale Trio - Jazz Accross the Border” (1998 г.); “Братимене” (1998 г.; с М. Левиев).1881 г. \r\nРоден е Тодор Александров - деец на македоно-одринското национално революционно движение. Отначало учи в родния си град - Щип, а след това в българското педагогическо училище в Скопие. През 1903-1904 г. е избран за член на околийското ръководно тяло на Вътрешната македоно-одринска революционна организация в Щип. Три години по-късно е издигнат за окръжен войвода на Скопски революционен окръг. В началото на 1911 г. заедно с Хр. Чернопеев и П. Чаулев Т.Александров е избран за член на Централния комитет на ВМОРО. Под негово ръководство са организирани и извършени атентатите в Щип през ноември 1911 г. и в Кочани през август 1912 г. Атентатите стават един от поводите за избухване на Балканската война 1912-1913 г. След въвличането на България в Първата световна война 1914-1918 г. Т. Александров е мобилизиран и служи в щаба на Действащата армия. След края на войната е арестуван като военнопрестъпник, но успява да избяга от затвора. През 1919 г. заедно с генерал Ал. Протогеров и П. Чаулев Т. Александров възобновява вътрешната революционна организация под името Вътрешна македонска революционна организация. Той е открит противник на вътрешната и особено на външната политика на земеделското правителство. По негово указание след държавния преврат на 9 юни 1923 г. ВМРО участва активно в потушаването на Юнското и Септемврийското въстание. Отделни дейци на организацията участват и в убийство на сваления министър-председател Ал. Стамболийски. Намесата на ВМРО в политическия живот на България влияе отрицателно на авторитета й като национално-революционна организация и създава предпоставки за разцеплението й. За да избегне този процес, Т. Александров предприема стъпки за сближение с комунистическите сили в България и на Балканите, в резултат на което е подписан Майския манифест 1924 г. Виждайки отрицателния ефект на тази си стъпка, той, заедно с ген. Ал. Протогеров, излиза с декларация, че се отказва от подписа си под този документ. Въпреки това не успява да спечели доверието на двореца и правителството на професор Ал. Цанков. Убит е при неизяснени обстоятелства край с. Сугарево, Благоевградско.1879 г. \r\nРоден е Григор Иванов Чешмеджиев - български писател. Завършва право през 1903 г. във Висшето училище (днес Софийски университет). От 1908 г. е адвокат в София. Участва в Балканската и Първата световна война. По политически убеждения е широк социалист. Депутат е от 1919 г. до 1934 г. Става член на ОФ малко преди преврата на 9 септември 1944 г. След преврата става министър на социалната политика в кабинета на К. Георгиев. Организира издаването на опозиционния в-к “Свободен народ” (1945 г.). Негови съчинения са: “Под облак” (драма, 1911 г. с псевдоним Гр. Лютаков), “Изгубени страници” (1922 г., с псевдоним Via Dolorosa), “Сенки на младините” (1923 г.), “Синовете на Балкана” (роман-хроника на Балканската война, 1926 г.), “В навечерието на хаоса” (роман-летопис на Първата световна война, 1928 г.), “Към лобното място” (1930 г.), “Ильо болшевика” (1932 г.) и др. Защитава много комунисти на съдебни процеси (1941-1944 г.). Активен член на БСДП. През 1943 г. влиза в Отечествения фронт. През януари 1945 г. напуска ОФ и излиза в опозиция. Умира на 16 септември 1945 г. в София.1864 г. \r\nРоден е Михаил Такев (М. Т. Юнаков) - български политик и държавник. Завършва Военното училище в София (1887 г.) и право в Париж (1893 г.). Като юнкер участва в преврата срещу княз Александър I и конвоира княза при напускането на България на 9 август 1886 г. Активен член на Демократическата партия и подпредседател на централното £ бюро. Бил е министър на вътрешните работи (16 януари 1908 г. – 5 септември 1910 г.), на обществените сгради, пътищата и съобщенията (5 септември 1910 г. – 16 март 1911 г.), на вътрешните работи и народното здраве (21 юни – 28 ноември 1918 г.) в правителството на Ал. Малинов. Потушава войнишкия бунт през 1918 г. Многократно е избиран за народен представител в периода 1894-1918 г. Убит е от анархиста Георги Донски на 24 януари 1920 г. в Пещера.1857 г. \r\nРоден е генерал Алексей Ермолаевич Еверет. През 1876 г. той завършва Александровското военно училище и Николаевската академия на Генералния щаб през 1882 г. Участва в Руско-турската война (1877 –1878 г.). По време на Руско-японската война (1904–1905 г.) е генерал-квартирмайстор (началник на оперативното управление) в щаба на въоръжените сили в Далечния Изток. За периода 1906-1908 г. Еверет е началник на Главния щаб, след което командва корпус. От 1912 г. до 1914 г. командва войските на Иркутския военен окръг. В Първата световна война участва в Галицийската битка като командващ Четвърта армия. По-късно - от август 1915 г. е командващ Западния фронт. През 1917 г. той е уволнен от запаса.На тази дата умират: 1989 г. \r\nУмира Михаил Люцканов – български оперен певец и артист. Люцканов учи в Софийското музикално училище при Иван Вульпе. Основа на концертния му репертоар стават баритоновите арии от оперите \"Травиата\", \"Севилският бръснар\", \"Бал с маски\", \"Мазепа\", песните на Д. Христов. През 1927 г. заминава за Италия и учи в Рим при Еторе Борукия. През 1927 г. Люцканов става и първият популяризатор на български песни в Италия, където става член на Интернационалния експериментален театър за оперната младеж. През 1929 г. се завръща в България и е приет за артист стажант в Софийската държавна опера. В продължение на 31 сезона, от 1929 до 1961 г., Люцканов участва активно в оперния живот на страната, като изпълнява 61 роли в 1 898 спектакъла предимно в рамките на лиричния баритонов репертоар. Сред тях по-известни са: Онегин (\"Е. Онегин\"), Жермон (\"Травиата\"), Валентин (\"Фауст\"), Роберт (\"Йоланта\"), Марсел (\"Бохеми\"). Люцканов играе над 200 пъти ролята на Фигаро. Разделя се със сцената през 1961 г. През 1976 г. публикува книгата \"Моят път към оперната сцена\".1983 г. \r\nУмира Стефан Илчев – български езиковед. Роден е на 29 септември 1898 г. в Ботевград. Завършва славянски филология в Софийския университет “Св. Климент Охридски” през 1925 г. Специализира славистика във Варшава, Краков и Прага в периода 1929-1930 г. От 1954 г. до 1965 г. е старши научен сътрудник в Института за български език. Научните му интереси са в областта на българската антропонимия и лексика. Автор е на: \"Времена и думи. Езикови въпроси\" (1942 г.), \"Български именник\" (1968 г.), \"Речник на личните и фамилни имена у българите\" (1969 г.). Той е един от съставителите на \"Речник на съвременния български книжовен език\" (3 т., 1955 г.- 1959 г.), \"Български тълковен речник\" (1955 г.), \"Български етимологичен речник\" (1971 г.-1978 г., т. I, II), \"Речник на редки, остарели и диалектни думи в литературата ни от ХIХ-ХХ в.\" (1974 г.) и др.1969 г. \r\nУмира Цветана Романска - българска фолклористка, етнографка, литературоведка и лексикографка. Родена е в София на 16 декември 1914 г. Тя е дъщеря на Стоян Маринов Романски - български славист, създател на съвременната българска лексикография. Академик Цветана Стоянова Романска завършва славянска филология в Софийския университет през 1937 г., специализира в Карловия университет в Прага, където защитава докторска степен през 1939 г. През 1963 г. става професор по славянски фолклор и етнография в Софийския университет. Работи в областта на старата българска литература, славянските литературни връзки, славянска лексика, етнография и български фолклор. Автор е на множество научни студии, изследвания, монографии и речници.1963 г. \r\nУмира Владимир Зографски - висш духовник, архимандрит. Роден е през 1877 г. в с. Тиховлища, Костурско. В периода 1921-1924 г. и 1929-1963 г. е игумен на Зограф. Със своята дейност допринася за опазването на Зографската обител като български манастир на гръцка територия.1953 г. \r\nУмира Теодор Гълъбов - български стенограф. Разработва теорията и методиката на българската стенография и подготвя \"Доклад и правилник проект за стенографската служба в Народното събрание до господина Председателя на Народното събрание\" (1918 г.). Председател е на стенографско дружество \"Габелсбергер\" (1897 г.), на дружество \"Бързопис\" (1903 г.). В периода 1923 г. –1929 г. е доцент по стенография в Софийския университет “Св. Климент Охридски”. В годините между 1926 г. и 1935 г. Гълъбов е директор на Българския стенографски институт. Редактор и издател е на вестник \"Бързопис\" (1895 г.), списание \"Бързопис\" (1906 г.-1907 г.) и \"Стенографско списание\" (1924 г.-1926 г.); като притурка към \"Стенографско списание\". През 1925 г. излиза съставената от Т. Гълъбов \"Кратка стенографска енциклопедия\".1930 г. \r\nУмира Васил Пундев – български публицист, журналист, литературен критик и историк. Роден е на 6 септември 1892 г. в Дупница. Участва в Балканската война (1912 г. –1913 г.) и в Първата световна война (1915 г.- 1918 г.). През 1919 г. завършва славянска филология в Софийския университет “Св. Климент Охридски”. Работи в Народната библиотека и като учител в Първа софийска мъжка гимназия. След възстановяването на ВМРО през 1919 г.се включва активно в дейността £. Участва в редактирането на вестник \"Македония\" от 1926 г. до 1930 г. В периода 1929-1930 г. е главен редактор на вестник \"Вардар\". Сътрудничи и в други литературни вестници и списания: \"Слово\", \"Литературен глас\", \"Демократически преглед\", \"Златорог\", \"Отец Паисий\" и др. След разцепването на ВМРО минава в крилото на генерал Ал. Протогеров и активно подкрепя федералистките идеи. Убит е на ул. \"Шипка\" в София от привърженици на Ив. Михайлов.1925 г. \r\nУмира полковник Рачо Хаджиев - военен деец. Учи в Априловската гимназия в Габрово, а след Освобождението завършва Елисаветградското военно училище. В Сръбско-българската война 1885 г. Хаджиев е командир на Пета запасна дружина от Четвърти пехотен Плевенски полк, с която действа във Видинския гарнизон. През 1904 г. е командир на Седемнадесети пехотен (Доростолски полк). По време на Балканската война (1912-1913 г.) Хаджиев участва в атаката на Чаталджанската позиция и в овладяването на Одринската крепост.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.04", "title": "Денят 4 март в българската история"}
{"url": "http://www.focus-news.net/news/2018/03/04/2495760/gd-granichna-politsiya-intenziven-e-trafikat-za-tovarni-avtomobili-na-izhod-ot-stranata-na-granitsata-s-turtsiya-i-rumaniya.html", "text": "Интензивен е трафикът за товарни автомобили на изход от страната на границата с Турция и Румъния. Това съобщиха от пресцентъра на ГД „Гранична полиция“. Данните са към 6.00 часа.\r\nНа българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. На останалите пунктове трафикът е нормален.\r\nНа българо-румънската граница, на  ГКПП \"Дунав мост Видин-Калафат\" трафикът е интензивен за товарни автомобили на изход от страната.\r\nНа границата с Македония, Сърбия и Гърция трафикът е нормален на всички гранични контролно-пропускателни пунктове. \r\nВсички гранични контролно-пропускателни пунктове са проходими при зимни условия.", "date": "2018.03.04", "title": "ГД „Гранична полиция“: Интензивен е трафикът за товарни автомобили на изход от страната на границата с Турция и Румъния"}
{"url": "http://www.focus-news.net/news/2018/03/04/2495769/denyat-4-mart-v-svetovnata-istoriya.html", "text": "2017 г.\r\nЙордания екзекутира 15 души, включително 10 които са осъдени за тероризъм.2015 г. \r\nПрезидентът на САЩ Барак Обама удължава с година санкциите срещу Русия.2014 г. \r\nСъветът за сигурност на ООН заседава по повод ситуацията в Украйна.2013 г. \r\nВ Кения се провеждат всеобщи избори.2013 г. \r\nАстероидът 2013 EC подобен на падналия в района на Челябинск, Русия космически обект прелита покрай Земята в 10.35 часа българско време на разстояние от 362 000 км.2012 г. \r\nВладимир Путин е избран за трети 6-годишен президентски срок, получавайки 63,97% от гласовете на избирателите. Регистрирани са множество нарушения на изборния процес.2007 г. \r\nВ отцепилата се от Грузия непризната република Абхазия се провеждат парламентарни избори. По данни на Централната избирателна комисия в Сухуми избирателната активност към 18:00 местно време е 40%. Около 130 хил. жители на сепаратисткия район имат право на участие във вота, в резултат на който ще бъдат избрани народните представители в 35-членния парламент на Абхазия. Според избирателния закон, изборите се смятат за действителни, ако я тях са взели участие 25% от имащите право на глас. За 35-те депутатски места се състезават 108 кандидата. 84 международни наблюдатели от Русия, Белгия, Франция, Италия, Полша, Йордания, Германия, Армения, Украйна, Молдова и от непризнатите републики Приднестровие, Южна Осетия и Севернокипърската турска република следят за нарушения в деня на изборите.1977 г. \r\nРумъния е разтърсена от най-силното в историята земетресение в Югоизточна Европа, епицентърът е в Източните Карпати, Окръг Вранча, Румъния, и е с магнитуд около 7.2 по скалата на Рихтер. Хипоцентърът се намира на дълбочина 94 км. Тръсът довежда до разрушаването на над 8500 сгради и убива повече от 1600 души в Румъния и България. Земетресението в България е усетено най-силно в Свищов, където под руините на сградите загиват над 100 души. Съборени са жилищни блокове на ул. “33-ти свищовски полк”, общежитие на \"Свилоза\", административната сграда на \"Рудметал\". Сериозно е повредена търговската гимназия, училище \"Димитър Благоев\", консервната фабрика, църквата \"Св.Троица\", строена от Кольо Фичето.\r\nПричината за силната разрушителна мощ е в неблагоприятна насоченост на излъчването на огнището на земетресението, лоши инженерно-геоложки условия и некачествено строителство.1952 г. \r\nАмериканският актьор Роналд Рейгън (бъдещ президент на САЩ) се жени за Нанси Дейвис.\r\nРоналд Уилсън Рейгън е 40-ият президент на САЩ (от 1981 г. до 1989 г.). Той е най-възрастният държавен глава в историята на щатите. Преди да стане политик в продължение на 25 години е киноактьор. Изпълнил е роли в 50 филма между 30-те и 50-те години. В същото време работи и като спортен коментатор, като заедно с това трупа опит и в синдикалната дейност - шест пъти поред е избиран начело на актьорската гилдия. Политическата му кариера започва когато два пъти спечелва изборите за губернатор на Калифорния - през 1966 г. и през 1970 г. През ноември 1980 г. побеждава Джими Картър в президентските избори и четири години по-късно е преизбран. Двата мандата на Рейгън са белязани от много скандали, сред които и финансирането на \"контрите\" в Никарагуа чрез тайни продажби на оръжие за Иран. По време на своето управление той възобновява политиката на САЩ отпреди Виетнамската война. Оказва военна помощ на местни бунтовници в Никарагуа и Афганистан. По негово нареждане са организирани инвазията в Гренада през 1983 г., както и бомбардировките над Либия през 1986 г. С тази си политика Рейгън успява да преодолее пораженческите настроения в обществото, датиращи от времето на войната в Индокитай, и да демонстрира нарасналата боеготовност на американската армия. Той предприема драстични икономически реформи, с които успява рязко да свали данъците и да даде огромна свобода на бизнеса. В течение на 5 години растежът на БВП в САЩ е над 4,2 процента. Немислим за времето си растеж! Това води до огромна вътрешна задлъжнялост. Но икономическият просперитет му позволява да предприеме безпрецедентен военноикономически натиск срещу СССР, който той нарича “Империя на злото”. През 1983 г. оповестява програмата за противоракетна отбрана на САЩ, известна като \"Звездни войни\". В периода 1985-1987 г. Рейгън води преговори и сключва споразумения със СССР за намаляване на стратегическите въоръжения. През 1981 г. оцелява при опит за покушение във Вашингтон, където е прострелян от атентатора Джон Хинкли. През 1985 г. претърпява операция от рак на дебелото черво, а две години по-късно го оперират от рак на кожата и рак на простата. Впоследствие заболява от Алцхаймер. До края на живота си живее уединено. Умира на 5 юни 2004 г.1944 г. \r\nПо време на Втората световна война (1939-1945 г.) в Япония е обявена мобилизация на всички студенти.1917 г. \r\nНиколай II абдикира като цар на Русия.1902 г. \r\nВ Чикаго е основана Американската автомобилна асоциация.1872 г. \r\nИзлиза първия брой на американския вестник “Бостън глоуб”.1869 г. \r\nВ Цариград започва да излиза седмичният вестник \"Право\". Изданието излиза до 1873 г. Счита се за продължител на вестник \"Гайда\" (1863-1867 г.), като следва неговата номерация. Издател е Ив. С. Дочков. Редактор - Ив. Найденов. Сътрудници са: М. Д. Балабанов, Д. Енчев, Т. Шишков, С. С. Бобчев, П. В. Оджаков, Н. Михайловски, Н. Павлович, Й. Груев, и др. Вестникът е типичен представител на просветителските издания през Възраждането.1854 г. \r\nПо време на Кримската война (1853-1856 г.) Англия и Франция обявяват война на Русия в подкрепа на Турция. Англо-френски флот блокира Балтийско море и Севастопол, атакува Петропавловск Камчатски и провежда демонстративни действия в Бяло и Баренцево море. През септември в Крим е стоварена англо-френска експедиционна армия под командването на А.-Ж. Сент Арно и Ф. Дж. Реглан. Тя разбива руските войски на А. С. Меншиков при р. Алма и обсажда Севастопол. Отбрана на Севастопол от руския гарнизон под ръководството на адмирал В. А. Корнилов заставя съюзното командване да се откаже от щурма на крепостта и да премине към продължителна обсада. През 1855 г. военните действия се водят по всички фронтове, но решаващ остава Кримския. Руските войски са принудени да напуснат Севастопол и в края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор от 1856 г, който слага край на Кримската война (1953-1956 г.).1848 г. \r\nВъв Франция по време на Февруарската революция е публикуван декрет за въвеждане на всеобщо избирателно право за мъжете, навършили 21 години. На 23 април са проведени избори за Учредително събрание, които са спечелени от републиканците. Крал Луи Филип вече се е отрекъл от престола (24 февруари). В началото на май 1848 г. Учредителното събрание започва своята сесия. На 15 май в Париж се провежда демонстрация, използвана от някои сили за създаване на настроения срещу работата му. Учредителното събрание успява да овладее положението и да прекрати безредиците. На 4 ноември е приета конституцията на Втората република. Тя създава силна изпълнителна власт и дава големи правомощия на президента. На 10 декември 1848 г. се провеждат президентски избори, които са спечелени от кандидата на монархистите Луи Наполеон Бонапарт, племенник на Наполеон I.1842 г. \r\nРуският вицеконсул в Галац предава Георги Раковски на румънските власти. Първият разпит на Г. Раковски е воден лично от влашкия министър на вътрешните работи Михаил Гика. Късно вечерта Раковски е изпратен под конвой към Букурещ. На 3 март 1842 г. Георги Раковски доброволно отива при вицеконсула в Галац - Карнеев, който от своя страна го предава на румънските власти. От 11 февруари той се укрива в Браила при свои приятели, където подготвя Браилския бунт от 1842 г. На 10 февруари 1842 г. бунтът е разкрит от румънската полиция, приближените му са арестувани, а той успява да се укрие. След като научава за арестите Раковски се предава и на 14 юли е осъден на смърт. Заради гръцкото му поданство е изпратен от Цариград в Атина, за да бъде изпълнена присъдата, но гръцкият посланик в Цариград Ал. Маврокордатос вместо за Атина тайно го изпраща в Марсилия (Франция). Там Раковски остава година и половина.1837 г. \r\nРуският поет Михаил Лермонтов е арестуван за стихотворението си “Смъртта на поета”\r\nМихаил Лермонтов е роден на 15 октомври 1814 г. в Москва. На 12 години е настанен в Московския университетски пансион, където се запознава с образци на руската и чужда литература, става горещ почитател на Пушкин и Байрон. Започва да следва в Московския университет на 16 години. Изключен е след 2 години заради разногласия с професорите. След това постъпва в юнкерското кавалерийско училище и след 2 години по-късно получава назначение в лейбгвардейския хусарски полк в Царско село. Името му става известно в Русия със стихотворение посветено на смъртта на Пушкин (1837 г.). Преместен е на служба в Кавказ, а не след дълго е върнат в Петербург. През 1840 заради дуел със сина на френския консул отново е преместен в Кавказ, където участва в похода срещу черкезите. Убит е на дуел (27 юли 1841 г.) в кавказкия гр. Пятигорск. Въпреки ранната си смърт Лермонтов оставя забележително творчество: лирика - \"Ангел\" (1831 г.), \"Русалка\" (1832 г.), \"Смъртта на поета\" (1837 г.), \"Бородино\" (1837 г.), \"Молитва\" (1837 г.), \"Поет\" (1838 г.), \"Дума\" (1838 г.), \"Три палми\" (1839 г.), \"И скучно, и тъжно\" (1840 г.), \"Мъгли\" (1840 г.), \"Валерик\" (1840 г.), \"Завещание\" (1840 г.), \"Въздушният кораб\" (1840 г.), \"Родина\" (публ. 1890 г.), \"Прощавай, немита Русия\" (публ. 1890 г.), \"Сън\" (1841 г.), \"Тамара\" (1841 г.), \"Пророк\" (1841 г.) и други; поеми - \"Измаил бей\" (1832 г.), \"Литвинка\" (1832 г.), \"Хаджи Абрек\" (1833 г.), \"Аул Бастунджи\" (1833-1834 г.), \"Боярин Орша\" (1835-1836 г.), \"Сашка\" (1835 г.), \"Песен за цар Иван Василиевич, младият опричник и търговец Калашников\" (1838 г.), \"Беглец\" (1838 г.), \"Мцири\" (1840 г.), \"Демон\" (8 ред., 1829-1839 г.; публ. в Германия, 1856 г.); драми - \"Испанци\" (1830 г.), \"Странният човек\" (1831 г.), \"Двама братя\" (1834-1836 г., публ. 1842 г.) и други; проза - \"Вадим\" (1832-1834 г., незавършен роман), \"Княгиня Лиговска\" (1836 г., незавършен роман), \"Герой на нашето време\" (1839-1840 г.), очерците \"Панорама на Москва\" (1834 г., публ. 1891 г.), \"Кавказец\" (1841 г., публ. 1929 г.), приказката \"Ашик Кериб\" (1837 г., публ. 1846 г.) и др. През 1840 г. излиза сборникът \"Стихотворения\".1789 г. \r\nВ Ню Йорк е открит първия Конгрес на САЩ, който приема конституцията на страната.1238 г. \r\nРусите са разбити от татарите в битката при река Сит. В битката загива основателят на Нижни Новгород Юрий ІІ Всеволодович.\r\nЮрий II Всеволодович е велик княз на Владимир-Суздал в годините 1212-1216 г. и 1218-1238 г. При неговото управление държавата претърпява първото съкрушително поражение от Монголската империя. Той води няколко войни с Волжка България, по време на които основава Нижни Новгород. В битката при река Сит на 4 март 1238 г. монголите нанасят окончателно поражение на войските на Владимир-Суздал.1152 г. \r\nФридрих I Барбароса е избран за германски крал, а през 1155 г. е провъзгласен за император. Той е от династията на Щауфените. Стреми се да укрепи кралската власт, изисквайки от феодалите да носят имперската военна служба. Опитва се да създаде единен кралски домен в Югозападна Германия. Друга негова цел е да подчини ломбардските градове и да ги обложи с данъци. Провежда 5 военни похода в Италия. При Фридрих I Свещената Римска империя постига най-големия си разцвет, но политиката му на лавиране между съперничещите си феодални групировки води до отслабване на кралската власт. Загива по време на Третия кръстоносен поход. По време на похода влиза в конфликт с византийския император Исак II Ангел, защото преговаря с българските водачи Петър и Асен.На тази дата са родени: 1948 г. \r\nРоден е Шейкин Стивънс (псевдоним на Майкъл Барат) - английски рокпевец. Изпълнява класически рокендрол в края на 60-те години. През 1969 г. сформира съпровождащата група “Сънсетс”. Славата идва след участието му в мюзикъла “Елвис” в Лондон (изпълнител на главната роля). Негови албуми са: “Shakin’ Stevens and the Sunsets - A Legend” (1978 г.), “Marie, Marie” (1981 г.), “This Ole House” (1981 г.), “Give Me Your Heart Tonight” (1982 г.), “The Bop Won’t Stop” (1983 г.), “Greatest Hits” (1984 г.), “Let’s Boogie” (1987 г.).1947 г. \r\nРоден е Ян Гарбарек – норвежки саксофонист. Приносът му в областта на музиката е свързан с утвърждаването на характерен европейски стил в джаза. Влияние върху него оказва Дж. Колтрейн. През 1962 г. Гарбарек води собствен квартет, с който печели състезание за аматьори в секцията за нетрадиционна музика. През 1965 г. на \"Molde Jazz Festival\" Гарбарек среща Дж. Ръсел, който също има принос за оформяне на неговия стил. Гарбарек свири 4 години в групата на Ръсел. През 1969 г. Ян Гарбарек е поканен от М. Екер за запис в току-що създадената компания \"ECM Records\", където саксофонистът прави записи. През 70-те години на ХХ в. свири с Ч. Кърия и Д. Чери. Издава над 30 албума. Сред популярните му творби са: \"The Esoteric Circle\" (1969 г.); \"Afric Pepperbird\" (1970 г.); \"Witchi-Tai-To\" (1973 г.); \"Belonging\" (1974 г.); \"Luminessence\" (1974 г.); \"Dis\" (1976 г.); \"Folk Songs\" (1979 г.); \"Eventyr\" (1980 г.); \"Wayfarer\" (1983 г.); \"Song For Everyone\" (1985 г.); \"All Those Born With Wings\" (1986 г.); \"Legend Of The Seven Dreams\" (1988 г.); \"I TookUp The Runes\" (1990 г.); \"Madar\" (1992 г.); \"Twelve Moons\" (1992 г.); \"Ragas And Sagas\" (1992 г.); \"Officium\" (1993 г.); \"Visible World\" (1995 г.); \"Rites\" (1999 г.); \"Mnemosyne\" (1999 г.); \"Raum 2 - Selected Recording\" (2002 г.).1928 г. \r\nРоден е Алън Силитоу - английски поет и белетрист. Напуска училище 14-годишен, сменя различни професии. Служи в авиационните части на колониалните войски като радист. Пенсионира се по болест (заболява от туберкулоза) и заминава за Южна Франция, а по-късно се заселва на о-в Майорка. През 1957 г. завършва романа “Събота вечер, неделя сутрин”, който излиза следващата година и е награден като най-добър английски роман за 1958 г. Екранизиран. Други негови книги са: “Самотния бегач на дълги разстояния” (1959 г., екранизиран), “Генералът” (1960 г.), “Ключ за вратата” (1961 г.), “Старт в живота”, стихосбирката “Плъховете” (1961 г.). Повечето от произведенията му имат автобиографичен характер.1678 г. \r\nРоден е Антонио Вивалди - италиански композитор, цигулар и музикален педагог. Учи композиция при Дж. Легренци и цигулка при баща си Дж. Батиста. От 1714 г. ръководи оркестъра и хора на консерваторията \"Дела Пиета\" във Венеция. Вивалди е представител на италианското цигулково изкуство на ХVIII в., утвърдил нов (драматизиран, т. нар. ломбардски) маниер на изпълнение. Майстор е на ансамблово-оркестровия концерт - кончерто гросо. Автор е на около 40 опери, кантати, симфонии, църковни творби, повече от 460 концерта, между които прочутият цикъл от четири цигулкови концерта \"Годишните времена\" - ранен образец на програмната симфонична музика. Умира на 28 юли 1741 г. във Виена.На тази дата умират: 1925 г. \r\nУмира полковник Рачо Хаджиев - военен деец. Учи в Априловската гимназия в Габрово, а след Освобождението завършва Елисаветградското военно училище. В Сръбско-българската война 1885 г. Хаджиев е командир на Пета запасна дружина от Четвърти пехотен Плевенски полк, с която действа във Видинския гарнизон. През 1904 г. е командир на Седемнадесети пехотен (Доростолски полк). По време на Балканската война (1912-1913 г.) Хаджиев участва в атаката на Чаталджанската позиция и в овладяването на Одринската крепост.1852 г. \r\nУмира Николай Василиевич Гогол - руски писател, поет и драматург. Гогол е основоположник на реалистичната школа в руската литература. Автор е на: \"Тарас Булба\", \"Мъртви души\", комедията \"Ревизор\", \"Бъдни вечер\", повестите \"Нос\", \"Шинел\", “Записките на един луд”, сборник разкази \"Вечери в селцето край Диканка\", литературно-критически статии и др.1832 г. \r\nУмира Жан Франсоа Шамполион - френски учен, основател на египтологията. Още в детството си Шамполион се интересува от неизвестната древноегипетска писменост. За да я разчете, освен гръцки и латински изучава арабски, сирийски, арамейски и коптски езици. Докладва пред Гренобълската академия за започнатия от него труд “Египет при фараоните”, отпечатан през 1811 г. Учи в Парижкото училище за живи езици и в Колеж дьо Франс и през 1809 г. се завръща в Гренобъл като професор по история. Като привърженик на Наполеон е отстранен от университета през 1815 г. След продължителна работа върху триезичния надпис на “Розетския камък” Шамполион предлага принципите за дешифриране на йероглифното писмо на древните египтяни и определя последователността в развитието на египетската писменост - йероглифна, йератична, демотична. През 1829-1830 г. той ръководи археологическа експедиция в Египет. В този период събира и копира огромно количество текстове, изображения и паметници, публикувани след смъртта му в изданието “Паметници на Египет и Нубия”. От 1831 г. ръководи катедра по египтология в Колеж дьо Франс. Шамполион съставя първата граматика и речник на египетския език. Той е член на Френската академия от 1830 г., почетен член на Петербургската академия на науките от 1827 г. и член на Академията на надписите от 1830 г.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.04", "title": "Денят 4 март в световната история"}
{"url": "http://www.focus-news.net/news/2018/03/04/2495771/nimh-zhalt-kod-za-snyag-i-poleditsi-e-obyaven-v-13-oblasti-na-stranata.html", "text": "Жълт код за сняг и поледици е обявен в 13 области на страната днес. Това сочи справка на сайта на Националния институт по метеорология и хидрология (НИМХ). Предупреждението е в сила за областите Видин, Монтана, Враца, София – област, Плевен, Ловеч, Габрово, Велико Търново, Търговище, Русе, Разград, Шумен, Силистра. В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици. От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.", "date": "2018.03.04", "title": "НИМХ: Жълт код за сняг и поледици е обявен в 13 области на страната"}
{"url": "http://www.focus-news.net/news/2018/03/04/2495773/api-ogranicheno-e-dvizhenieto-po-pat-iii-3011-kramolin-gorsko-kosovo-poradi-srutvane-na-skalna-masa.html", "text": "Ограничено е движението по път III-3011 Крамолин – Горско Косово, поради срутване на скална маса, съобщиха от пресцентъра на Агенция \"Пътна инфраструктура\".", "date": "2018.03.04", "title": "АПИ: Ограничено е движението по път III-3011 Крамолин – Горско Косово, поради срутване на скална маса"}
{"url": "http://www.focus-news.net/news/2018/03/04/2495766/afp-yuzhna-koreya-shte-izprati-spetsialni-pratenitsi-do-severna-koreya.html", "text": "От президентството на Южна Корея съобщиха, че държавният глава на страната Мун Джей-ин ще изпрати в Северна Корея специални пратеници, включително и директорът на южнокорейското разузнаване, за да се обсъдят начините за облекчаване на напрежението на полуострова, предава  AFP.\r\n10-членната специалната делегация включва Су Хун, директора на Националната разузнавателна служба и ще бъде водена от личния съветник по национална сигурност на президента Чун Ъй-йонг. Те ще пристигнат в Пхенян в понеделник. \r\n„Специалните делегати ще водят задълбочени дискусии по редица въпроси, включващи и създаването на условия за диалог между Пхенян и Вашингтон“, заяви прессекретарят на южнокорейското президентство Юн Йон-чан.  Виктор Турмаков", "date": "2018.03.04", "title": "AFP: Южна Корея ще изпрати специални пратеници до Северна Корея"}
{"url": "http://www.focus-news.net/news/2018/03/04/2495775/plovdiv-politsiyata-predpriema-merki-za-ohrana-na-obshtestveniya-red-vav-vrazka-s-futbolnata-sreshta-mezhdu-otborite-na-lokomotiv-i-botev.html", "text": "Полицията в Пловдив предприема всички необходими мерки за охрана на обществения ред във връзка с футболната среща между отборите на „Локомотив“ и „Ботев”, която ще се играе днес. Това съобщиха за Радио „Фокус“ – Пловдив от Областната дирекция на МВР. От полицията уточняват, че днес от 15.00 часа на стадион „Локомотив“ в Пловдив ще се проведе среща между отборите на „Локомотив“ и „Ботев”. В деня на дербито е забранена продажбата на алкохол на територията на спортната зона. Възможно е да бъде въведена временна реорганизация на движението по бул. „Източен“, бул. „Менделеев“, бул. „Освобождение“, ул. „Цветан Лазаров“ и ул. „Димитър Ризов“.\r\n„Преди, по време и след приключване на футболната среща полицейските служители ще следят за опазването на реда и недопускането на инциденти на територията на Пловдив. Ще бъде създадена организация за безпроблемно придвижване на зрителите за и от стадиона“, подчертаха от Областната дирекция на МВР.\r\nЗа да се избегне струпване на желаещи да гледат мача, вратите на спортното съоръжение ще бъдат отворени в 12.00 часа. На изградените контролно-пропускателни пунктове полицаите ще извършват стриктни проверки. Няма да бъдат допускани лица в нетрезво състояние или под въздействието на наркотици, такива, на които са наложени забрани за посещение на спортни мероприятия, както и малолетни  без пълнолетен придружител. При охраната на мача ще бъде използвано и видеонаблюдение. Призовават се привържениците да спазват стриктно разпорежданията на  служителите на реда. Нарушителите ще бъдат санкционирани съгласно Закона за опазване на обществения ред при провеждането на спортни мероприятия\r\nТони МИХАЙЛОВ", "date": "2018.03.04", "title": "Пловдив: Полицията предприема мерки за охрана на обществения ред във връзка с футболната среща между отборите на „Локомотив“ и „Ботев”"}
{"url": "http://www.focus-news.net/news/2018/03/04/2495777/sofiya-vavezhda-se-vremenna-organizatsiya-na-dvizhenieto-za-provezhdane-na-22-riya-mezhdunaroden-filmov-festival-sofiya-film-fest.html", "text": "Въвежда се временна организация на движението за провеждане на 22-рия Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 08.00 часа на 4 март 2018 г. до 08.00 часа на 7 март 2018 г. на бул. „Витоша” между бул. „Пенчо Славейков” и ул. „Христо Стамболски”. \r\n- От 08.00 часа на 4 март 2018 г. до 08.00 часа на 7 март 2018 г. на ул. „Екзарх Йосиф” № 37, пред Дома на киното. \r\nОт 08.00 часа на 4 март 2018 г. до 08.00 часа на 7 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.04", "title": "София: Въвежда се временна организация на движението за провеждане на 22-рия Международен филмов фестивал София Филм Фест"}
{"url": "http://www.focus-news.net/news/2018/03/04/2495768/sofiya-vavezhda-se-organizatsiya-na-dvizhenieto-vav-vrazka-sas-sabitie-na-svetiya-sinod-po-povod-140-godishnina-ot-osvobozhdenieto.html", "text": "Въвежда се организация на движението във връзка със събитие на Светия Синод по повод 140-годишнина от Освобождението. Това съобщиха от пресцентъра на Столична община. \r\nЗабранява се престоят и паркирането на пътни превозни средства, както следва: \r\n- До отпътуването на делегацията на 4 март 2018 г. по ул. „Ген. Гурко” между ул. „Александър І” и ул. „Дякон Игнатий”. \r\nОт 07.00 до 13.00 часа на 4 март 2018 г.: \r\n- на пл. „Св. Александър Невски”; \r\n- на ул. „Оборище” между ул. „Г.С.Раковски” и пл. „Св. Александър Невски”. \r\nОт 07.00 до 13.00 часа на 4 март 2018 г. се забранява влизането на пътни превозни средства по ул. „Оборище” между бул. „Васил Левски” и ул. „Г.С.Раковски”.", "date": "2018.03.04", "title": "София: Въвежда се организация на движението във връзка със събитие на Светия Синод по повод 140-годишнина от Освобождението"}
{"url": "http://www.focus-news.net/news/2018/03/04/2495774/sofiya-v-zala-balgariya-shte-se-provede-tarzhestven-kontsert-po-sluchay-140-godini-ot-osvobozhdenieto-na-balgariya.html", "text": "В зала \"България\" ще се проведе тържествен концерт по случай 140 години от Освобождението на България днес. Това съобщиха от пресцентъра на Столична община.  В празничната програма ще участват: Национален филхармоничен хор „Светослав Обретенов“ с диригент Славил Димитров, Московски синодален смесен хор с диригент Алексей Пузаков. Смесен хор при ПКСХП „Св. Александър Невски“ с диригент доц. Димитър Димитров, Хор на Софийските момчета с диригент проф. Адриана Благоева, Софийски свещенически хор с диригент иконом Кирил Попов, Камерен ансамбъл „Св. Йоан Кукузел – Ангелогласния“ с диригент Кристиан Попов, Смесен хор на БНР с диригент Любомира Александрова.\r\nВстъпително слово ще произнесе духовният надзорник на Софийската света митрополия ст. иконом Ангел Ангелов. Водещ на концерта ще бъде Мариус Донкин - директор на Народния театър \"Иван Вазов\".\r\nВходът е с билети и покани.\r\nПРОГРАМА:\r\nI.Посрещане на Негово Светейшество Българския Патриарх Неофит\r\n1. „От восток солнца до запад“\r\n2. „Отче наш“ – Николай Кедров – баща\r\nИзпълнява смесеният хор при ПКСХП „ Св. Александър Невски“ с диригент доцент д-р протопсалт Димитър Димитров.\r\nII. Приветствено слово от Негово Високоблагоговейнство ставрофорен иконом Ангел Ангелов – духовен надзорник на Софийската св. митрополия\r\nIII. Хор на Софийските момчета с диригент проф. д-р Адриана Благоева\r\n1. „Родината е в моето сърце“, текст: Лили Ябанджиева, музика: Милко Коларов, на рояла: Зорница Гетова\r\n2. „Днес всяка тварь“ – Степан Дегтярьов\r\nIV. Камерен ансамбъл „Св. Йоан Кукузел – Ангелогласния“ с диригент Кристиан Попов\r\n1. „Те-ри-рем“, глас 8 – преп. Йоан Кукузел\r\n2. „Разбойника благоразумнаго“ – Петър Динев, солист: Стефан Димитров\r\n3. „Хвалите имя Господне“, знаменен разпев, хармонизация: Павел Чесноков\r\nIV. Софийски свещенически хор с диригент иконом Кирил Попов\r\n1. Тропар на иконата на св. Богородица „Всех скорбящих радосте“ - източен напев, глас 4\r\n2. „Душе моя“, глас 2 – протопсалт Иван Каиков\r\n3. „Господи сил“ – източен напев, глас 8\r\nV. Смесен хор на БНР с диригент Любомира Александрова\r\n1. „Ныне отпущаеши“ – Добри Христов\r\n2. „Богородице Дево“ – Сергей Рахманинов\r\n3. „Бегала Рада“, текст: народен, музика: Иван Спасов\r\nVI. Московски синодален хор с диригент Алексей Пузаков\r\n1. „Достойно есть“ – Пьотър Чайковски\r\n2. „Блажен муж“ – Павел Чесноков\r\n3. „Величит душа моя Господа“ – Александър Фрунза\r\n4. „Хвалите имя Господне“ – Сергей Рахманинов\r\n5. „Альоша“, текст: Константин Ваншенкин,\r\nмузика: Едуард Колмановски\r\nVII. Национален филхармоничен хор „Светослав Обретенов“ с диригент Славил Димитров\r\n1. „Песен на панагюрските въстаници“, текст: Иван Вазов, хармонизация: Славил Димитров\r\n2. „Къде си, вярна ти любов народна“, текст и музика: Добри Чинтулов, хармонизация: Славил Димитров\r\n3. „Хвалите имя Господне“ – Добри Христов, солист: Радостин Георгиев\r\nВ края на програмата всички участници в концерта изпълняват песента „Де е България“, текст: Иван Вазов\r\nМноголетствие!\r\nВодещ на концерта: Мариус Донкин – директор на Народния театър „Иван Вазов“.", "date": "2018.03.04", "title": "София: В зала \"България\" ще се проведе тържествен концерт по случай 140 години от Освобождението на България"}
{"url": "http://www.focus-news.net/news/2018/03/04/2495776/regnum-pri-vzriv-v-belgiyskiya-grad-liezh-e-razrushena-zhilishtna-sgrada.html", "text": "В центъра на белгийския град Лиеж е прогърмял взрив, разрушил жилищен дом. Двама души са ранени, предава  Regnum.\r\nВзривът е причинен от изтичане на газ. Взривът се е случил на втори етаж на жилищна сграда и е предизвикал пожар.  След инцидента трафикът в квартала е бил прекъснат.  Виктор Турмаков", "date": "2018.03.04", "title": "Regnum: При взрив в белгийския град Лиеж е разрушена жилищна сграда"}
{"url": "http://www.focus-news.net/news/2018/03/04/2495767/blagoevgrad-s-tseremoniya-po-polagane-na-ventsi-i-tsvetya-shte-badat-otbelyazani-137-godini-ot-rozhdenieto-na-todor-aleksandrov.html", "text": "С церемония по полагане на венци и цветя ще бъдат отбелязани 137 години от рождението на българския революционер Тодор Александров. Това съобщиха от пресцентъра на Община Благоевград. Церемонията ще се състои днес от 11.00 часа пред бюст-паметника на героя, намиращ се при сградата на Съдебна палата.  \r\nТодор Александров е роден на 4 март 1881 г. в покрайнините на Щип. Той е член на Централния комитет и лидер на Вътрешната македонска революционна организация. С името на Тодор Александров са свързани едни от най-героичните страници на ВМРО. Войводата проявява изключителна храброст по време на Балканската война. Със своите четници той превзема Кукуш и го предава на настъпващите български военни части. Големият патриот намира смъртта си на 31 август 1924 година, като все още не е изяснено напълно кой е истинският подбудител за неговото убийство. На Тодор Александров принадлежи безсмъртната фраза: “Ако някой ми каже, че не съм македонец, ще му отрежа езика, ако ми каже, че не съм българин, ще му отрежа главата!“.", "date": "2018.03.04", "title": "Благоевград: С церемония по полагане на венци и цветя ще бъдат отбелязани 137 години от рождението на Тодор Александров"}
{"url": "http://www.focus-news.net/news/2018/03/04/2495779/interfaks-desetki-poleti-sa-zadarzhani-zaradi-snegovalezha-na-moskovskite-letishta.html", "text": "Снегът, паднал през нощта в Московска област е довел до десетки забавяния на летищата в руската столица, предава Интерфакс.\r\nНа летище „Шереметието“ са задържани 26 полета, в „Домодедово“ и „Внуково“ съответно 9 и 3. В „Домодедово“ са отменени 15 полета, още два са отменени във „Внуково“.  Виктор Турмаков", "date": "2018.03.04", "title": "Интерфакс: Десетки полети са задържани заради снеговалежа на московските летища"}
{"url": "http://www.focus-news.net/news/2018/03/04/2495778/veliko-tarnovo-mokri-i-hlazgavi-na-patnite-nastilki-v-oblastta.html", "text": "Мокри и хлъзгави са настилките в областта. Времето навсякъде е облачно, като на много места превалява слаб дъжд, което създава предпоставки за образуване на поледици. Трафикът в почивния ден е спокоен, предаде репортер на Радио „Фокус“ – Велико Търново. Допълнително въведени ограничения в региона няма. Екипи на полицията следят за правилното протичане на движението. Патрули има на входовете и изходите на града, както и в по-натоварените участъци от областта – по пътя София – Варна, както и в отсечката Велико Търново – Русе. Отворен за движение е Проходът на Републиката, но там все още е в сила предупреждението за опасност от падащи камъни. Настилката в района е мокра и хлъзгава, карайте внимателно. От „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м в ляво до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно до складовата база в землището на село Шереметя.\r\nЛуиза ТРАНЧЕВА", "date": "2018.03.04", "title": "Велико Търново: Мокри и хлъзгави на пътните настилки в областта"}
{"url": "http://www.focus-news.net/news/2018/03/04/2495780/stara-zagora-zelena-zona-v-grada-shte-bade-bezplatna-na-4-i-5-mart.html", "text": "Престоят на автомобили в границите на „Зелена зона“ в Стара Загора ще бъде освободен от такси по време на почивните дни - 4 и 5 март. Това съобщиха от пресцентъра на Общината.\r\nНа 6 март, вторник, „Зелена зона“ ще работи с обичайното си работно време от 08.00 до 18.00 часа.", "date": "2018.03.04", "title": "Стара Загора: \"Зелена зона\" в града ще бъде безплатна на 4 и 5 март"}
{"url": "http://www.focus-news.net/news/2018/03/04/2495781/plovdiv-na-mesta-patnite-nastilki-v-usoynite-i-planinski-rayoni-na-oblastta-sa-zaledeni-no-opesacheni-i-normalno-prohodimi.html", "text": "На места пътните настилки в усойните и планински райони на областта са заледени, но опесъчени и нормално проходими. Това съобщиха за Радио „Фокус“ – Пловдив от Областното пътно управление. Пътищата в равнинните части на Пловдивска област са предимно мокри и хлъзгави. Водачите трябва да шофират с повишено внимание, съобразена скорост, да спазват необходимата дистанция и да се движат с подготвени за зимни условия автомобили. Трафикът на територията на областта се извършват с нормална интензивност. По-засилено движение се отчита по автомагистрала „Тракия“. Преминаването по пътищата Югово – Лъки и Белица – Загражден се осъществява задължително с вериги за всички автомобили поради снегонавявания. Проходът Троян - Кърнаре остава затворен за движение на всички моторни превозни средства. Повишена опасност от свлачищна активност има по пътищата в планинските райони, особено по отсечките Бачково - Нареченски бани и Кричим - Девин.\r\nТрафикът на територията на град Пловдив също се извършва нормално и без затруднения към този час. Не се отчита струпване на автомобили по главните булеварди, както и по входно-изходните артерии. Пътните настилки са предимно мокри, но нормално проходими. Заради провеждането на футболна среща, в периода от 12.00 до 18.00 часа изцяло или поетапно ще се спира движението на пътни превозни средства, с пропускане на автобусите от масовия градски транспорт, по улиците „Проф. Цветан Лазаров” и „Димитър Ризов”, както и по източното платно на бул. „Източен”, между кръстовищата с ул. „Богомил” и бул. „Санкт Петербург”.\r\nТони МИХАЙЛОВ", "date": "2018.03.04", "title": "Пловдив: На места пътните настилки в усойните и планински райони на областта са заледени, но опесъчени и нормално проходими"}
{"url": "http://www.focus-news.net/news/2018/03/04/2495783/mvr-12-dushi-sa-postradali-pri-katastrofi-prez-izminaloto-denonoshtie.html", "text": "12 души са пострадали при катастрофи през изминалото денонощие. Това съобщиха от пресцентъра на МВР. Общо в страната са станали 12 пътнотранспортни произшествия. В София са регистрирани 171 леки и 2 тежки катастрофи, при които са пострадали двама души.", "date": "2018.03.04", "title": "МВР: 12 души са пострадали при катастрофи през изминалото денонощие"}
{"url": "http://www.focus-news.net/news/2018/03/04/2495784/ria-novosti-za-poslednite-dve-denonoshtiya-v-severen-sinay-sa-likvidirani-10-ekstremisti.html", "text": "Египетските военни в хода на мащабна антитерористична операция в северната част на Синайския полуостров за последните две денонощия са ликвидирали 10 терориста и са задържали около 250 заподозрени за участие в терористична дейност, предава  РИА Новости.\r\nВоенните са унищожили няколко взривни устройства, складове за оръжие и укрития на терористите. Открито и унищожено е подземно хранилище за гориво. \r\nПо време на операцията в последните два дни са загинали четирима военнослужещи, а още четири са ранени.  Виктор Турмаков", "date": "2018.03.04", "title": "РИА Новости: За последните две денонощия в Северен Синай са ликвидирани 10 екстремисти"}
{"url": "http://www.focus-news.net/news/2018/03/04/2495787/blagoevgrad-bez-problemi-se-izvarshva-preminavaneto-prez-granichnite-punktove-kulata-i-ilinden.html", "text": "Без проблеми се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от Главна дирекция „Гранична полиция“. На останалите пунктове по българо-гръцката граница преминаването също е обичайно натоварено. Нормално е и движението на българо-македонската граница.\r\nЛивия НИНОВА", "date": "2018.03.04", "title": "Благоевград: Без проблеми се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/03/04/2495786/shumen-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали в областта, настилките са мокри и хлъзгави, предаде репортер на Радио „Фокус“ - Шумен. Светофарните уредби в Шумен функционират без промяна. Трафикът в централната градска част към този час не е натоварен. \r\nЗабранено до 9.00 часа е движението на МПС на територията на област Силистра, заради поледици, съобщи дежурният в Областно пътно управление - Силистра. Има вероятност забраната да бъде удължена до 10.00 часа. Настилките са мокри, хлъзгави, заледени. Вали слаба суграшица, в района на Тутракан постепенно валежът преминава в сняг. Температурата на въздуха е минус 3 - минус 2 градуса. 6 машини извършват опесъчаване. \r\nМокри са пътищата в област Търговище. Настилките са опесъчени. 10 машини са работили през нощта. Има слаб ръмеж, температурата е 2 градуса. Мъгла започва да се спуска в района на Антоново и Омуртаг.  \r\nНяма затворени или ограничени пътни участъци. 9 машини извършват лугиране по пътната мрежа в област Разград. Температурата на въздуха е минус 1 - 1 градус, вали слаб дъжд. Видимостта е добра.\r\nИвелина ИВАНОВА", "date": "2018.03.04", "title": "Шумен: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/03/04/2495770/interfaks-ministerstvoto-na-otbranata-na-rusiya-saobshti-za-gotvena-diversiya-sreshtu-konvoy-na-oon-v-iztochna-guta.html", "text": "Руските военни смятат, че терористи готвят диверсия против хуманитарен конвой на ООН, навлизащ в контролирания от  сирийската опозиция анклав Източна Гута край Дамаск, предава Интерфакс.\r\n„Постъпиха данни, че терористите от „Джебхат ан Нусра готвят провокационно действие с цел провал на хуманитарния конвой на ООН в град Дума, планирано в близко време“, съобщи началникът на руския център по примирието на враждуващите страни в Сирия генерал-майор Юрий Евтушенко. Според него „терористите възнамеряват да обстрелват колоната с миномети и да обвинят за това правителствените сили“. \r\nПо-рано министерството на отбраната съобщи за обстрели от страна на терористите, заради които мирните жители не успяват вече пети ден да напуснат района.  Виктор Турмаков", "date": "2018.03.04", "title": "Интерфакс: Министерството на отбраната на Русия съобщи за готвена диверсия срещу конвой на ООН в Източна Гута"}
{"url": "http://www.focus-news.net/news/2018/03/04/2495785/gabrovo-ogranicheno-e-dvizhenieto-na-avtomobili-nad-10-tona-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено е движението на автомобили над 10 тона в участък от път III-3011 село Крамолин – Велико Търново. Забраната е въведена за отсечката от км 22+129 до км 28+380, а причината е  влошено технико–експлоатационно състояние на мостово съоръжение при км 26+444. Срокът за приключване на ремонтните дейности е 30-ти юни . Това съобщиха за Радио „Фокус” – Велико Търново от Областно пътно управление.  Условията за пътуване в региона са нормални за сезона. Настилките са предимно мокри, времето – облачно, със слаби превалявания от дъжд и само на места. Движението към този час е спокойно. Допълнително въведени ограничения и нови затворени участъци няма. За изминалото денонощие не са регистрирани и тежки инциденти. На III-403 с. Кормянско - с. Малък Вършец при км 10+080 има стеснен участък при мост над р. Крапец. Районът е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път III-401 Граница Ловеч – Кормянско -Малък Вършец при км 46+800 по общински път до III-403 в с. Малък Вършец. Отворен е и проходът Шипка, но там все още е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.03.04", "title": "Габрово: Ограничено е движението на автомобили над 10 тона в участък от пътя между село Крамолин и Велико Търново"}
{"url": "http://www.focus-news.net/news/2018/03/04/2495788/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. По билата духа умерен до силен вятър, има снеговалежи и преобладаваща мъгла. Сутрешните температури са от минус 4 до 2 градуса. Лифтовите съоръжения в курортите работят съобразно метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.04", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/04/2495772/ria-novosti-parlamentarnite-izbori-v-italiya-zapochnaha.html", "text": "Избирателните секции в Италия отвориха врати в 7:00 часа сутринта местно време (8:00 българско). Страната ще избира депутатите в двукамарния парламент, предава РИА Новости.\r\nПраво на глас на изборите за долната камара имат всички граждани на страната над 18 години – 46,6 млн. души. Сенаторите се избират от лица над 25 годишна възраст – 42,8 млн. души. \r\nИзборите ще продължат до 23:00 часа местно време (полунощ българско). Първите официални резултати се очакват в понеделник сутринта. Виктор Турмаков", "date": "2018.03.04", "title": "РИА Новости: Парламентарните избори в Италия започнаха"}
{"url": "http://www.focus-news.net/news/2018/03/04/2495789/api-ot-1400-chasa-do-2000-chasa-na-5-mart-se-spirat-tezhkotovarnite-kamioni-po-nay-natovarenite-patishta.html", "text": "От 14.00 часа до 20.00 часа на 5 март се спират тежкотоварните камиони над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни. Необходимо е да се тръгва на път с автомобили подготвени за зимни условия, да се кара внимателно и със съобразена скорост, като се спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.\r\nДвижението на МПС над 12 тона ще е ограничено по следните пътни направления:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.\r\nНа 5 март (понеделник) от 10 ч. до 18 ч. (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2018 г. .", "date": "2018.03.04", "title": "АПИ: От 14.00 часа до 20.00 часа на 5 март се спират тежкотоварните камиони по най-натоварените пътища"}
{"url": "http://www.focus-news.net/news/2018/03/04/2495790/blagoevgrad-mokri-i-hlazgavi-sa-patnite-nastilki-v-grada-trafikat-e-spokoen.html", "text": "Мокри и хлъзгави са пътните настилки в Благоевград, трафикът е спокоен, предаде репортер на Радио „Фокус“ – Пирин. В неделния ден по-интензивен трафик се наблюдава в района на автогарата и жп гарата, както и по булевард „Св. Димитър Солунски“ в посока изхода на града към квартал „Струмско“. Движението по останалите основни пътни артерии в областния център булевардуте „Васил Левски“, „Джеймс Баучер“ и „Васил Левски“ и „Св. св. Кирил и Методий“ е нормално за почивен ден. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.03.04", "title": "Благоевград: Мокри и хлъзгави са пътните настилки в града, трафикът е спокоен"}
{"url": "http://www.focus-news.net/news/2018/03/04/2495793/interfaks-v-planinski-rayona-na-dagestan-e-obyaven-rezhim-na-antiteroristichna-operatsiya.html", "text": "В планински район на руската република Дагестан се издирват терористи, предава Интерфакс.\r\n„В Цумадински района е въведен режим на контратерористична операция. Сътрудниците издирват участници в незаконни въоръжени формирования“, съобщава представител на оперативен щаб на националния антитерористичен комитет на републиката. \r\nСпоред него в периода на провеждането на специалните мероприятия в района ще действат редица специални мерки и временни ограничения. Виктор Турмаков", "date": "2018.03.04", "title": "Интерфакс: В планински района на Дагестан е обявен режим на антитерористична операция"}
{"url": "http://www.focus-news.net/news/2018/03/04/2495791/dobrich-ogranicheno-e-dvizhenieto-na-avtomobili-po-pat--27-dobrich-balchik-poradi-valezhi-ot-leden-dazhd-i-zaledena-patna-nastilka.html", "text": "Ограничено е движението на автомобили по път II-27 Добрич - Балчик поради валежи от леден дъжд и заледена пътна настилка. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "Добрич: Ограничено е движението на автомобили по път II-27 Добрич - Балчик поради валежи от леден дъжд и заледена пътна настилка"}
{"url": "http://www.focus-news.net/news/2018/03/04/2495795/blagoevgrad-dazhd-vali-na-mnogo-mesta-v-oblastta-patnite-nastilki-sa-mokri-i-hlazgavi.html", "text": "Дъжд вали на много места в областта, пътните настилки са мокри и хлъзгави. Това съобщиха за Радио „Фокус“ – Пирин от Областно пътно управление – Благоевград. Само по високите и усойни места е възможно да има заледени участъци, които се обработват периодично. Трафикът по главен път Е-79 и автомагистрала „Струма“ е нормално натоварен за почивен ден. През нощта няма регистрирани тежки пътни инциденти. Няма въведени ограничения за движението на леки и товарни автомобили в региона. Повишена опасност от падащи камъни през целия зимен сезон има в района на Кресненското дефиле и прохода Предел и затова шофьорите трябва да карат с особено внимание.\r\nЛивия НИНОВА", "date": "2018.03.04", "title": "Благоевград: Дъжд вали на много места в областта, пътните настилки са мокри и хлъзгави"}
{"url": "http://www.focus-news.net/news/2018/03/04/2495792/api-vazstanoveno-e-dvizhenieto-na-vsichki-avtomobili-po-pat-21-ruse-silistra.html", "text": "Възстановено е движението на всички автомобили по път II-21 Русе - Силистра. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "АПИ: Възстановено е движението на всички автомобили по път II-21 Русе - Силистра"}
{"url": "http://www.focus-news.net/news/2018/03/04/2495800/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Мокри са пътищата на територията на областта, съобщи за Радио „Фокус“ – Пазарджик дежурният в Областно пътно управление – Пазарджик. Дъжд вали в района на Панагюрище. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.03.04", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/03/04/2495796/kyustendil-v-edna-lenta-se-izvarshva-dvizhenieto-po-patya-chetirtsi-slokoshtitsa-v-rayona-slokoshtitsa-novo-selo-poradi-propadane-i-srutvane-na-zemna-masa.html", "text": "Временно движението се осъществява в една лента по третокласен път-6224 Четирци – Слокощица, в района  Слокощица – Ново село, поради пропадане и срутване на земна маса. Това съобщиха за Радио „Фокус“ – Кюстендил от Областно пътно управление – Кюстендил. Шофьорите трябва да се движат с повишено внимание и съобразена скорост, спазвайки пътната сигнализация в участъка. В област Кюстендил на много места вали дъжд, а пътните настилки са мокри и хлъзгави, по високите части и заледени, но се обработват периодично. Трафикът по автомагистрала „Струма“ и главен път Е-79 е нормално натоварен. Без проблеми се извършва преминаването през ГКПП „Гюешево“. Няма регистрирани тежки пътни инциденти през нощта.\r\nЛивия НИНОВА", "date": "2018.03.04", "title": "Кюстендил: В една лента се извършва движението по пътя Четирци – Слокощица, в района  Слокощица – Ново село, поради пропадане и срутване на земна маса"}
{"url": "http://www.focus-news.net/news/2018/03/04/2495802/sofiya-prodalzhavat-proverkite-za-nereglamentirano-izgaryane-na-otpadatsi-v-avtoservizite-i-punktovete-za-vtorichni-surovini.html", "text": "Продължават проверките за нерегламентирано изгаряне на отпадъци в автосервизите и пунктовете за вторични суровини. Това съобщиха от РИОСВ - София. Регионалната инспекция по околна среда – София и Столичен инспекторат към Столична община са проверили общо 43 обекта, от които 23 автосервиза, 14 площадки за отпадъци и 3 цеха за мебели.  Проверките са част от контрола върху нерегламентираното горене на отпадъчни материали, които замърсяват въздуха в София. За констатираните нарушения експертите на РИОСВ – София са съставили 17 акта на обща стойност 152 000 лв. Акцията стартира на 21 декември и ще продължи до поетапното  проверяване на всички обекти.", "date": "2018.03.04", "title": "София: Продължават проверките за нерегламентирано изгаряне на отпадъци в автосервизите и пунктовете за вторични суровини"}
{"url": "http://www.focus-news.net/news/2018/03/04/2495782/the-guardian-studovete-vav-velikobritaniya-sa-nanesli-shteti-za-poveche-ot-miliard-liri.html", "text": "Седмицата мразовито време във Великобритания е довела до щети за не по-малко от милиард лири и рискува да намали двойно ръста на БВП на страната за първите месеци на годината, пише The Guardian.\r\nСпоред анализаторите щетите от бурята „Ема“ ще е причина ръстът на БВП да бъде 0,2% при прогнозирани преди това 0,4%.\r\nНай-много е пострадал строителният бизнес, прекратил работа заради мразовете. Транспортните компании и магазините също понасят загуби. Пътниците се отказват от превоз, а клиентите влизат рядко в магазините заради студа.  Виктор Турмаков", "date": "2018.03.04", "title": "The Guardian: Студовете във Великобритания са нанесли щети за повече от милиард лири"}
{"url": "http://www.focus-news.net/news/2018/03/04/2495794/plovdiv-v-grada-se-provezhda-protest-v-podkrepa-na-d-r-ivan-dimitrov-koyto-beshe-zadarzhan-za-ubiystvoto-na-38-godishen-mazh.html", "text": "Протест в подкрепа на д-р Иван Димитров се провежда пред 2-ро РПУ в Пловдив днес, предаде репортер на Радио „Фокус“- Пловдив. Хората се организираха в социалната мрежа на база на излязлата информация в медиите, че докторът и семейството им са били обект на нападение от крадци и при самозащита е убил 38-годишен мъж от ромски произход. Вчера Окръжна прокуратура разпространи съобщение, че е задържала за 72 часа лекарят в обвинение за убийство и предстои вземане на мярка за неотклонение „Задържане под стража“. \r\nПредвиденото от закона наказание за престъплението е лишаване от свобода от десет до двадесет години.\r\nПротестиращите искат оневиняването на лекаря, който е известен рентгенолог в Пловдив.\r\nЦветана ТОНЧЕВА", "date": "2018.03.04", "title": "Пловдив: В града се провежда протест в подкрепа на д-р Иван Димитров, който беше задържан за убийството на 38-годишен мъж"}
{"url": "http://www.focus-news.net/news/2018/03/04/2495797/api-vremenno-se-ogranichava-dvizhenieto-na-vsichki-avtomobili-po-vsichki-patishta-v-oblast-dobrich-poradi-valezhi-ot-leden-dazhd-i-obrabotvane-na-patnata-nastilka.html", "text": "Временно се ограничава движението на всички автомобили по всички пътища в област Добрич поради валежи от леден дъжд и обработване на пътната настилка. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "АПИ: Временно се ограничава движението на всички автомобили по всички пътища в област Добрич поради валежи от леден дъжд и обработване на пътната настилка"}
{"url": "http://www.focus-news.net/news/2018/03/04/2495799/shumen-vazstanoveno-e-dvizhenieto-na-vsichki-avtomobili-po-pat--7-shumen-silistra.html", "text": "Възстановено е движението на всички автомобили по път I-7 Шумен - Силистра. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "Шумен: Възстановено е движението на всички автомобили по път I-7 Шумен - Силистра"}
{"url": "http://www.focus-news.net/news/2018/03/04/2495798/stotitsi-hora-sa-se-sabrali-na-liturgiya-v-patriarsheskata-katedrala-sv-alesandar-nevski-koyato-se-otsluzhva-ot-balgarskiya-patriarh-neofit-i-ruskiya-patriarh-kiril.html", "text": "Стотици хора са се събрали на  литургия в патриаршеската катедрала „Св. Алесандър Невски“, която се отслужва от Негово светейшество Българския патриарх и софийски митрополит Неофит и Негово светейшество патриарх на Москва и цяла Русия Кирил, предаде репортер на Агенция „Фокус“. Литургията се отслужва по повод 140-годишнина от Освобождението на България от османско владичество. \r\nСред присъстващите е и Н.В. Симеон Сакскобурготски. \r\nДеница КИТАНОВА", "date": "2018.03.04", "title": "Стотици хора са се събрали на литургия в патриаршеската катедрала „Св. Алесандър Невски“, която се отслужва от българския патриарх Неофит и руския патриарх Кирил"}
{"url": "http://www.focus-news.net/news/2018/03/04/2495801/nbc-burya-po-iztochnoto-kraybrezhie-na-sasht-povali-darvo-na-227-godini-lichno-posadeno-ot-parviya-prezident-na-stranata.html", "text": "Бурните ветрове в източния американски щат Вирджиния повалиха иглолистно дърво – канадска цуга в двора на къщата музей на Джордж Вашингтон, посадена лично от него, предава .\r\nДървото е било подарено на първия президент на САЩ от тогавашният губернатор на Ню Йорк Дюит Клинтън. Вашингтон след това го засажда в градината на имота си си в Монт Върнън. Виктор Турмаков", "date": "2018.03.04", "title": "NBC: Буря по източното крайбрежие на САЩ повали дърво на 227 години, лично посадено от първия президент на страната"}
{"url": "http://www.focus-news.net/news/2018/03/04/2495805/donald-tramp-reks-tilarsan-tryabva-da-izpushi-lulata-na-mira-sas-severna-koreya.html", "text": "Президентът на САЩ Доналд Тръмп заяви, че има неофициални планове да намали напрежението в отношенията със Северна Корея, заявявайки полушеговито, че ще изпрати своя държавен секретар Рекс Тилърсън „да изпуши лулата на мира“ с изолираната азиатска държава, пише The Hill.\r\nТръмп също така заяви, че е готов и лично да се срещне с ръководството на Северна Корея.\r\n„Не изключвам и преки преговори с Ким Чен-ун. Въпросът зависи от него“, допълни президентът на САЩ. Виктор Турмаков", "date": "2018.03.04", "title": "Доналд Тръмп: Рекс Тилърсън трябва да изпуши лулата на мира със Северна Корея"}
{"url": "http://www.focus-news.net/news/2018/03/04/2495804/sofiya-vremenno-e-zadarzhano-dvizhenieto-na-avtobus-66-zaradi-obrabotki-na-vitosha.html", "text": "Извършва се опесъчаване на трасетата Драгалевци – Алеко и Бояна – Златни мостове във Витоша, временно е задържано движението на автобус 66 между Морени и Алеко. Това съобщиха от пресцентъра на Столична община. Четири екипа на Дирекция „Аварийна помощ и превенция” извършват обходи на място в София. Продължава наблюдението на речните корита, дерета на реки и нивата на общинските язовири в всички райони на Столична община. \r\nНа територията на цялата община вали дъжд, а на планината Витоша сняг, поради което се извършва обработка с опесъчаване на трасетата Драгалевци – Алеко и Бояна – Златни мостове в планината. Временно е задържано движението в участъка между Морени и Алеко по автобусна линия 66 до приключване на обработката. Продължава наблюдението на водните нива и контролираното изпускане на язовирите „Иваняне”, \"Мърчаево\", \"Суходол\" и „Мрамор”. Екипи на Столичен инспекторат извършват контрола за осигуряване проводимостта на дъждоприемните шахти по пътната мрежа.\r\nВ момента градския транспорт се движи по обичайните си маршрути.\r\nНяма райони без парно. Частично прекъсване на електроснабдяването има в кв. ”Надежда”, село Мрамор и кв.”Връбница”. Аварийните екипи на ЧЕЗ работят за възстановяване на електрозахранването.", "date": "2018.03.04", "title": "София: Временно е задържано движението на автобус 66 заради обработки на Витоша"}
{"url": "http://www.focus-news.net/news/2018/03/04/2495806/sport-srebaren-i-bronzov-medal-za-balgariya-v-parviya-den-na-turnira-po-hudozhestvena-gimnastika-v-riga.html", "text": "България спечели сребърен и бронзов медал в първия ден на турнира по художествена гимнастика в Рига. Това съобщиха от Българската федерация по художествена гимнастика.\r\nЗавърши първият ден от надпреварата в Рига на МТ \"Baltic hoop\" 2018 при жените и \"Riga Spring 2018\" - турнирът за девойки. При жените Катрин Тасева се пребори за бронзовия медал в многобоя с общ сбор от 63.000 точки (17.000 т. на лента; 16.100 т. на обръч; 14.500  точки на топка и 15.400 точки на бухалки. Тасева се класира Влада Николченко от Украйна, а втора Саломе Пашава от Грузия.\r\nСъс сбор от 62.350 т. Ерика Зафирова се нареди на 5-то място в многобоя. Тя получи оценки от 14.450 за обръч, 16.400 за топка, 16.900 за бухалки и 14.600 за лента.\r\nБългария се яви с две свои представителки в турнира за девойки, който се игра по регламента на Европейското първенство - Татяна Воложанина и Анна Келман, които със сбор от 108.300 точки грабнаха сребърния медал. Шампион стана отборът на Украйна със сбор от 116.850т., а бронзовото отличие спечели силният отбор на Азербайджан със сбор колкото нашите 108.300, но с по-ниски оценки за изпълнение.\r\nУтре във финалите Татяна Воложанина се класира на три финала (обръч, топка и лента), Анна Келман спечели право да участва на бухалки.\r\nПри жените и двете ни гимнастички се класират на по три финала - Катрин Тасева ще участва на обръч, бухалки и лента, а Ерика Зафирова на топка, бухалки и лента.", "date": "2018.03.04", "title": "Спорт: Сребърен и бронзов медал за България в първия ден на турнира по художествена гимнастика в Рига"}
{"url": "http://www.focus-news.net/news/2018/03/04/2495807/ivan-petrov-istorik-todor-aleksandrov-vzema-uchastie-v-balkanskata-voyna-kato-sas-svoite-chetnitsi-toy-prevzema-kukush-i-go-predava-na-nastapvashtite-balgarski-voenni-chasti.html", "text": "Навършват се 137 години от рождението на българският революционер, член на Централния комитет и лидер на Вътрешната македонска революционна организация Тодор Александров Попорушев. Той е роден на 4 март 1881 година в Ново село, Щипско, семейството на Александър Попорушев и Мария от рода Хаджияневи. За Радио „Фокус“ – Пирин историкът Иван Петров каза, че революционерът получава добро образование, като първоначално учи в Щип и Радовиш, а през 1898 година завършва първия випуск на българското педагогическо училище в Скопие, където на 16-годишна възраст се включва във Вътрешната македоно-одринска революционна организация, посветен от директора на училището Христо Матов. По-късно Тодор Александров е учител в различни градове в Македония, където се занимава и с организирането на населението от тези райони и изграждането на канали за пренасяне на оръжие от свободна България към вътрешността на Македония. „Войводата взема участие в Балканската война, като със своите четници той превзема Кукуш и го предава на настъпващите български военни части“, каза още Петров.\r\nЗемният път на Тодор Александров приключва на 31 август 1924 година. Той е убит около село Сугарево в Пирин. Макар, че физическите му убийци са наказани много скоро от ВМРО, все още няма ясен отговор въпросът кой е истинският подбудител за убийството на Тодор Александров.\r\nЛивия НИНОВА", "date": "2018.03.04", "title": "Иван Петров, историк: Тодор Александров взема участие в Балканската война, като със своите четници той превзема Кукуш и го предава на настъпващите български военни части"}
{"url": "http://www.focus-news.net/news/2018/03/04/2495812/pazardzhik-patuvashtata-izlozhba-gigantskite-maski-na-kukerlandiya-gostuva-vav-velingrad.html", "text": "Пътуващата изложба „Гигантските маски на Кукерландия“ гостува във Велинград, съобщиха от Общината. Гигантските кукерски маски са приятелски поздрав от едноименния Ямболски фестивал към жителите и гостите на града, и може да бъде видяна и днес в един от хотелите в града. Триметровите съоръжения са част от общо 18-те артистични инсталации, оформящи „Алеята на маските“ – една от основните атракции на Международния маскараден фестивал „Кукерландия“, провеждан ежегодно в Ямбол.", "date": "2018.03.04", "title": "Пазарджик: Пътуващата изложба „Гигантските маски на Кукерландия“ гостува във Велинград"}
{"url": "http://www.focus-news.net/news/2018/03/04/2495808/ministar-vladislav-goranov-ne-e-nuzhno-darzhavata-da-kupuva-aktivite-na-chez-v-balgariya.html", "text": "Продължавам да смятам, че не е нужно държавата да купува активите на ЧЕЗ в България, но ще се подчиня на общото решение. Това каза финансовият министър Владислав Горанов в предаването „Тази неделя“ по бТВ. Той уточни, че до решението държавата да се намеси правителството е стигнало, за да успокои потребителите на ЧЕЗ в България след истерията, която е създала опозицията около сделката.\r\n„Ние имаме арбитражен спор с чешката компания ЧЕЗ, която в момента продава бизнеса си в България и за нас би било много трудно да водим задкулисно подобни разговори с тази компания, при положение, че ние водим арбитражен спор за доста сериозен материален интерес“, заяви Горанов. Министърът обясни, че арбитражният спор се води по искане на ЧЕЗ срещу държавата за нарушени инвестиционни интереси на компанията и претендира обезщетение в размер на десетки милиони.\r\n„Голямата истерия стана от опита на опозицията в лицето на г-жа Нинова и БСП като цяло да наложи една теза и да привърже управляващите с една подобна сделка“, коментира Горанов.  „Истерията, която се налага от опозицията ме кара да мисля, че една партия от опозицията, разполага с информация, която не е известна на правителството. Високият тон говори, че има някой разсърден и некласиран от чехите“, добави той.\r\nФинансовият министър обясни, че собственикът на „Инерком” Гинка Върбакова не отива в Чехия да преговаря от името на държавата, а да преговаря с чехите отново да отворят договора, за да може държавата да се намеси. Чешката ЧЕЗ може да се съгласи, но може и да откаже, напомни Горанов.\r\nНа въпроса какво следва оттук нататък той отговори: „Ако се стигне до положително решение на чешката компания, ние може директно да влезем купувайки компанията „Инерком” или част от нея, или да проведем други преговори“.\r\nФинансовият министър отрече да е отправял заплахи към шефът на Националната здравноосигурителна каса (НЗОК) плоф. Камен Плочев. Той е разбрал от директора на ВМА, че Плочев е изписан от болницата.", "date": "2018.03.04", "title": "Министър Владислав Горанов: Не е нужно държавата да купува активите на ЧЕЗ в България"}
{"url": "http://www.focus-news.net/news/2018/03/04/2495809/afp-chlenskata-masa-na-gsdp-glasuva-v-polza-na-sklyuchvane-na-nova-golyama-koalitsiya-s-angela-merkel.html", "text": "Членовете на Германската социалдемократическа партия одобриха на референдум планът да сключат нова „Голяма коалиция“ със „Съюза“ (ХДС/ХСС) на канцлера Ангела Меркел, предава  AFP.\r\nСпоред германските медии членската маса на ГСДП е гласувала с „да“ за подновяване на партньорството с Меркел. Очаква се партийното ръководство да оповести официално резултатите в най-скоро време.  Виктор Турмаков", "date": "2018.03.04", "title": "AFP: Членската маса на ГСДП гласува в полза на сключване на нова „Голяма коалиция“ с Ангела Меркел"}
{"url": "http://www.focus-news.net/news/2018/03/04/2495814/api-vazstanoveno-e-dvizhenieto-po-patishtata-dobrich-silistra-dobrich-balchik-varna-dobrich-kochmar-silistra-karapelit-kochmar.html", "text": "Възстановено е движението на всички автомобили по път II-71 Добрич – Силистра, път II-27 Добрич - Балчик, път II-29 Варна – Добрич, път III-207 Кочмар – Тервел – Силистра и път III-7106 Карапелит – Кочмар. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "АПИ: Възстановено е движението по пътищата Добрич - Силистра, Добрич - Балчик, Варна - Добрич, Кочмар - Силистра, Карапелит - Кочмар"}
{"url": "http://www.focus-news.net/news/2018/03/04/2495816/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvo-na-parva-profesionalna-liga.html", "text": "Въвежда се временна организация на движението за провеждане на футболна среща от Първенство на първа професионална лига днес на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nОт 08.00 часа на 4 март 2018 г. до 08.00 часа на 5 март 2018 г. при сектор „Г” на Националния стадион „Васил Левски” от вход 20 до вход 26. \r\nОт 10.00 до 17.00 часа на 04 март 2018 г. на моста пред Национален стадион „Васил Левски”. \r\nОт 14.00 часа на 4 март 2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.03.04", "title": "София: Въвежда се временна организация на движението за провеждане на футболна среща от Първенство на първа професионална лига"}
{"url": "http://www.focus-news.net/news/2018/03/04/2495818/ria-novosti-rusiya-planira-sazdavaneto-na-tank-na-kolesna-platforma.html", "text": "Генералният директор на руската Военно-промишлена компания Александър Красовицкий заяви, че в близко време ще бъде разработен танк на колесна платформа „Бумеранг“, предава РИА Новости.\r\n„В плановете ни има създаването на колесен танк“, заяви Красовицкий. Той отбеляза, че „вече по принцип имаме ноу-хау във вида на платформа „Бумеранг“. „В най-скоро време ще поговорим по темата“, допълни той.\r\nСпоред него в момента все още няма  преки конкуренти на колесния бронетранспортьор „Бумеранг“ , който за първи път е демонстриран по време на парада в Москва от 9 май 2015 г. Виктор Турмаков", "date": "2018.03.04", "title": "РИА Новости: Русия планира създаването на танк на колесна платформа"}
{"url": "http://www.focus-news.net/news/2018/03/04/2495819/potvardiha-reytinga-na-sofiya-standard-end-puars-otchita-dobrata-rabota-na-obshtinskata-administratsiya-za-poddarzhane-na-finansova-stabilnost.html", "text": "Рейтингът на Столична община, даден от международната рейтингова агенция \"Стандард енд Пуърс\" беше потвърден на “BBB-”. Това съобщиха от пресцентъра на Столична община. В доклада на S&P Global Ratings се отбелязва, че е настъпило съществено за рейтинга събитие, а именно продажбата на дела на Общината в Общинска банка АД. В резултат на това се подобрява с едно стъпало оценката на ключовия фактор \"Условни задължения\", които от \"Високи\" стават \"Умерени\", пише в документа на агенцията.\r\nРейтингът на София бе повишен през декември м.г. от ВВ+ на ВВВ- със стабилна перспектива и той е в групата на „инвестиционните рейтинги“. Това помага за привличане на по-евтин финансов ресурс за реализиране на капиталовата програма на столицата. От \"Стандард енд Пуърс\" отчитат добрата работа на общинската администрация за поддържане на финансова стабилност и високо ниво на собствени приходи на Столична община, обясни зам.-кметът на София Дончо Барбалов.\r\nСпоред предварителните данни за изпълнение на бюджета на София за 2018 г. ,  приходите в общинската хазна през първите два месеца на годината са с над 5, 3 млн. лв. повече, в сравнение със същия период на м.г.  Общо 87, 2 млн. лв. са постъпленията /данъчни и неданъчни/ през януари и февруари.\r\nОт имуществени данъци приходите са в размер на 46, 6 млн. лв. В това число от данък сгради са постъпили 14,16 млн. лв., а от данъка върху моторните превозни средства  - 16,6 млн. лв. Кампанията за данък МПС тази година започна още на 2 януари, което се отрази на добрата събираемост. \r\nПри данъка върху възмездното придобиване на имоти има увеличение с близо 4 млн. лв. През януари и февруари по това перо в общинската хазна  са влезли над 14,3  млн. лв. Според изявления на брокерски компании, търсенето на имотния пазар  в София през тази година е стабилно, което се отразява  положително на приходите от данъци при сключване на сделки.\r\nПостъпленията от такса битови отпадъци до момента са над 21 млн. лв., а общо неданъчните приходи за първите два месеца на годината са над 40,6 млн. лв.", "date": "2018.03.04", "title": "Потвърдиха рейтинга на София, \"Стандард енд Пуърс\" отчита добрата работа на общинската администрация за поддържане на финансова стабилност"}
{"url": "http://www.focus-news.net/news/2018/03/04/2495815/tsvetan-tsvetanov-gerb-premierat-ne-e-znael-za-sdelkata-za-chez-zashtoto-tya-se-podpisva-po-cheshkoto-zakonodatelstvo-i-balgarskoto-pravitelstvo-nyama-otnoshenie.html", "text": "Премиерът не е знаел за сделката за ЧЕЗ, защото тя се подписва по чешкото законодателство и българското правителство няма отношение. Това каза зам.-председателят на ГЕРБ и председател на ПГ на партията Цветан Цветанов в предаването „Денят започва с Георги Любенов“ по БНТ.\r\nТой посочи, че всяка покупка на ЧЕЗ от 2004 г. насам не се осъществява от българското законодателство. „Имаше 8 участници, които участваха при купуването на ЧЕЗ сега. Това, което е станало накрая, е, че чешката страна е избрала Гинка и тази сделка се подписва по чешкото законодателство. Убеден съм, че премиерът не е знаел за тази сделка, защото тя не е по нашето законодателство и правителството няма никакво отношение. Това е частна сделка по международно право, но това, което ние можем да гарантираме, е, че цената ще се контролира. Тя няма да се увеличава от Гинка, както каза Корнелия Нинова. Но всеки се бори за някакъв електорат“, коментира Цветанов и посочи, че сделката за ЧЕЗ още не е финализирана и никой не знае какви точно са детайлите по нея.\r\n„Корнелия Нинова казва толкова неистини, че се чудя как е възможно политик от този ранг да има такова отношение. Трябва да е ясно, че електроразпределителните дружества нямат нищо общо с електропреносните мрежа и формирането на цената на тока. Неистина е и че годишно дивидентът на държавата от 33% от активите ЧЕЗ е бил около 50 млн. Парите, които са проведени еднократно през 2010-2011 г., са 41 млн. за десет години“, коментира още той.\r\n„В момента имаме европредседателство и трябва да се гордеем с това. Ние знаем защо БСП са против нашите приоритети за Западните Балкани – те не искат евроинтеграцията на този регион да се случи. В момента има внушение от Корнелия Нинова, че ГЕРБ казва, че през 2025 г. те със сигурност ще влязат в ЕС. Но трябва да подчертаем, че това е само ако покрият критериите - те трябва да извървят целия път, който ние извървяхме. БСП се дразни защото нашите приоритети съвпаднаха с тези на САЩ, а те говорят за Русия“, каза още Цветанов и посочи, че от опозицията са магьосници на тема манипулиране на обществото.\r\n„Трябва да седнем и да загърбим личната омраза към политическия опонент и да говорим какво е най-добро за държавата, а не да защитаваме политическите си пристрастия“, коментира Цветанов.", "date": "2018.03.04", "title": "Цветан Цветанов, ГЕРБ: Премиерът не е знаел за сделката за ЧЕЗ, защото тя се подписва по чешкото законодателство и българското правителство няма отношение"}
{"url": "http://www.focus-news.net/news/2018/03/04/2495820/mariya-novakova-darzhaven-arhiv-vidin-prez-noshtta-na-4-mart-1942-g-vidin-e-zalyat-ot-reka-dunav.html", "text": "През нощта на 4 март 1942 г. Видин е залят от река Дунав. Това каза за Радио „Фокус“ – Видин Мария Новакова от Държавен архив – Видин. Тя посочи, че в началото на март 1942 година огромните ледени блокове, носещи се по течението на Дунав започват да се наслагват на завоя на реката при остров Богдан и за един час през нощта градът е залят с 1.5 м вода. Звънът на църковните камбани буди през нощта видинчани, за да ги предупреди за бедствието. При това наводнение загиват 13 жени и мъже, над 19 хиляди души са евакуирани. Много от евакуираните са приютени в съседни села, други са качени на влака и отиват в София, където столичани също ги приютяват. „Наводнението на Видин през в началото на март 1942 г е отразено в столичен вестник от Павел Вежинов. В началото на март той е сътрудник на столичен вестник и е командирован във Видин, за да отрази бедствието. „Ето какво пише той за събитията, случили се преди 75 години. „Зловещ грохот проехтя над града и в мрачната нощ хората побягнаха ужасени пред водите, които ги следяха по петите. Големите ледени блокове се блъскат в стените на къщите, водите с шум заливат дворове и жилища. Някои нямат и време да избягат и не им остава нищо друго освен да се покачат по покривите на къщите си и да чакат помощ. Скоро почти целят град е под водата”, каза Мария Новакова. Тя посочи, че министърът на вътрешните работи Габровски лично ръководи спасителните дейности след наводнението във Видин. Авиация бомбардира струпалите се ледени блокове край остров Богдан и река Дунав започва бавно да се оттича. По това време във Видин има малка войскова част, която се включва в спасителните акции. 55 милиона лева са събрани от дарителска акция в страната, държавата отпуска още 24 милиона лева за възстановяването на Видин. Германската войска, която по това време е в страната изгражда малки къщи за загубилите къщите си в наводнението видинчани. Те и днес все още стоят във Видин и видинчани ги наричат бункерите, казва Мария Новакова от Държавен архив Видин . Историците признават, че въпреки мащабите на бедствието действията на градските власти  тогава са били перфектно организирани. За това говори и малкия брой жертви, които са дадени, а и градът бързо се връща към нормалния си живот.\r\nАнна ЛОЗАНОВА", "date": "2018.03.04", "title": "Мария Новакова, Държавен архив – Видин: През нощта на 4 март 1942 г. Видин е залят от река Дунав"}
{"url": "http://www.focus-news.net/news/2018/03/04/2495821/lovech-shofyorite-da-se-dvizhat-s-povisheno-vnimanie-i-saobrazena-skorost-po-pat-i-3-lukovit-yablanitsa-pri-selo-rumyantsevo-poradi-razliv-na-voda-na-patnoto-platno.html", "text": "Шофьорите да се движат с повишено внимание и съобразена скорост по път I-3 Луковит – Ябланица при село Румянцево поради разлив на вода на пътното платно. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "Ловеч: Шофьорите да се движат с повишено внимание и съобразена скорост по път I-3 Луковит – Ябланица при село Румянцево поради разлив на вода на пътното платно"}
{"url": "http://www.focus-news.net/news/2018/03/04/2495817/gd-granichna-politsiya-vsichki-granichni-punktove-sa-prohodimi-pri-zimni-usloviya.html", "text": "Всички гранични контролно-пропускателни пунктове са проходими при зимни условия. Това съобщиха за Агенция \"Фокус\" от ГД \"Гранична полиция\". На българо-македонската, българо-сръбската и българо-гръцката граница трафикът е нормален на всички гранични контролно-пропускателни пунктове. \r\nНа българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. На останалите пунктове трафикът е нормален.", "date": "2018.03.04", "title": "ГД \"Гранична полиция\": Всички гранични пунктове са проходими при зимни условия"}
{"url": "http://www.focus-news.net/news/2018/03/04/2495822/api-vazstanoveno-e-dvizhenieto-po-pat-i-9-durankulak-varna-pat-iii-2077-chestimensko-kableshkovo-pat-iii-2075-orlyak-zarnevo-pat-ii-29-dobrich-gkpp-yovkovo.html", "text": "Възстановено е движението на всички автомобили по път I-9 Дуранкулак – Варна, път III-2077 Честименско – Каблешково, път III-2075 Орляк – Зърнево, път II-29 Добрич – ГКПП \"Йовково\". Това съобщиха от пресцентъра на Агенция \"Пътна инфраструктура\".", "date": "2018.03.04", "title": "АПИ: Възстановено е движението по път I-9 Дуранкулак – Варна, път III-2077 Честименско – Каблешково, път III-2075 Орляк – Зърнево, път II-29 Добрич – ГКПП \"Йовково\""}
{"url": "http://www.focus-news.net/news/2018/03/04/2495811/plovdiv-protestirashtite-pred-vtoro-rayonno-upravlenie-organizirat-podpiska-v-podkrepa-na-d-r-ivan-dimitrov-zadarzhan-za-ubiystvoto-na-38-godishen-mazh.html", "text": "Пред сградата на Второ районно управление на полицията в Пловдив продължават да прииждат протестиращи в подкрепа на д-р Иван Димитров, задържан за убийството на 38-годишния мъж от ромски произход, предаде репортер на Радио „Фокус“ – Пловдив. Събралите се организират подписка в защита на обвинения лекар. В момента протестът вече е озвучен от патриотични песни, а протестиращите скандират „Свобода!“. Само преди минути с викове те изгониха репатриращ автомобил, който се опита да вдигне автомобилите на някои от тях от улицата. Събралите се хора настояват за адекватно законодателство. Тук са колеги и съседи на д-р Иван Димитров, включително майки с малки деца, които искат да бъде променено законодателството така, че всички да имат право да защитават себе си, семейството и собствеността си, когато нахлуе крадец в дома им. Всички колеги и съседи на задържания лекар казват, че той е добър човек и професионалист, който винаги се притичва на помощ, когато е необходимо.\r\nЦветана ТОНЧЕВА", "date": "2018.03.04", "title": "Пловдив: Протестиращите пред Второ районно управление организират подписка в подкрепа на д-р Иван Димитров, задържан за убийството на 38-годишен мъж"}
{"url": "http://www.focus-news.net/news/2018/03/04/2495810/veliko-tarnovo-obshtina-svishtov-otbelyazva-41-godini-ot-tragichnoto-zemetresenie-vav-vrancha-otnelo-zhivota-na-blizo-260-dushi.html", "text": "Община Свищов отбелязва 41 години от трагичното земетресение, отнело живота на близо 260 души. Това съобщиха за Радио „Фокус“ – Велико Търново от Общината. Природното бедствие се случва вечерта на 4 март 1977 година. Епицентърът на земетресението е в румънския град Вранча, а силата му е  7.8 по Рихтер. Жертвите от Свищов, по официални данни са 109, сред които е имало и 27 деца. Данните събира и предоставя полк. Тодор Георгиев, служител в Криминалния отдел в Окръжното управление на МВР по време на събитието. Общият брой на загиналите е над 260 човека.\r\nВ памет на загиналите Общината организира специална церемония по поднасяне на цветя пред паметната плоча на „33-ти Свищовски полк.  Веднага след това бяха поднесени венци и на паметната плоча, на пл. „Велешана”.\r\nЛуиза ТРАНЧЕВА", "date": "2018.03.04", "title": "Велико Търново: Община Свищов отбелязва 41 години от трагичното земетресение във Вранча, отнело живота на близо 260 души"}
{"url": "http://www.focus-news.net/news/2018/03/04/2495826/ivaylo-mirchev-op-turizam-asenovgrad-peshterata-dobrostanski-biser-e-gotova-da-posreshta-turisti-i-da-bade-opoznavana-ot-masoviya-turizam-v-balgariya.html", "text": "Пещерата Добростански бисер край Асеновград е готова да посреща туристи. Това каза за Радио „Фокус“ – Пловдив Ивайло Мирчев, експерт от ОП „Туризъм“ в Асеновград. Той припомни, че Регионална инспекция по околната среда и водите - Пловдив предостави на Община Асеновград право да стопанисва пещерата, като посещения ще се допускат за периода от 1 май до 1 октомври.\r\n„Пещерата се намира на около 5 км от село Добростан и до нея може лесно да се стигне както пеша, така и с автомобил. Пешеходният маршрут до самата пещера е в рамките на 500 - 600 метра, като е положена туристическа маркировка, има указателни табели и теренът е почти равен. Пещерата Добростански бисер е открита през 70-те години на миналия век, докато хижа Марциганица все още е била функционираща и е приемала туристи. През последните 20 години осветлението бе разбито и укрепителните съоръжения в самата пещера бяха много сериозно компрометирани. Благодарение на проект, реализиран от РИОСВ - Пловдив, пещерата отново бе социализирана и адаптирана за посещение на обикновени туристи“, обясни Ивайло Мирчев. Той посочи още, че пещерата не е голяма – тя е между 500 и 1000 кв. метра, като 15 метра е височината на входния отвес. „Благодарение на осъществения проект пещерата бе отново осветена, бяха поставени метални парапети, беше изграден туристически център над самия вход, където всъщност ще се обслужват бъдещите туристи, които ще идват. В момента ОП „Туризъм“ – Асеновград е входирало докладна записка до Общинския съвет, в която искаме решение за уточняване на цените за входните такси за самата пещера, която от май ще започне да приема туристи“, каза Мирчев. По думите му районът около пещерата Добростански бисер е изключително красив и предлага панорамни маршрути до връх Червената стена, до връх Попа и до няколко панорамни площадки, които са обезопасени и са в непосредствена близост до хижа „Марциганица\". „Пещерата няма да посреща туристи през зимата. Това се налага заради малката колония от прилепи, която зимува в пещерата и не трябва да смущаваме. Пещерата Добростански бисер е една от трите в района, в които има пещерна колония. Другите две пещери са Гаргина дупка до село Мостово и пещера Иванова вода с много голяма колония от прилепи, някои от които долитат чак от Хърватия. Пещерата е подходяща като температурни условия и затова тези малки същества зимуват там“, коментира експертът в ОП „Туризъм“ в Асеновград.\r\nИвайло Мирчев уточни, че първоначалното посещението на пещерата Добростански бисер ще става само по заявка. „Първата една - две години ще заложим изключително много на рекламна кампания, която да популяризира пещерата, защото през тези години, в които тя не е била функционираща, малко или много хората са забравили за нея. А голяма част от любителите на туризма дори въобще не са я чували. Ние правим постъпки към Българския туристически съюз тази пещера да стане част от 100-те национални туристически обекта. Ако това се случи, ще е голям успех за нас“, каза Мирчев. Той коментира още, че пещерата Добростански бисер е една от най-красивите в района. „Районът около Добростан е вторият по наситеност и богатство на пещери в България след Карлуковския карстов комплекс. В района има над 200 пещери, като голяма част от тях са пропастни и отвесни. Ние ще се опитваме да популяризираме твърдението и тезата, че човек не трябва да се отделя от туристическите пътеки, защото районът там е стръмен и опасен. С цел безопасност на туристите ние ще ги запознаваме с красотата, но и с опасностите на района, защото това е едно място, което тепърва ще бъде опознавано от масовия туризъм в България“, посочи Ивайло Мирчев.\r\nТони МИХАЙЛОВ", "date": "2018.03.04", "title": "Ивайло Мирчев, ОП „Туризъм“ - Асеновград: Пещерата Добростански бисер е готова да посреща туристи и да бъде опознавана от масовия туризъм в България"}
{"url": "http://www.focus-news.net/news/2018/03/04/2495825/daily-express-desnotsentristkata-koalitsiya-na-silvio-berluskoni-veroyatno-shte-specheli-nay-mnogo-mesta-v-parlamenta-na-italiya.html", "text": "Според социолозите бившият министър-председател на Италия Силвио Берлускони и неговите крайнодесни съюзници ще влязат като коалиция в парламента с най-много депутати, но няма да успеят да постигнат мнозинство, прогнозира  Daily Express.\r\nАнтисистемната партия „Движение пет звезди“ ще стане самостоятелната партия с най-много депутати в следващия парламент. „Имаше инерция за „Д5З“ в последните дни от кампанията, но ми се струва трудно някоя партия или коалиция да получи 40% от гласовете, необходими за формирането на правителство“, заяви Лоренцо Плегласко от бюрото за социологически проучвания „ЮТренд“. \r\nИзбирателните секции на днешните парламентарни избори в Италия затварят врати в 23:00 часа местно време (полунощ българско време) и се очаква скоро след това да излязат и екзит половете. Заради наскоро приетата нова избирателна система в страната, официалните резултати ще станат ясни едва в понеделник следобед. Виктор Турмаков", "date": "2018.03.04", "title": "Daily Express: Десноцентристката коалиция на Силвио Берлускони вероятно ще спечели най-много места в парламента на Италия"}
{"url": "http://www.focus-news.net/news/2018/03/04/2495828/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: по темата за националната и местната политика, енергията в политиката и за енергетиката и политиката - Живко Тодоров, кмет на Стара Загора от ИК ГЕРБ; за ЧЕЗ, енергията и енергетиката в икономиката, политиката и парите - Емил Караниколов, министър на икономиката от ОП, Стоян Мавродиев, председател на УС и ИД на ББР, както и Красимир Каракачанов, вицепремиер по обществен ред и сигурност и министър на отбраната и лидер на ВМРО; за фалшивите новини за Борисов, Радев, Цветан Василев - Николай Бареков, евродепутат. \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.03.04", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/03/04/2495829/burgas-dvizhenieto-po-pat-iii-9901-ahtopol-sinemorets-e-ogranicheno-za-leki-avtomobili-poradi-prelivane-na-reka-veleka-na-patnoto-platno.html", "text": "Движението по път III-9901 Ахтопол – Синеморец е ограничено за леки автомобили поради преливане на река Велека на пътното платно. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "Бургас: Движението по път III-9901 Ахтопол – Синеморец е ограничено за леки автомобили поради преливане на река Велека на пътното платно"}
{"url": "http://www.focus-news.net/news/2018/03/04/2495824/plovdiv-protestite-v-zashtita-na-d-r-ivan-dimitrov-shte-prodalzhat-i-prez-sledvashtite-dni.html", "text": "Протестите в защита на д-р Иван Димитров ще продължат и през следващите дни, обявиха протестиращите, предаде репортер на Радио „Фокус“ - Пловдив. Утре от 10.00 часа те ще излязат отново пред полицията. Започна и подписка в защита на обвинения лекар. Протестиращите настояват за спешни промени в законодателството, така че всеки да има право да защити себе си, семейството и собствеността си, когато го нападнат или нахлуе крадец в дома му. \r\n„Събрали сме се за свободата на доктора, защото не е нормално в държавата ни това да се случва“, каза Евгения Запрянова, колега на д-р Димитров. Според нея и всички останали негови колеги, не е нормално да влезе в дома ти крадец, за да те обере, а ти да се защитиш и след това да те грози затвор. „Всички тук искаме докторът да бъде освободен и да бъде със семейството си, където му е мястото“, каза Запрянова. Тя каза, че знае от медиите, че двама цигани са нахлули в дома на доктора, той се е срещнал лице в лице с тях, като единият даже го е наръгал с нож в крака, а другият си е изпуснал пистолета. Именно с него д-р Димитров е застрелял единият от циганите. „Лекарят има две прекрасни дъщери и съпруга, които са потресени от случилото се“, каза още Евгения Запрянова. „Надяваме се да има правосъдие, което да бъде в защита на българите, защото ако той остане в затвора, това означава, че държавата защитава един циганин със седем присъди, който отдавна трябваше да не е на свобода“, добави жената. Всички твърдят, като човек и като специалист д-р Иван Димитров е много добър и справедлив и ще настояват той да бъде освободен.  \r\nЦветана ТОНЧЕВА", "date": "2018.03.04", "title": "Пловдив: Протестите в защита на д-р Иван Димитров ще продължат и през следващите дни"}
{"url": "http://www.focus-news.net/news/2018/03/04/2495831/d-r-rumen-dachev-d-r-dimitrov-e-postapil-kato-vseki-chesten-balgarin-zashtitil-e-chestta-i-dostoynstvoto-na-semeystvoto-si-i-neprikosnovenostta-na-doma-si.html", "text": "Д-р Димитров е постъпил като всеки честен българин, защитил е честта и достойнството на семейството си и неприкосновеността на дома си. Това каза за Радио „Фокус“ - Пловдив д-р Румен Дачев, който е колега с д-р Димитров от 15 години. „Политиците трябва да променят закона у нас така, както е в САЩ – всеки, който нощно време дойде в дома ти да краде, да имаш право на самозащита и да не носиш никаква наказателна отговорност за това“, каза д-р Дачев. „Нямам информация той да е имал незаконно оръжие. Доколкото разбрах единият от рецидивистите е имал оръжие и го е изпуснал, а той го е хванал в движение и се е саморазправил с него“, добави д-р Дачев. По думите му неговият колега е голям професионалист и добър човек, нямал е никакви проблеми с пациенти, нито с колеги досега. \r\nВеличка Стоянова, съседка на д-р Димитров, каза, че го познава от малък, той винаги оказва помощ при необходимост. И семейството му е добро. Съседите са уплашени, тъй като това е можело да бъде домът на всеки един от тях. \r\nНа протеста дойде за малко и съпругата на д-р Иван Димитров, която каза, че всичко е много стресиращо за нея и още е в шок, но се надява силно мъжът ѝ да бъде освободен.  \r\n„Свобода за доктора“ викаха днес протестиращите. „Нямаме намерение да оставяме да се безчинства срещу него. На свобода са рецидивисти с множество регистрации на престъпления, а наказват невинни хора“, заявиха те.   \r\nЦветана ТОНЧЕВА", "date": "2018.03.04", "title": "Д-р Румен Дачев: Д-р Димитров е постъпил като всеки честен българин, защитил е честта и достойнството на семейството си и неприкосновеността на дома си"}
{"url": "http://www.focus-news.net/news/2018/03/04/2495830/balgarskiyat-patriarh-neofit-preklanyame-se-pred-zaginalite-za-osvobozhdenieto-velichieto-na-tyahnoto-delo-i-tehniya-chutoven-podvig.html", "text": "Прекланяме се пред загиналите за Освобождението, величието на тяхното дело и техния чутовен подвиг. Това каза Негово светейшество Българският патриарх и Софийски митрополит Неофит в словото си по време на Божествената света литургия по повод 140-ата годишнина от Освобождението на България от турско робство, предаде репортер на  Агенция „Фокус“. Патриарх Неофит заяви, че радостта му е голяма, защото е имал възможността да направи това богослоужение с обичния на сърцето му Светейшият Кирил, патриарх на Москва и цяла Русия. „Ваше светейшество, приемете нашата дълбока благодарност за това, че сме заедно в тези паметни дни“, каза патриарх Неофит към руския патриарх Кирил. Неофит каза в словото си, че днес се прекланяме пред загиналите за Освобождението, величието на тяхното дело и техния чутовен подвиг. По думите му трябва да подражаваме на техния пример и да изпълняваме техните завети. „Най-важният от тези завети е да пазим нашата православна вяра и нашето православно единство“, посочи той. Патриарх Неофит заяви, че светът е все повече обезверен. По думите му днес има опасни предизвикателства, в условията на които ние сме призвани да бъдем верни. „Моите мисли и молитви са със всички вас. Честит и благословен празник“, добави Негово светейшество.  \r\nДеница КИТАНОВА", "date": "2018.03.04", "title": "Българският патриарх Неофит: Прекланяме се пред загиналите за Освобождението, величието на тяхното дело и техния чутовен подвиг"}
{"url": "http://www.focus-news.net/news/2018/03/04/2495832/nimh-v-sutreshnite-chasove-v-pochti-tsyala-severna-balgariya-sa-se-obrazuvali-poleditsi-dazhdat-postepenno-preminava-v-snyag.html", "text": "В сутрешните часове в почти цяла Северна България са се образували поледици, дъждът постепенно преминава в сняг. Това съобщиха за Агенция „Фокус“ от Националния институт по метеорология и хидрология (НИМХ) при Българската академия на науките (БАН). В сутрешните часове в Северна България са се образували поледици, има валежи от дъжд, които постепенно преминават в сняг, като в Силистра и Добрич валежът е от снежни зърна. Температурите в североизточните райони в момента са около минус 3-4 градуса.\r\nВ северозападните и южните части от страната вали дъжд, температурите са около 8-10 градуса. Очаква се след обяд да има временни разкъсвания на облачността и спиране на валежите в югозападните райони.\r\nЦветилена СИМЕОНОВА", "date": "2018.03.04", "title": "НИМХ: В сутрешните часове в почти цяла Северна България са се образували поледици, дъждът постепенно преминава в сняг"}
{"url": "http://www.focus-news.net/news/2018/03/04/2495835/tass-ekipazhite-na-ruskata-kaspiyska-flotiliya-sa-proveli-ucheniya.html", "text": "Повече от 20 екипажа от руската каспийска флотилия са участвали в учения по борба за оцеляване  на корабите си в нощно време, предава ТАСС.\r\n„Аварийно-спасителните групи в Астраханска област и в Дагестан успешно изпълниха нощните задачи по борба за оцеляване на корабите“, заяви прессекретарят на Южен военен окръг на въоръжените сили на Русия Вадим Астафиев.  Той уточни, че ученията са преминали по два сценария. В първия при изпълняването на задачите корабите получават условна пробойна под ватерлинията и е трябвало да изпомпват вода. Във втория сценарий в отсек на корабите е открит условен пожар. \r\nОбщо на ученията са участвали повече от 15 кораба в това число ракетните кораби „Дагестан“ и „Татарстан“, както и ракетните и артилерийски крайцери „Свияжск“, „Великий Устюг“, „Астрахан“ „Махачкала“ и „Волгодонск“.  Виктор Турмаков", "date": "2018.03.04", "title": "ТАСС: Екипажите на руската каспийска флотилия са провели учения"}
{"url": "http://www.focus-news.net/news/2018/03/04/2495833/iliana-benovska-g-n-radev-da-vi-dam-li-malinka-kato-politicheski-oskar-vmesto-yabalka-ne-obedinihte-polititsite-na-3-mart-i-borisov-ne-beshe-do-vas.html", "text": "Какво ще правим с ЧЕЗ по закон? Задавам простия въпрос, на който няма ясен отговор. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. \r\nНяма да се занимавам с това Гинка Върбакова от кой град или село е, на 44 години ли е, лингвист ли е, с какви рокли, чанти, жилетки и прически посещава МС и НС. Няма да се занимавам и с това права ли е ли е Нинова, като не иска да я сравняват с Гинка, че Корнелия от село Крушовица купила „Техноимпекс“ на 28 години. С „Техноимпекс“ ще се занимават други органи. \r\nНо ще попитам: кои са „гадовете“, които Борисов не назова, но обвини, че пак се опитват да го накарат да подаде оставка, за да потвърди с нови избори, че ГЕРБ може да управлява. Ще питам и кой ще изплаща дълга на ЧЕЗ към ЕБВР. Ще задам и въпроса: кой реално държи останалите 33% от ЧЕЗ, които „Инерком“ също следва да се опита да закупи. Питам и как точно България ще влезе в собственост на ЧЕЗ и с кого ще е съдружник? Питам и защо се премълчава шумно, че КЕВР силно може да контролира ЧЕЗ и новите му собственици? Питам и какви, наистина, са били законовите права да държавата да контролира частната продажба на ЧЕЗ? Питам и защо горката Теменужка Петкова да си подава оставката? Задавам и въпроса какви промени ще има в закона за енергетика и какво е относимо към сделката с ЧЕЗ? Питам и защо така активно БСП напада Стоян Мавродиев и ББР? Питам и защо, след като президента Радев получава доклади от службите, не е реагирал своевременно, а днес е солист в „арията“ на БСП за ЧЕЗ?\r\nПитам и скандалът с ЧЕЗ как се отразява на хората, които искат да живеят В и работят За България?\r\nИ докато чакаме отговорите, ще ви информирам, че три български момичета - отлични студентки, заминават за Норвегия, за да гледат Северното сияние. \r\nИ ще напомня думи на Гиньо Ганев, „човекът-парламент“, скъп на моето сърце мъдрец, който щеше да навърши 90 години на 2 март и който казваше: „Бедата не е в това, че мразим, а че не обичаме достатъчно.“\r\nИ се питам: дали да не започна да раздавам като политически Оскари малинки вместо ябълки?!\r\nАз съм Беновска. И питам.", "date": "2018.03.04", "title": "Илиана Беновска: Г-н Радев, да Ви дам ли малинка като политически Оскар вместо ябълка - не обединихте политиците на 3 март и Борисов не беше до Вас"}
{"url": "http://www.focus-news.net/news/2018/03/04/2495834/ruskiyat-patriarh-kiril-predi-140-godini-rusiya-e-potresena-ot-stradaniyata-na-edinoverniya-balgarski-narod-i-reshava-da-go-zashtiti-bez-da-poluchi-neshto-v-zamyana.html", "text": "Преди 140 години Русия е потресена от страданията на единоверния български народ и решава да го защити, без да получи нещо в замяна. Това каза Негово светейшество патриархът на Москва и цяла Русия Кирил в словото си по време на Божествената света литургия по повод 140-ата годишнина от Освобождението на България от турско робство, предаде репортер на Агенция „Фокус“. „Сърдечно Ви благодаря, Ваше светейшество за възможността на съвместната ни молитва в този исторически празник, както и за отправените към мен топли слова“, обърна се Руският патриарх Кирил към българския патриарх Неофит.\r\nПо думите на Кирил според християнското разбиране Господ върши чудеса, не за да докаже нещо. „Всички чудеса се извършват там, където има нужда“, каза Негово светейшество Кирил. По думите му според евангелските разкази Спасителят от Назарет не е можел да извърши чудо, защото хората не са вярвали. „Християните не знаят, че без Божията помощ дори и най-невероятното човешко усилие се оказва напразно. Ако Господ не съзижда къщата, напразно ще се трудят строителите. Истинското чудо идва, когато вече всички човешки сили са изчерпани. Появява се там, където действително е необходимо“, допълни патриархът. Той помоли за слава на тези, които са загинали в края на войната, която преди 140 години е донесла Освобождението на България.  По думите му историците говорят за това, че руският и  българският народ са били готови за тази Руско-турската война. Патриарх Кирил каза, че по това време Русия още не е възстановена от предходните си конфликти, но е потресена от страданията на единоверния народ и решава да го защити, без да получи нещо в замяна. Патриархът отбеляза също, че свещената българска земя е напълнена с кръвта на много хиляди български опълченци. \r\nДеница КИТАНОВА", "date": "2018.03.04", "title": "Руският патриарх Кирил: Преди 140 години Русия е потресена от страданията на единоверния български народ и решава да го защити, без да получи нещо в замяна"}
{"url": "http://www.focus-news.net/news/2018/03/04/2495837/sofiya-vazstanoveno-e-dvizhenieto-v-dvete-lenti-po-pat-ii-16-lakatnik-opletnya.html", "text": "Възстановено е движението в двете ленти по път II-16 Лакатник - Оплетня. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "София: Възстановено е движението в двете ленти по път II-16 Лакатник - Оплетня"}
{"url": "http://www.focus-news.net/news/2018/03/04/2495838/kyustendil-dvizhenieto-po-pat-iii-107-selo-pastra-rilski-manastir-se-osashtestvyava-v-edna-lenta-poradi-srutvane-na-skalna-masa.html", "text": "Движението по път III-107 село Пастра - Рилски манастир се осъществява в една лента поради срутване на скална маса. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "Кюстендил: Движението по път III-107 село Пастра - Рилски манастир се осъществява в една лента поради срутване на скална маса"}
{"url": "http://www.focus-news.net/news/2018/03/04/2495827/tass-angela-merkel-zayavi-che-se-radva-che-shte-prodalzhi-satrudnichestvoto-si-s-gsdp-v-polza-na-germaniya.html", "text": "Председателят на Християндемократическия съюз на Германия и канцлер на страната Ангела Меркел поздрави Социалдемократическата партия на страната за резултата от гласуването на членската ѝ маса в полза на коалиционно споразумение с нейните сили, предава ТАСС.\r\n„Поздравявам ГСДП с този ясен резултат, радвам се от по-нататъшното сътрудничество за благото на нашата страна“, предава думите на Меркел пресслужбата на ХСС. \r\n„Това е добро решение за Германия“, коментира на свой ред генералният секретар на ХСС Анегрет Крамп Каренбауер.  Виктор Турмаков", "date": "2018.03.04", "title": "ТАСС: Ангела Меркел заяви, че се радва, че ще продължи сътрудничеството си с ГСДП в полза на Германия"}
{"url": "http://www.focus-news.net/news/2018/03/04/2495836/blagoevgrad-s-ritual-po-polagane-na-tsvetya-v-grada-byaha-otbelyazani-137-godini-ot-rozhdenieto-na-revolyutsionera-todor-aleksandrov.html", "text": "С ритуал по полагане на цветя бяха отбелязани 137 години от рождението на революционера Тодор Александров в Благоевград, предаде репортер на Радио „Фокус“ – Пирин. В честването се  включиха заместник-кметът на Благоевград Иво Николов, зам. областният управител Иван Стоянов, народния представител Атанас Стоянов, представители на политически партии, общественици и граждани. По време на церемонията бяха припомнени част от делото и живота на българския национален герой. Народният представител Атанас Стоянов каза, че Тодор Александров е изключително важна личност в българската история, като само за няколко години след Младотурския преврат, успя да възстанови организацията на ВМРО, успява да я извади от пепелищата на Балканската и междусъюзническата войни. „Тодор Александров става пръв сред равни, влизайки в централната организация на ВМРО. Той е безспорния водач, лидер и авторитет не само в организацията, но и за всички българи в Македония. Неговите качества на революционер, войвода и стратег го правят уважаван и обичан не само в Македония, но и в България, на Балканите и в Европа“, каза още Стоянов. Той добави, че от Тодор Александров е зависило дали да има мир или война на Балканите. Според него най-малкото, което можем да направим, е да почетем неговото дело и живот, отдадени на защита на българщината, в защита на поробените български територии. „Нека никога не забравяме че справедливата българска кауза все още е жива. Тази национална кауза е единението на изконните български територии Мизия, Тракия и Македония“, добави Атанас Стоянов.\r\nЛивия НИНОВА", "date": "2018.03.04", "title": "Благоевград: С ритуал по полагане на цветя в града бяха отбелязани 137 години от рождението на революционера Тодор Александров"}
{"url": "http://www.focus-news.net/news/2018/03/04/2495840/blagoevgrad-normalno-se-izvarshva-preminavaneto-prez-granichnite-punktove-na-teritoriyata-na-oblastta.html", "text": "Нормално се извършва преминаването през граничните пунктове на територията на област Благоевград. Това съобщиха за Радио „Фокус“ – Пирин от Главна дирекция „Гранична полиция“. Трафикът на граничните пунктове „Кулата“ и „Илинден“ е обичайно натоварен за почивен ден. Няма образували се колони от леки и товарни автомобили. Движението през българо-македонската граница също се осъществява без проблеми.\r\nЛивия НИНОВА", "date": "2018.03.04", "title": "Благоевград: Нормално се извършва преминаването през граничните пунктове на територията на областта"}
{"url": "http://www.focus-news.net/news/2018/03/04/2495844/veliko-tarnovo-kashta-gorya-tazi-nosht-v-selo-pavel-nyama-postradali.html", "text": "Къща горя тази нощ в село Павел, община Полски Тръмбеш. Сигнал за инцидента е получен на тел. 112 в 23.55 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Огънят в жилищния имот, намиращ се на улица „Трета“, е предизвикан от неправилно ползване на отоплителен уред. Пламъците са унищожили мебели и домашно имущество. Има и 80 кв. метра опушени стени. Самата сграда и съседните на нея са спасени. Произшествието е ликвидирано от екип на Районната пожарна служба в Полски Тръмбеш.\r\nЛуиза ТРАНЧЕВА", "date": "2018.03.04", "title": "Велико Търново: Къща горя тази нощ в село Павел, няма пострадали"}
{"url": "http://www.focus-news.net/news/2018/03/04/2495842/stara-zagora-izlozhbata-s-balgarski-duh-i-evropeyska-misal-e-predstavena-v-regionalniya-istoricheski-muzey.html", "text": "Изложбата „С български дух и европейска мисъл” беше открита в Регионалния исторически музей в Стара Загора. Това съобщиха от пресцентъра на Общината. Тя е съвместна инициатива на Община Стара Загора, Регионален исторически музей, Държавен архив, Художествена галерия и Къща музей „Гео Милев”. Изложбата е посветена на Европейската година на културното наследство и българското председателство на Съвета на европейския съюз. Тя разказва за жители на общината - европейски възпитаници, допринесли за възстановяването и превръщането на Стара Загора в модерен европейски град.\r\n„Стара Загора е богат на традиции град, нелека задача е да пишеш историята му. По-важно е да покажем какви родолюбци имаме и да си отговорим на въпроса днес ние къде сме”, каза при откриването на изложбата Иванка Сотирова, зам.-кмет на Община Стара Загора. Тя съобщи, че до седмици ще излезе от печат и книга с богата информация за тези, които са допринесли най-много за възстановяването на Стара Загора и съвременния вид на града.\r\nПредставени са лични вещи и документи на десетки старозагорци, учили в престижни европейски университети, но завърнали се в родния град, за да работят за просперитета му. Младите хора – учители, писатели, поети, музиканти, лекари и фармацевти, строители са били и членове на благотворителни организации – част от духовния и културния елит на града. „Това са хората, които изграждат Стара Загора след Освобождението, за да се превърне той в европейски град. \r\n„Стара Загора е богат на традиции град, нелека задача е да пишеш историята му. По-важно е да покажем какви родолюбци имаме и да си отговорим на въпроса днес ние къде сме”, каза при откриването на изложбата Иванка Сотирова, зам.-кметът на Община Стара Загора. Тя съобщи, че до седмици ще излезе от печат и книга с богата информация за тези, които са допринесли най-много за възстановяването на Стара Загора и съвременния вид на града.\r\nОт музея призоваха всички, които имат спомени или вещи свързани с свързани с европейските възпитаници да ги подарят или подадат информация за предстоящата книга. „Политиката на нашия музей е да приобщаваме младите хора към родолюбие и история, затова обявихме и конкурса „Свобода, извоювана с героизъм”, посветен на 140-години от Освобождението на България”, каза директорът Петър Калчев.\r\n„Трябва да привличаме децата с подобни инициативи, да търсят нашите корени. Поздравления  за родителите, и учителите, защото така се възпитава в родолюбие”, каза Иванка Сотирова, която награди призьорите.\r\nВ конкурса за есе или рисунка са участвали общо 112 деца и ученици от Стара Загора, разделени в три възрастови групи. 37 са представили творби и в двете категории. Най-много са участниците от Второ основно училище „Петко Рачов Славейков” и Основно училище „Кирил Христов”. \r\nТрите специални награди бяха спечелени от възпитаници на Второ основно училище. При  художниците бе отличена Александра Петкова, за есе Дарио Тодоров, а Антоанета Стефанова грабна наградата за макет. Грамоти и награди получиха и класираните в призовата тройка, а за първокласниците имаше поощрителни награди.", "date": "2018.03.04", "title": "Стара Загора: Изложбата „С български дух и европейска мисъл” е представена в Регионалния исторически музей"}
{"url": "http://www.focus-news.net/news/2018/03/04/2495841/mariya-stoyanova-kray-na-politicheskata-kriza-v-germaniya-na-14-mart-glasuvat-merkel-za-kantsler.html", "text": "Край на политическата криза в Германия, на 14 март гласуват Меркел за канцлер.  Това каза Мария Стоянова, дългогодишен кореспондент в Германия, в интервю за Агенция „Фокус“ във връзка със ситуацията в Германия, след като след вътрешно допитване 66,02% от членовете на Социалдемократическата партия във Федералната република гласуваха \"за\" широка коалиция с консерваторите. „Резултатът от гласуването на 463 723 партийни членове има преди всичко важно значение за успокояване, както вътре в политическата формация, така и във Федералната република, а и в Европа като цяло. Процесите, които протекоха и при социалдемократите, и консерваторите, всъщност засегнаха  двете най-големи партии на Стария континент. Затова отзвукът от събитията е толкова силен, а резултатът - толкова значим“, коментира Стоянова. По думите ѝ след като консерваторите представиха вече своите министри, остава на 12 март и социалдемократите да оповестят имената на ресорните шефове от своята квота. „Голямата въпросителна е, кой ще бъде първи дипломат на Федералната република, след като Мартин Шулц оттегли номинацията си заради сериозна вътрешнопартийна критика. Досегашният шеф на германската дипломация, Зигмар Габриел, който се радваше на голямо одобрение и вътре в страната, и навън, се декласира сам за поста с недипломатични и лични нападки по адрес на своите съпартийци. През февруари, в разгара на карнавалните шествия, Катарина Байли, която за кратко беше министър по семейните въпроси написа съобщение в социалните мрежи, че става за всичко. От тогава името ѝ вече се спряга и за външен министър“, отбеляза Стоянова и добави, че на 14 март е предвидено Бундестагът да гласува за четвърти път Ангела Меркел за канцлер на Федералната република и нейният нов кабинет.\r\nСтоянова заяви, че това е пореден триумф за политикът Ангела Меркел. „Абсолютно вярно е. На фона на процесите при социалдемокраите останаха почти незабелязани обратите, които Меркел извърши в своята Християн-демократическа партия. Тя неофициално намира свой наследник за лидерския пост, сегашният премиер на провинция Саарланд - Аннегред Крамп-Каребауер, като я издигна за ген. -секретар на партията. След това оповести имената на министрите в бъдещия кабинет - енергични и нови лица. Това обърна не само настроенията в редиците на консерваторите, но и повдигна духа на германците като цяло. Моето мнение е, че процесите на обновление, проведени без шумни драми от Ангела Меркел, повлияха и на социалдемократите“, каза още тя.\r\nСтоянова отчете, че има и гласове, които са разочаровани от съживяването на широката коалиция. „Обаче за Европа, за България като председател на общността от 27 държави, днешният резултат е един важен сигнал за стабилизация и връщане на значим партньор, каквото е правителството на Федералната република. Съвсем скоро то активно ще се заеме отново с работа, както по германските, така и по европейските въпроси. Стана ясно, че когато в Берлин кихат всички в Европа хващаме грип“, заяви Стоянова.", "date": "2018.03.04", "title": "Мария Стоянова: Край на политическата криза в Германия, на 14 март гласуват Меркел за канцлер"}
{"url": "http://www.focus-news.net/news/2018/03/04/2495803/korneliya-ninova-bsp-pravitelstvoto-postavi-darzhavata-i-naroda-na-kolene-pred-volyata-na-edin-chovek-kakvo-shte-kazhe-ginka-varbakova-v-chehiya.html", "text": "Правителството постави държавата и народа на колене пред волята на един човек – какво ще каже Гинка Върбакова в Чехия. Това каза лидерът на БСП Корнелия Нинова в предаването „Денят започва с Георги Любенов“ по БНТ. „Мисля, че скандалът с ЧЕЗ ще се разраства в международна линия, защото чешкият премиер обвини българския премиер в лъжа. А когато си председател на Съвета на Европа, да влезеш в тази ситуация е голям проблем на Борисов и на България и последиците не закъсняха. По този начин правителството постави държавата и народа ни на колене пред волята на един човек – какво ще каже Гинка Върбакова в Чехия“, коментира Нинова.\r\nТя посочи, че когато някой купува 1/3 от електропреносната мрежа на България, това е въпрос на национална сигурност. „Някой ще контролира през сметките за ток живота на 3 млн. българи. А няма много информация кой е този човек, кой финансира сделката и как ще се връщат тези пари. Когато има риск дори и минимален, такъв субект да стане собственик на 1/3 от електропреносната мрежа на България, това ражда много въпроси“, коментира още лидерът на БСП и посочи, че в тази ситуация въпросите са много, а отговорите – малко.\r\n„Ако някой се е съмнявал дали ГЕРБ стои зад Гинка Върбакова по някакъв начин, на изслушването в комисията в Парламента всичко стана ясно. Тя произнесе политическа реч, с която напада лидера на опозиционната политическа партия и президента. И в думите си повтаря едно към едно пресконференция на ГЕРБ отпреди три дни. И на децата им стана ясно, че зад нея стои политическата подкрепа на ГЕРБ“, каза още Нинова.\r\nТя посочи, че в България икономиката е пазарна и всеки има право да купува и продава активи, но ЧЕЗ не е случайно предприятие. „Най-вече според мен проблемът е заровен в миналото – в онази продажба на 33% остатъчен дял на ЕРП-тата. Симеон Сакскобургготски продава през 2004 г. 67%, като в договора за продажба пише, че запазва 33%, за да може държавата да участва в управата и вземането на решения, задължава купувача да я информира за всяко действие и т.н. Според този договор се забранява продажбата на офшорни компании. Тогава държавата е получавала дивидент – около 40-45 млн. годишно. А продажбата на тия 33% от Бойко Борисов през 2011 г. анулира всички тези условия. Затова тази седмица искаме цялата сделка в Прокуратурата, защото някой трябва да носи отговорност. Не може в държавата ни постоянно да се случват грабежи и никой да не носи отговорност“, каза още Нинова и посочи, че заради това хората чувстват несигурност. \r\n„Последно проучване за случая ЧЕЗ показва, че хората искат да се управлява от държавата. Но държавата е лош стопанин, когато се управлява от мафията“, посочи още лидерът на БСП.", "date": "2018.03.04", "title": "Корнелия Нинова, БСП: Правителството постави държавата и народа на колене пред волята на един човек – какво ще каже Гинка Върбакова в Чехия"}
{"url": "http://www.focus-news.net/news/2018/03/04/2495848/stara-zagora-v-hudozhestvenata-galeriya-e-predstavena-izlozhba-na-detski-risunki-posveteni-na-140-godini-ot-osvobozhdenieto-na-balgariya.html", "text": "Общо 140 рисунки са събрани от участниците в конкурса „140 години от Освобождението на България и саможертвата на жителите на Стара Загора“. Той бе обявен от Инициативен комитет, състоящ се от изявени учени, преподаватели, общественици и бизнесмени от Стара Загора. Това съобщиха от пресцентъра на Община Стара Загора.\r\nВ конкурса са участвали деца от детските градини, ученици от 1-ви до 7-ми клас от образователните институции на Община Стара Загора, както и малки художници от Раднево, Сливен, Русе и др.\r\n„Дори само темата респектира. Децата са влезли в темата и никога няма да я забравят. Изложбата на отличените в конкурса се прави в Художествената галерия, на фона на друга изложба на картини рисувани преди 140 години”, каза директорът на Художествената галерия проф. Марин Добрев, който е и председател на журито оценявало творбите. То е отсяло 40 рисунки, които са подредени в галерията. Те са с различни сюжети-портрети на Левски, композиции с Ботев, сцени от национално-освободителните борби и др. \r\n„Няма по-голяма награда за децата да направят първите си стъпки в Художествената галерия и да бъдат поощрени затова”, каза при откриването на изложбата Иванка Сотирова, зам.-кмета на Община Стара Загора. По думите ѝ у децата трябва да се възпитава родолюбиво чувство, което за съжаление, в последните години игнорираме. Тя определи подкрепата на родителите като определяща, за да се готвят децата да бъдат истински българи.\r\nБяха раздадени пет награди. Поощрителната бе за Стефани Георгиева от Шесто основно училище в Стара Загора, трето място грабна съученикът ѝ Кристиян Василев, на второ място се класира Йордан Илиев от русенското село с. Горна Студена. Плакетът за първа награда получи Йоана Георгиева от Шесто основно училище. Специална награда бе връчена на Мартин Христов от детска градина „Ален мак” в Стара Загора.", "date": "2018.03.04", "title": "Стара Загора: В Художествената галерия е представена изложба на детски рисунки, посветени на 140 години от Освобождението на България"}
{"url": "http://www.focus-news.net/news/2018/03/04/2495845/burgas-povisheno-v-nivoto-na-vodata-pri-mosta-na-reka-veleka-mezhdu-ahtopol-i-sinemorets.html", "text": "Нивото на водата при моста на река Велека между Ахтопол и Синеморец е повишено. Това съобщиха от Областна администрация - Бургас. Движението е забранено за леки автомобили. Има постове на КАТ и \"Гранична полиция\".", "date": "2018.03.04", "title": "Бургас: Повишено в нивото на водата при моста на река Велека между Ахтопол и Синеморец"}
{"url": "http://www.focus-news.net/news/2018/03/04/2495846/dobrich-otpadat-vsichki-ogranicheniya-za-dvizhenie-na-avtomobili-na-teritoriyata-na-oblastta.html", "text": "Отпадат всички ограничения за движение на автомобили на територията на област Добрич, съобщиха от пресцентъра на Агенция \"Пътна инфраструктура\".", "date": "2018.03.04", "title": "Добрич: Отпадат всички ограничения за движение на автомобили на територията на областта"}
{"url": "http://www.focus-news.net/news/2018/03/04/2495843/bsp-sreshtu-tsvetan-tsvetanov-prodalzhenie.html", "text": "БСП отговаря на твърденията на зам.-председателя на ПП ГЕРБ и председател на парламентарната им група Цветан Цветанов, в БНТ от тази сутрин. Това съобщиха от пресцентъра БСП.Цветанов: При приватизацията на ЧЕЗ през 2004 г. от Симеон Сакскобургготски, БСП не се е възпротивила. Фактите: БСП не участва в това правителство и има своята публична позиция “против” приватизацията през 2004, както и през 2011 г., при продажбата на 33% от Бойко Борисов. Цветанов: С 33% държавата губи контролФактите: В стратегията за приватизация, приета от правителството на Сакскобурготски, пише: “основна причина за запазване в средносрочен план на собствеността на държавата върху оставащите акции е да продължи да упражнява приемлива степен на защита на държавните интереси, чрез участие в органите на управление на ЕРД\".Цветанов: Още не е приключила сделката и не се знае кога ще бъде осъществена.Фактите: Чешкият премиерът Бабиш: \"сделката е приключена\". Цветанов: Никой не знае условията по договора и дали има забрана Гинка Върбанова да препродава.Фактите: Гинка Върбанова пред две комисии в Народното събрание: \"в договора съм подписала клауза в дългосрочен план да не се прехвърлят акциите на трето лице\".Цветанов: “Министерството на енергетиката няма никакво отношение към сделката”Фактите: Министърът на енергетиката подаде оставка заради сделката. Ако няма отношение, защо го прави? Цветанов: Само хипотеза е дали БСП има интерес друг от кандидатите да спечели. Фактите: БСП има само един интерес - държавата да участва в сделката и да я спечели. Как така хем има интерес частно лице да спечели, хем държи държавата да спечели.Цветанов: Председателят на БСП напуснал, защото не иска да чуе чуждо мнение.Фактите: Председателят напусна в знак на протест срещу издаването на обвинителни актове и присъди от Цветанов - негова практика, а в конкретния случай, че БСП лобира за някого и цели дестабилизация. На въпрос - за кого, Цветанов отказва да отговори. Цветанов: Ценообразуването на тока не зависи от въпросната Гинка. Фактите: Тогава защо преди три дни ЧЕЗ пускат до КЕВР искане за увеличение на цената и посочват с колко? Значи ЧЕЗ са изчислили разходите си, включили са ги в цената и искат тя да бъде увеличена. Цветанов: БСП са манипулатори и разделят обществото. Фактите: БСП стъпваме на фактите и се радваме, че по този въпрос, в социологическо проучване над 70% от българските граждани споделят нашето мнение. Това е висок процент на обединение на обществото срещу задкулисието, корупцията и паралелната държава и в защита на националния интерес. Цветанов: Държавата нямала нищо общо с управлението на Здравната каса.Фактите: Държавата има свой представител в Надзорния съвет на Касата, за да упражнява контрол как се харчат публичните средства. До скоро това беше Кирил Ананиев, като зам.-министър на финансите, а сега - министър на здравеопазването. Ако държавата няма отношение, какво прави там сега зам.-министър Начева? Цветанов: Не бива да разделяме обществото и в казуса с ЧЕЗ да застъпваме партийния си интерес, а да защитим националния.Фактите: Съгласни сме, че държавният интерес стои над партийния, но очакваме ГЕРБ да преодолеят вътрешнопартийните си противоречия и битка на лобита и да решат държавата ще се включи ли в сделката или не. Премиерът казва да, но финансовият му министър - не. Част от депутатите му казват да, друга - не. Изяснете се помежду си. Колкото и да се опитвате да прехвърлите вина на БСП, че лобира за друг частен инвеститор, няма да успеете. Нашата позиция остава една и непроменена от 2004 до днес: единствено държавата трябва да контролира този стратегически за националния интерес и живота на българите сектор.Цветанов: БСП е против евроинтеграцията на Западните Балкани. Фактите: БСП записа в своите приоритети евроинтеграция на Западните Балкани и гласува заедно с ГЕРБ приоритетите на председателството в общо решение на парламента. Цветанов: БСП не иска председателството ни да е успешно. Фактите: Не БСП, а партньорите ви в Европа - Германия, Австрия, Холандия заявиха, че не желаят България в Шенген и Еврозоната, заради корупцията. Това е оценка за правителството на Бойко Борисов от Европа.  Вие сами си отговорете- кой проваля председателството.", "date": "2018.03.04", "title": "БСП срещу Цветан Цветанов (Продължение)"}
{"url": "http://www.focus-news.net/news/2018/03/04/2495850/pregled-na-mezhdunarodnite-novini-do-13-chasa-agentsiya-fokus.html", "text": "Членовете на Германската социалдемократическа партия одобриха на референдум планът да сключат нова „Голяма коалиция“ със „Съюза“ (ХДС/ХСС) на канцлера Ангела Меркел.\r\nСпоред германските медии членската маса на ГСДП е гласувала с „да“ за подновяване на партньорството с Меркел. Очаква се партийното ръководство да оповести официално резултатите в най-скоро време. \r\n*** Бившият италиански министър-председател и председател на лявата Демократическа партия на страната е гласувал на парламентарните избори в страната. \r\nРенци е гласувал на избирателна секция във Флоренция в 9:20 часа местно време (10:20 българско време. В препълненото с фотографи и журналисти помещение Ренци заяви на служителите, че „съжалява за причиненото неудобство“. \r\n*** От президентството на Южна Корея съобщиха, че държавният глава на страната Мун Джей-ин ще изпрати в Северна Корея специални пратеници, включително и директорът на южнокорейското разузнаване, за да се обсъдят начините за облекчаване на напрежението на полуострова.\r\n10-членната специалната делегация включва Су Хун, директора на Националната разузнавателна служба и ще бъде водена от личния съветник по национална сигурност на президента Чун Ъй-йонг. Те ще пристигнат в Пхенян в понеделник. \r\n„Специалните делегати ще водят задълбочени дискусии по редица въпроси, включващи и създаването на условия за диалог между Пхенян и Вашингтон“, заяви прессекретарят на южнокорейското президентство Юн Йон-чан. \r\n***  Прессекретарят на китайския парламент Жан Йесуй заяви, че страната му не иска да води търговска война.\r\nПо-рано китайското правителство съобщи, че ще предприеме мерки, за да опази интересите си, след като президентът на САЩ Доналд Тръмп обяви, че ще наложи 25% вносно мито върху стоманата и 10% върху алуминия, за да защити производителите в САЩ.  \r\n***Визитата на американският самолетоносач „Карл Винсън“  във Виетнам показва затопляне на отношенията  между двете страни.\r\nОт месеци виетнамски пратеници се опитват да успокоят притесненията на големия съсед Китай относно визитата на американския самолетоносач и възможността за гранично сътрудничество между Ханой и Вашингтон. Виетнамските дипломати подчертават суверенното право на Виетнам за водене на независима външна политика, като се надяват да запазват и стабилните си отношения с Китай. \r\nПосещението На „Карл Винсън“ е най-голямото американско военно присъствие от 1975 година насам. Корабът ще акостира в пристанище Дананг за пет дни.\r\n***", "date": "2018.03.04", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/04/2495849/ivan-stoyanov-zam-oblasten-upravitel-na-blagoevgrad-v-istoriyata-todor-aleksandrov-ostava-s-prozvishteto-posledniyat-tsar-na-planinite.html", "text": "Неслучайно в историята Тодор Александров остава с прозвището „Последният цар на планините“. Това каза пред Радио „Фокус“ – Пирин заместник областният управител на Благоевград Иван Стоянов. По думите му големият български революционер остава безсмъртен, макар физически да не е сред нас. „Тодор Александров е учител, войвода и борец за националното обединение на българите. Роден в град Щип, завършил образованието си в Скопие, Тодор Александров става български учител и е посветен в революционната идея от своя учител Дамян Груев“, каза още Стоянов. Той добави, че много бързо Тодор Александров израства като един от водачите на Скопският революцинен окръг, а през 1911 година е избран за член на Централният комитет на ВМРО. „Възстановява организацията два пъти – през 1911 година, когато тя е разбита след Младотурският преврат и след 1918 – 1919 година. За няколко години Тодор Александров, заедно с неговите съратници, вдигат организацията на крака, превръщайки я в страховита сила, с която се съобразяват всички“, добави Стоянов. Според него всички имаме дълг на този ден, когато отбелязваме годишнина от рождението на Тодор Александров да се сетим за него, защото той е един от големите водачи и революционери, които записват името си със златни букви в българската история.\r\nЛивия НИНОВА", "date": "2018.03.04", "title": "Иван Стоянов, зам. областен управител на Благоевград: В историята Тодор Александров остава с прозвището „Последният цар на планините“"}
{"url": "http://www.focus-news.net/news/2018/03/04/2495823/tass-vaorazhenata-opozitsiya-e-vavela-komendantski-chas-v-iztochna-guta-po-vreme-na-humanitarnite-pauzi.html", "text": "Въоръжената опозиция в контролирания от нея анклав Източна Гута е въвела комендантски час  по време на хуманитарните паузи, а също така са забранили масовите събирания на цивилните, предава ТАСС.\r\n„Съгласно наличната информация членовете на незаконните въоръжени формирования на територията на Източна Гута са въвели комендантски час за местното население по време на хуманитарните паузи. Цивилните, нарушаващи установените от бойците правила, биват подлагани на публични наказания“, съобщи представителя на Центъра по примирието на враждуващите страни в Сирия генерал-майор Владимир Золотухин.\r\nТой допълни, че опозицията е забранила и масовите събирания на цивилните, за да предотврати възможното им достигане до хуманитарния коридор.  Виктор Турмаков", "date": "2018.03.04", "title": "ТАСС: Въоръжената опозиция е въвела комендантски час в Източна Гута по време на хуманитарните паузи"}
{"url": "http://www.focus-news.net/news/2018/03/04/2495839/daily-express-mateo-rentsi-e-glasuval-na-parlamentarnite-izbori-v-italiya.html", "text": "Бившият италиански министър-председател и председател на лявата Демократическа партия на страната е гласувал на парламентарните избори в страната, предава  Daily Express. \r\nРенци е гласувал на избирателна секция във Флоренция в 9:20 часа местно време (10:20 българско време. В препълненото с фотографи и журналисти помещение Ренци заяви на служителите, че „съжалява за причиненото неудобство“.  Виктор Турмаков", "date": "2018.03.04", "title": "Daily Express: Матео Ренци е гласувал на парламентарните избори в Италия"}
{"url": "http://www.focus-news.net/news/2018/03/04/2495851/balgarskite-polyarnitsi-montiraha-pametnika-na-kirilitsata-na-bazata-ni-v-antarktida-po-sluchay-natsionalniya-praznik-3-mart.html", "text": "По случай националния празник 3 март българските полярници монтираха паметника на кирилицата на базата ни в Антарктида. Той е поставен в непосредствена близост до православния параклис „Св. Иван Рилски” като по този начин създава един комплекс на българските духовни ценности на Ледения континент. Това съобщиха от Българския антарктически институт.\r\nПаметникът е монтиран само с два болта в скалите, без леене на бетон, за да се опази уникалната околна среда.\r\nИдеята се реализира благодарение на дългогодишното българо-монголско сътрудничество на Антарктида и лично на монголския посланик проф. Лхамсурен Дугержав. Монголия е единствената неславянска държава, която пише на кирилица. Такъв монумент вече има в монголската столица и преди две години бе открит от българския президент.\r\nПаметникът е направен изцяло с дарения на българи и монголци. Той тежи около 100 кг, висок е два метра и половина и е изграден от няколко метални сегмента, върху които са изобразени 12 букви от азбуката. Върху \"Ж\" са изрисувани три икони - на светите братя Кирил и Методий и на св. Климент. В основата му в херметически затворени стоманени капсули е поставена пръст от Варна, Плиска, Преслав, Велико Търново, София и от гроба на кан Кубрат в Украйна.", "date": "2018.03.04", "title": "Българските полярници монтираха паметника на кирилицата на базата ни в Антарктида по случай националния празник 3 март"}
{"url": "http://www.focus-news.net/news/2018/03/04/2495852/yambol-chetirima-mazhe-sa-zadarzhani-za-vzlomni-krazhbi.html", "text": "Задържани са четирима мъже, извършили взломни кражби в Ямболско, съобщиха за МВР. На 2 март служителите на реда реагирали  незабавно на сигнал за взломно проникване в наследствен имот в село Трънково. В хода на предприетите бързи издирвателни действия на място униформените попадат в следите на извършителите. Изяснено е, че същите са напуснали селото и са навлезли пеш в открита пресечена местност между селата Трънково, Изгрев, Дряново и Маломир. В преследването им, продължило около 15 км, на трудно проходим терен, е участвало и следово куче. В резултат на предприетите полицейски действия мъжете са локализирани в село Дряново. При задържането им са оказали съпротива.  И четиримата - И. И. /36 г./ от общ. Карнобат, И. А. /23 г./ от Ямбол, М. П. /31г./ и С. С. /24 г./ от общ. Елхово, са криминално проявени, извършители на множество престъпления против собствеността на гражданите. В хода процесуално-следствените действия, извършени под надзора на Районната прокуратура – Елхово е установено, че часове по-рано четиримата са извършили взломна кражба от търговски обект в село Трънково. От там те отнели различни стоки на стойност около 2500 лева. Вчера, четиримата са привлечени в качеството им на обвиняеми за извършено престъпление по чл. по чл. 195, ал. 1, т. 3, вр. 194, ал. 1 НК при условията на опасен рецидив и с прокурорски постановления са задържани  за срок от 72 часа. При проведените полицейски мероприятия са събрани данни за съпричастността задържаните към множество взломни кражби от търговки обекти и частни имоти на територията на областта. Проверява се съпричастността им  към други подобни престъпления, извършени в съседни региони.", "date": "2018.03.04", "title": "Ямбол: Четирима мъже са задържани за взломни кражби"}
{"url": "http://www.focus-news.net/news/2018/03/04/2495853/komisar-toshko-barzilov-pbzn-nyama-signali-za-bedstviya-i-izvanredni-situatsii-v-stranata-edinstveno-reka-veleka-e-povishila-ryazko-nivoto-si.html", "text": "Обстановката в страната е нормална, няма сигнали за бедствия и извънредни ситуации. Единствено река Велека рязко е повишила нивото си, но няма нищо притеснително. Това каза за Агенция „Фокус“", "date": "2018.03.04", "title": "Комисар Тошко Бързилов, ПБЗН: Няма сигнали за бедствия и извънредни ситуации в страната, единствено река Велека е повишила рязко нивото си"}
{"url": "http://www.focus-news.net/news/2018/03/04/2495855/sliven-politsiyata-preduprezhdava-za-zachestili-opiti-za-telefonni-izmami.html", "text": "Днес в ОДМВР - Сливен са постъпили сигнали на граждани за направен опит да бъдат измамени. Това съобщиха от ОДМВР - Сливен. Схемата е оказване на помощ на полицията при залавяне на телефонни измамници, но е обърната. Първо се получава обаждане на стационалния телефон с добре позната схема за близък, който е претърпял катастрофа или се нуждае от спешна операция. Следва обаждане на мъж, който се представя за полицейски служител. Той влиза в разговор с жертвата, като пита дали не е получила преди малко обаждане за пострадал близък. Обяснява, че това е измама и съветва да не се дават пари, но ако има някаква парична сума вкъщи -1000 - 2000 лева, да ги предаде на измамниците, които веднага след това ще бъдат арестувани. \r\nМъжът, който се представя за полицейски служител се старае да спечели доверието на жертвата, много убедително, като първоначално обясняват, че в никакъв случай не трябва да се дават пари. Впоследствие жертвата е убедена, че ако разполага със средства и иска да съдейства може да предаде сумата, която после ще бъде върната. \r\nСъветваме гражданите да бъдат внимателни, да се свържат със свои близки, да ги предупредят за евентуални опити да бъдат измамени. \r\nКолкото и достоверна да изглежда версията от ОДМВР предупреждават да не се дават пари. \"Прекратете разговора, не давайте номера на мобилния си телефон или други лични данни\", съветват от Областната дирекция на МВР. \r\nДо момента няма реализирана измама.", "date": "2018.03.04", "title": "Сливен: Полицията предупреждава за зачестили опити за телефонни измами"}
{"url": "http://www.focus-news.net/news/2018/03/04/2495854/radio-svobodna-evropa-makedoniya-v-belgrad-se-provezhdat-mestni-izbori.html", "text": "В сръбската столица се провеждат местни избори. Гражданите избират съветници в Общинския съвет, предава радио “Свободна Европа“ в своята македонска редакция. \r\nНа изборите гражданите не избират кмет на Белград, а гласуват единствено за списъците на партиите или за коалициите, а градоначалникът се избира от Белградския градски съвет.\r\nИзбори на 4 март се водят и в общините Бор и Аранджеловац.  Виктор Турмаков", "date": "2018.03.04", "title": "Радио „Свободна Европа“ (Македония) :  В Белград се провеждат местни избори"}
{"url": "http://www.focus-news.net/news/2018/03/04/2495857/lovech-shofyorite-da-se-dvizhat-s-povisheno-vnimanie-i-saobrazena-skorost-po-pat-i-4-brestnitsa-balgarski-izvor-poradi-razliv-na-voda-na-patnoto-platno.html", "text": "Шофьорите да се движат с повишено внимание и съобразена скорост, спазвайки пътната сигнализация, по път I-4 Брестница - Български извор поради разлив на вода на част от пътното платно. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "Ловеч: Шофьорите да се движат с повишено внимание и съобразена скорост по път I-4 Брестница - Български извор поради разлив на вода на пътното платно"}
{"url": "http://www.focus-news.net/news/2018/03/04/2495861/plovdiv-chetvartiyat-natsionalen-konkurs-za-izpalniteli-na-populyarna-pesen-pesenna-palitra-se-provezhda-v-karlovo.html", "text": "Четвъртият национален конкурс за изпълнители на популярна песен „Песенна палитра“ се провежда в Карлово. Това съобщиха за Радио „Фокус“ – Пловдив организаторите на проявата. Днес е вторият ден на конкурса, в който се представят участници от четвърта и пета възрастова група, камерни формации – дует, трио, квартет от първа, втора и трета възрастови групи, както и вокални формации. Четвъртото издание на Националния конкурс за млади изпълнители на популярна песен в Карлово се провежда в зрителната зала на Народно читалище „Васил Левски – 1861“. Участват над 300 талантливи деца от цялата страна. Участниците се представят с по две песни на български език и са оценявани от 5-членно професионално жури с председател композитора Хайгашод Агасян и членове Светослав Лобошки, Румяна Иванова, Георги Янков и Нора Караиванова. Индивидуалните изпълнители се състезават в пет възрастови категории: до 8-годишна възраст, от 9 до 10 години, от 11 до 12 години, от 13 до 14 години и от 15 до 18 години. За вокалните формации регламентът предвижда три възрастови категории – до 9 години; от 10 г. до 13 г. и от 14 г. до 18-годишна възраст. Музикалното събитие завършва в 20.00 часа с галаконцерт, в който ще вземат участие всички носители на Гран при от индивидуалните изпълнители, както и носителите на първи места при вокалните формации. На концерта ще бъдат връчени награди на отличените малки таланти. Във всяка възрастова категория ще бъдат присъдени Гран при, първо, второ и трето място, както и специални награди. Входът за двудневното национално събитие е свободен.\r\nТони МИХАЙЛОВ", "date": "2018.03.04", "title": "Пловдив: Четвъртият национален конкурс за изпълнители на популярна песен „Песенна палитра“ се провежда в Карлово"}
{"url": "http://www.focus-news.net/news/2018/03/04/2495860/reuters-frantsiya-predupredi-iran-che-riskuva-sanktsii-ako-ne-razreshi-vaprosa-s-raketnata-si-programa.html", "text": "Външният министър на Франция Жан-Ив льо Дриан заяви на Иран преди посещението си в Техеран, че страната трябва да разреши въпросите около ракетната си програма или рискува да се сблъска с нови санкции, предава  Reuters.\r\n„Има балистични ракети, които могат да достигнат няколко хиляди километра, които не съответстват с резолюциите на Съвета за сигурност на ООН и надхвърлят необходимостта на Иран да осигурява сигурност за границите си“, заяви Жан-Ив льо Дриан.  Виктор Турмаков", "date": "2018.03.04", "title": "Reuters: Франция предупреди Иран, че рискува санкции, ако не разреши въпроса с ракетната си програма"}
{"url": "http://www.focus-news.net/news/2018/03/04/2495859/d-r-kristiyan-kirilov-obshtinski-savet-svishtov-nad-90-proekta-za-osiguryavane-na-evropeyski-sredstva-po-programi-sa-podadeni-ot-nachaloto-na-mandata-na-kmeta-gencho-genchev.html", "text": "Над 90 проекта за осигуряване на европейски средства по различни програми е подала Общината от 2015 година насам. Това каза за Радио „Фокус“ – Велико Търново председателят на Общински съвет - Свищов д-р Кристиян Кирилов. Той уточни, че данните са извадени от анализ за Междинната оценка на Общинския план за развитие за периода 2014 – 2020 година. Документът бе гласуван и приет на последната редовна сесия на Общински съвет - Свищов. „Мога да кажа, че оценката е на много добро ниво. Според данните от началото на мандата на настоящия кмет Генчо Генчев са подадени над 90 проекта, около 38 от тях вече са изпълнени, а останалите са на различни етапи на одобрение или реализация. Има какво още да се желае, разбира се, но се движим добре“, посочи още д-р Кирилов. Той припомни, че планът за развитие е доста обширен и обхваща всякакви области от различни сфери като инфраструктура, социални дейности , здравеопазване, образование и т.н.\r\nЛуиза ТРАНЧЕВА", "date": "2018.03.04", "title": "Д-р Кристиян Кирилов, Общински съвет - Свищов: Над 90 проекта за осигуряване на европейски средства по програми са подадени от началото на мандата на кмета Генчо Генчев"}
{"url": "http://www.focus-news.net/news/2018/03/04/2495856/deutsche-welle-germanskite-opozitsionni-partii-izlyazoha-s-komentar-za-novata-golyama-koalitsiya.html", "text": "Германските опозиционни партии излязоха с коментар за новата голяма коалиция между социалдемократите и „Съюза“ (ХДС/ХСС) на канцлера Ангела Меркел, след като членската маса на ГСДП гласува в полза сътрудничество, предава  Deutsche Welle.\r\nКрайнодясната партия „Алтернатива за Германия“ се присмя на ГСДП, предричайки, че залезът на социалдемократите ще продължи, когато Германия отново проведе парламентарни избори. \r\n„Най-късно през 2021 г. те ще си платят“, пише партията на официалния си профил в социалната мрежа „Туитър“, публикувайки и снимка с приложен надпис „Още четири кошмарни години за Германия“. \r\n„Гласуването на ГСДП бе очаквано. Те се страхуват повече от нови избори, отколкото от това да бъдат още повече маргинализирани в нова коалиция с Меркел. Притесненията на канцлера приключиха. Тя ще си остане на поста, но Германия отива на грешно място“, заяви генералният секретар на Свободната демократическа партия Никола Беер. \r\nСпоред съпредседателя на „Лявата партия“ Катя Кипинг ГСДП и „Съюзът“ са се завърнали на власт „отслабени и апатични“. \r\nСъпредседателят на „Зелената партия“ Аналена Бербок заяви, че „е добре, че политическата безизходица приключи“. Виктор Турмаков", "date": "2018.03.04", "title": "Deutsche Welle: Германските опозиционни партии излязоха с коментар за новата голяма коалиция"}
{"url": "http://www.focus-news.net/news/2018/03/04/2495847/deutsche-welle-hristiyandemokraticheskiyat-sayuz-privetstva-reshenieto-na-gsdp-za-nova-golyama-koalitsiya.html", "text": "Християндемократическият съюз на Германия приветства решението на членската маса на ГСДП да подкрепи създаването на нова управляваща „Голяма коалиция“, предава  Deutsche Welle.\r\n„Това е добро решение от страната на ГСДП и за страната“, коментира генералният секретар на ХСС  Анегрет Крамп-Каренбауер.  „Сега и „Съюзът“ (ХСС/ХСС), и ГСДП обявиха, че желаят да приемат отговорността за страната в общо правителство“, допълни тя.\r\nОпределеният за бъдещ министър на икономиката на Германия от ХДС Петер Алтмайер също приветства решението на социалдемократите. Виктор Турмаков", "date": "2018.03.04", "title": "Deutsche Welle: Християндемократическият съюз приветства решението на ГСДП за нова „Голяма коалиция“"}
{"url": "http://www.focus-news.net/news/2018/03/04/2495858/krasimir-dimitrov-stolichna-obshtina-normalno-e-nivoto-na-yazovirite-i-rekite-nablyudavame-gi-postoyanno.html", "text": "Нормално е нивото на язовирите и реките, наблюдаваме ги постоянно. Това каза за Агенция \"Фокус\" директорът на Дирекция „Аварийна помощ и превенция“ към Столична община Красимир Димитров. „От сутринта имаме 7 сигнала, свързани с проблеми с високи нива на водите, които сме обработили. В момента се работи в район „Банкя“ и в кв. „Люлин“ по отводняване на къщи и дворове. Това са по-сериозните сигнали до момента“, обясни Димитров.\r\nЦветилена СИМЕОНОВА", "date": "2018.03.04", "title": "Красимир Димитров, Столична община: Нормално е нивото на язовирите и реките, наблюдаваме ги постоянно"}
{"url": "http://www.focus-news.net/news/2018/03/04/2495863/tass-prezidentat-na-balgariya-poluchi-kato-podarak-kniga-na-ruskiya-ministar-na-kulturata.html", "text": "Българският президент Румен Радев по случай 140-та годишнина от Освобождението на страната от Турско Робство  получи книгата „Война“ на министъра на културата на Русия и председател на Руското военно-историческо общество (РВИО) Владимир Медински, предава ТАСС.\r\n„Подарихме на президента на България Румен Радев книгата „Война“ на В. Медински на български език“, съобщава РВИО.  Подаръкът на българския президент му е предаден от Владислав Кононов, изпълнителен директор на обществото.\r\nТой отбеляза, че войната за независимост на България е получила голям отклик в руското общество.\r\n\"Войната за независимост на България, за свободата на братския славянски народ по равнище на подкрепа и патриотичен подем, е сравнима за Русия единствено с Великата отечествена война. Освободителната мисия предизвиква огромна реакция в руското общество. Създадени са славянски комитети, много граждани на Руската империя даряват за нуждите на армията. Ярко се проявява руският Червен кръст, чиито отряди активно работят на фронта“, допълни Кононов.\r\nПо повод празничната дата се проведе изложба посветена на 140-годишнината от освобождението на България във Военната академия „Георги Раковски“ в София. Виктор Турмаков", "date": "2018.03.04", "title": "ТАСС: Президентът на България получи като подарък книга на руския министър на културата"}
{"url": "http://www.focus-news.net/news/2018/03/04/2495866/radka-kezheva-direktsiya-sotsialno-podpomagane-pazardzhik-sled-navarshvane-na-18-g-nastanenite-v-tsentrove-ot-semeen-tip-se-vrashtat-v-semeystva-na-rodnini-i-blizki.html", "text": "Центровете за настаняване от семеен тип на деца и младежи (ЦНСТДМ) на територията на община Пазарджик са до 29-годишна възраст. Това каза за Радио „Фокус“ – Пазарджик Радка Кежева, директор на Дирекция „Социално подпомагане“ – Пазарджик. Тя обясни, че след навършване на 18-годишна възраст или при основания за прекратяване на мярката на закрила при децата, една част от тях се връщат в семейството на роднини и близки. „На територията на община Пазарджик има изградени защитени жилища за настаняване на младежи, напускащи специализирани институции или социални услуги от резидентен тип. Именно в такъв вид социална услуга се помага и съдейства на младежите да търсят и намират работа, квартира, да бъдат приучени към самостоятелност“, добави Кежева. Тя каза още, че преобладаващата възрастова група на настанените деца в Центровете е между 7 и 16 години.\r\nВаня НИКОЛОВА", "date": "2018.03.04", "title": "Радка Кежева, Дирекция „Социално подпомагане“ – Пазарджик: След навършване на 18 г. настанените в Центрове от семеен тип се връщат в семейства на роднини и близки"}
{"url": "http://www.focus-news.net/news/2018/03/04/2495867/api-vazstanoveno-e-dvizhenieto-po-pat--3011-kramolin-gorsko-kosovo.html", "text": "Възстановено е движението по път III-3011 Крамолин – Горско Косово. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "АПИ: Възстановено е движението по път III-3011 Крамолин – Горско Косово"}
{"url": "http://www.focus-news.net/news/2018/03/04/2495864/plovdiv-prez-mesets-mart-na-ucheben-tsentar-anevo-kray-sopot-shte-se-provedat-obshto-23-strelkovi-trenirovki-na-voennosluzheshtite.html", "text": "През месец март на учебен център „Анево“ край Сопот ще се проведат общо 23 стрелкови тренировки на военнослужещите. Това съобщиха за Радио „Фокус“ – Пловдив от отдел „Връзки с обществеността“ на Община Сопот. Стрелковите тренировки ще се проведат на датите 9, 15, 16, 28 и 30 март за времето от 08.10 до 13.20 часа, а на 6, 7, 8, 12, 13, 14, 19, 20, 21, 22, 23, 24, 25, 26, 27 и 29 март – от 08.10 до 24.00 часа. Забранява се влизането на хора, животни и машини в района на учебния център за времето на провеждане на стрелбите, съобщиха от пресцентъра на Общината.\r\nТони МИХАЙЛОВ", "date": "2018.03.04", "title": "Пловдив: През месец март на учебен център „Анево“ край Сопот ще се проведат общо 23 стрелкови тренировки на военнослужещите"}
{"url": "http://www.focus-news.net/news/2018/03/04/2495862/gd-granichna-politsiya-intenziven-e-trafikat-za-tovarni-avtomobili-na-izhod-na-granichnite-punktove-s-turtsiya-gartsiya-rumaniya-i-sarbiya.html", "text": "Всички гранични контролно-пропускателни пунктове са проходими при зимни условия. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската граница на ГКПП \"Връшка чука\" трафикът е интензивен за товарни автомобили на изход от страната и на вход за леки автомобили. На останалите пунктове трафикът е нормален. На българо-гръцката граница на ГКПП \"Кулата\" трафикът е интензивен за товарни автомобили на изход от страната. На останалите пунктове с Гърция трафикът е нормален. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. На останалите пунктове с Турция трафикът е нормален. На българо-румънската граница на  ГКПП \"Дунав мост\" - Видин и на \"Дунав мост\" - Русе трафикът е интензивен за товарни автомобили на изход от страната. На  българо-македонската граница трафикът е нормален на всички гранични контролно-пропускателни пунктове.", "date": "2018.03.04", "title": "ГД „Гранична полиция“: Интензивен е трафикът за товарни автомобили на изход на граничните пунктове с Турция, Гърция, Румъния и Сърбия"}
{"url": "http://www.focus-news.net/news/2018/03/04/2495869/pazardzhik-s-28-sm-se-e-povishilo-nivoto-na-reka-maritsa-v-rayona-na-grada.html", "text": "Увеличение в нивата на някои от големите реки се отчита в Пазарджишки регион, сочи справка на Националния институт по метеорология и хидрология. В резултат на снеготопенето нивото на река Марица при град Белово се е повишило с 23 см, а при Пазарджик с 28 см. Река Чепинска е повишила нивото си при Велинград с 20 см, а река Тополница при село Поибрене – с 18 см.", "date": "2018.03.04", "title": "Пазарджик: С 28 см се е повишило нивото на река Марица в района на града"}
{"url": "http://www.focus-news.net/news/2018/03/04/2495872/sofiya-patrulka-e-padnala-vav-vladayska-reka-v-tsentara-na-stolitsata-dvama-uniformeni-sa-postradali.html", "text": "Патрулка е паднала във във Владайска река, в участъка между бул.„Сливница“ и ул. „Г. С. Раковски“. Това съобщиха за Агенция „Фокус“ от пресцентъра на МВР. Сигналът за инцидента е подаден 13.15 часа. Причините за инцидента се изясняват.   При инцидента леко пострадали са двама униформени служители и са откарани за преглед в болнични заведения. Няма информация движението в района да е затруднено. От МВР поясниха, че предстои изваждането на автомобила, като при процеса може да бъде създадено неудобство за шофьорите в района. \r\nДеница КИТАНОВА", "date": "2018.03.04", "title": "София: Патрулка е паднала във Владайска река в центъра на столицата, двама униформени са пострадали"}
{"url": "http://www.focus-news.net/news/2018/03/04/2495870/pernik-vsichki-yazoviri-v-oblastta-sa-v-dopustim-obem-i-sas-svoboden-takav-pod-kota-prelivnik-rechnite-korita-sa-provodimi-i-nyama-povishavane-na-vodnite-niva.html", "text": "Областният управител предприе стъпки за контрол и превенция на разливи и наводнения връзка с възникващата хидрометеорологична обстановка в страната. Това съобщиха от пресцентъра на Областна администрация - Перник. Ирена Соколова изпрати указателни писма на собствениците на 30-те язовира в област Перник и е в постоянен контакт с тях изисквайки информация за нивото на водните обеми, годността и състоянието на хидротехническите съоръжения. Съгласно получени писма от Министерството на околната среда и водите и Държавната агенция за метрология и технически надзор, губернаторът е създал организация за изпълнение на задълженията за предприемане на превантивни мерки и постоянно наблюдение на язовири, намиращи се на територията на областта, от техните собственици и арендатори.  \r\n“Сведението е с превантивен характер, с оглед на очакващите се валежи и обилно снеготопене. По този начин осигуряваме бързо и адекватно реагиране в случай на аварийни ситуации. Концесионерите са получили указания да подават информация за актуалните водни нива на реките и язовирите, както и да поддържат хидротехническите съоръжения. Осигурено е денонощно наблюдение на определени критични точки по поречията в отделните общини”, заяви Ирена Соколова.  \r\nНай-големият язовир в областта - яз. „Студена“, е с наличен обем 13 700 000 куб. м от общо 25 000 000 куб. м. По подадени данни всички останали язовири са в допустим обем и със свободен такъв под кота преливник. Речните корита в общините са проводими и няма повишаване на водните нива към момента. Кметовете на населени места, както и областния и общинските дежурни по сигурност са предупредени и в организационна готовност да наблюдават нивата на реките.", "date": "2018.03.04", "title": "Перник: Всички язовири в областта са в допустим обем и със свободен такъв под кота преливник, речните корита са проводими и няма повишаване на водните нива"}
{"url": "http://www.focus-news.net/news/2018/03/04/2495873/ruskiyat-patriarh-kiril-shte-poseti-hrama-sv-nikolay-mirlikiyski-chudotvorets-v-stolitsata.html", "text": "Руският патриарх Кирил ще посети храма - подворие \"Св. Николай Мирликийски Чудотворец\" (Руската църква) в 16.00 часа, предаде репортер на Агенция \"Фокус\". Там ще се поклони на гроба със светите мощи на Св. Серафим Софийски Чудотворец, който бе канонизиран от Светия Синод на Руската православна църква при неговото управление. Руските гости и българските духовници ще бъдат посрещнати от предстоятеля на Подворието - Негово високопреподобие архимандрит Филип.  \r\nС Божествена съборна  света Литургия, оглавена от двама патриарси - Негово светейшество Българският патриарх и Софийски митрополит Неофит и Негово светейшество патриархът на Москва и цяла Русия Кирил, отслужена в патриаршеската катедрала \"Св. Александър Невски\", бе отбелязана 140 г. от Освобождението на България от османско владичество. В Светата Литургия от българска страна взеха участие  Св. Синод на Българската православна църква, начело с неговия председател - Светейшият Български патриарх Неофит, епископи и др. представители на нашия висш клир. От руска страна, освен Светейшият патриарх Московски и на цяла Русия Кирил, съслужиха Негово високопреосвещенство Волоколамският митрополит Иларион - председател на Външноцърковния отдел на Руската православна църква и др. духовници от мащабната руска делегация. Св. Литургия в пълния с официални лица и богомолци храм продължи 3 часа. Сред тях бяха Негово величество Цар Симеон Втори, омбудсманът на Република България Мая Манолова, руският посланик Н. Пр. Анатолий Макаров, други представители на българската държавност и църковните среди. \r\nВ края на богослужението двамата патриарси произнесоха прочувствени слова и  размениха поздравления и подаръци.  \r\nНикола ПЕТКОВ", "date": "2018.03.04", "title": "Руският патриарх Кирил ще посети храма \"Св. Николай Мирликийски Чудотворец\" в столицата"}
{"url": "http://www.focus-news.net/news/2018/03/04/2495868/padna-poslednoto-prepyatstvie-pred-novata-golyama-koalitsiya-v-germaniya-obzor.html", "text": "Повече от пет месеца след изборите за Бундестаг и след сложни междупартийни преговори за формиране на голяма коалиция и бъдещ четвърти по ред мандат на канцлера Ангела Меркел, резултатът от броенето на гласовете от членовете на Германската социалдемократическа партия реши крайния изход от коалиционните преговори.  66,02% от членовете на Социалдемократическата партия във Федералната република гласуваха \"за\" широка коалиция със \"Съюза\" (ХДС/ХСС).\r\n„Поздравявам ГСДП с този ясен резултат, радвам се от по-нататъшното сътрудничество за благото на нашата страна“, предава думите на Меркел пресслужбата на ХСС. „Това е добро решение за Германия“, коментира на свой ред генералният секретар на ХСС Анегрет Крамп Каренбауер.\r\n„Това е добра новина за Европа. Франция и Германия ще работят заедно, започвайки от следващата седмица, за да развият нови инициативи за прокарването на европейския проект“, заяви в официално свое заявление президентът на Франция Еманюел Макрон\r\nНе всички коментари за голямата коалиция бяха положителни.\r\nКрайнодясната партия „Алтернатива за Германия“ се присмя на ГСДП, предричайки, че залезът на социалдемократите ще продължи, когато Германия отново проведе парламентарни избори.\r\n„Най-късно през 2021 г. те ще си платят“, пише партията на официалния си профил в социалната мрежа „Туитър“, публикувайки и снимка с приложен надпис „Още четири кошмарни години за Германия“.\r\n„Гласуването на ГСДП бе очаквано. Те се страхуват повече от нови избори, отколкото от това да бъдат още повече маргинализирани в нова коалиция с Меркел. Притесненията на канцлера приключиха. Тя ще си остане на поста, но Германия отива на грешно място“, заяви генералният секретар на Свободната демократическа партия Никола Беер.\r\nСпоред съпредседателя на „Лявата партия“ Катя Кипинг ГСДП и „Съюзът“ са се завърнали на власт „отслабени и апатични“.\r\nСъпредседателят на „Зелената партия“ Аналена Бербок заяви, че „е добре, че политическата безизходица приключи“ Виктор Турмаков", "date": "2018.03.04", "title": "Падна последното препятствие пред новата голяма коалиция в Германия (ОБЗОР)"}
{"url": "http://www.focus-news.net/news/2018/03/04/2495865/afp-emanyuel-makron-zayavi-che-novoto-germansko-pravitelstvo-e-dobra-novina-za-evropa.html", "text": "Президентът на Франция Еманюел Макрон приветства възможността за ново германско правителство, водено от канцлера Ангела Меркел, наричайки вътрешнопартийното гласуване на социалдемократите „добра новина за Европа“, предава  AFP.\r\n„Това е добра новина за Европа. Франция и Германия ще работят заедно, започвайки от следващата седмица, за да развият нови инициативи за прокарването на европейския проект“, пише в официално заявление на френското президентство.  Виктор Турмаков", "date": "2018.03.04", "title": "AFP: Еманюел Макрон заяви, че новото германско правителство е „добра новина за Европа“"}
{"url": "http://www.focus-news.net/news/2018/03/04/2495874/smolyan-okolo-4000-dushi-nablyudavaha-zrelishtniya-maskarad-v-shiroka-laka-kukeri-oglasiha-s-chanove-seloto.html", "text": "300 кукери огласиха с чанове, тюмбелеци и хлопки Широка лъка по време на традиционния празник Песпонеделник. Това съобщиха от пресцентъра на Oбщина Смолян. Около 4 000 се стекоха в родопското село, за да гледат зрелищните маскарадни игри и как се гони злото. Кметът Николай Мелемов откри кукерския празник. В словото си той посочи, че Широка лъка е най-българското и най-патриотичното място в общината. Затова кукерския празник е много важен, защото утвърждава българщината. Той пожела на присъстващите на маскарадните игри много емоции, настроение и добри спомени.\r\nДомакини бяха песяците от Широка лъка с ръководител Стоил Калфов, които по традиция дадоха начало на празника. За първи път беше представена и битовата пиеса, показваща традициите на Сирни заговезни в Широка лъка, наречена „Прошка“ или „Заговелка“. Самодейният състав към читалището представи традициите от преди 100 години, когато се е искала прошка от родители и близки, за да се припомнят традициите на празника. След това се изявиха още четири кукерски състави от селата Климент, Васил Левски и  Домлян,Карловско и Осетеново, Павел баня. \r\nКукерите огласяха всичко наоколо, а пищните им костюми са неповторими. Маскарадните игри символизират зараждащата се пролет и новото начало, прошката и възкресението. Местните песяци символично заораха нивата, за да е плодовита годината. Всички кукери изгониха злото със страховити маски и кръстосвайки саби. Всички песяци сами изработват маските за около половин ден и ги съхраняват грижливо до следващия маскарад. По традиция кукерите представяше примата на лакърдиите Веска Бабаджанкова. \r\nКметът на Широка лъка Васил Седянков благодари на всички, които помагат на селото и за празниците, и за делниците. \r\nЗрелищният маскарад уважиха и депутатите д-р Даниела Дариткова и д-р Красимир Събев. \r\nОркестър „Родопски солисти” свиреше за гостите, които се хванаха на дълго родопско хоро. \r\nОрганизатори на Песпонеделник са община Смолян, читалището и кметството в Широка лъка.", "date": "2018.03.04", "title": "Смолян: Около 4000 души наблюдаваха зрелищния маскарад в Широка лъка, кукери огласиха с чанове селото"}
{"url": "http://www.focus-news.net/news/2018/03/04/2495876/ministar-nikolina-angelkova-za-vtora-poredna-godina-prisastva-na-tseremoniyata-po-vrachvane-na-oskarite.html", "text": "За мен е огромно удоволствие да присъствам за втора поредна година в лично качество на церемонията по връчване на Оскарите. Това написа министърът на туризма Николина Ангелкова в профила си в социалната мрежа \"Фейсбук\". Министърът пише, че на култовото за Холивуд събитие \"Нощта преди Оскарите\" се е видяла с невероятния Майкъл Дъглас и Гал Гадот - звездата от \"Бързи и яростни\" и \" Жената чудо\". \"Срещнах се и с Чадуик Боузман, който прави невероятна роля в \"Черната пантера”. Разговарях също с номинирания за \"Оскар” Самюъл Л. Джаксън и с легендарния Стивън Спилбърг\", пише още Ангелкова.\r\nТя обяснява, че преди официалното събитие на червения килим е имала възможността да разговарям още с Ейдриън Броуди, Салма Хайек, Оливър Стоун, Леонардо ди Каприо, Дженифър Анистън и Матю Макконъхи, които много харесват България.\r\n\"С големия Силвестър Сталоун говорихме за красотата на България и за гордия дух на българите\", добавя в друга публикация министър Ангелкова.", "date": "2018.03.04", "title": "Министър Николина Ангелкова за втора поредна година присъства на церемонията по връчване на Оскарите"}
{"url": "http://www.focus-news.net/news/2018/03/04/2495878/blagoevgrad-znachitelno-povishenie-na-vodite-e-otcheteno-v-dolnite-techeniya-na-reka-mesta-mesta-s-do-51-sm-i-reka-struma-s-do-45-sm.html", "text": "През последното денонощие водните нива на реките в басейна са се повишили, вследствие на валежи и частично снеготопене. Това показва справка на сайта на Националният институт по метеорология и хидрология към Българската академия на науките (НИМХ към БАН). Регистрираните колебания на речните нива в басейна са от -15 см до +23 см. По-значително повишение е отчетено в долните течения на река Места с до +51 см и река Струма с до +45 см. Водните количества в басейна са около и под праговете за високи води.\r\nДнес речните нива в средните и долни части на реките Места и Струма ще продължат да се повишават, следствие на валежи от дъжд и снеготопене. Тенденцията ще се запази и през следващите три дни.", "date": "2018.03.04", "title": "Благоевград: Значително повишение на водите е отчетено в долните течения на река места Места с до 51 см и река Струма с до 45 см"}
{"url": "http://www.focus-news.net/news/2018/03/04/2495877/burgas-vazstanoveno-e-dvizhenieto-po-pat-iii-9901-ahtopol-sinemorets.html", "text": "Възстановено е движението по път III-9901 Ахтопол – Синеморец. Това съобщиха от пресцентъра на Агенция \"Пътна инфраструктура\".", "date": "2018.03.04", "title": "Бургас: Възстановено е движението по път III-9901 Ахтопол – Синеморец"}
{"url": "http://www.focus-news.net/news/2018/03/04/2495879/ivaylo-mirchev-op-turizam-asenovgrad-veche-sa-izdadeni-spetsialnite-knizhki-za-pechati-ot-25-turisticheski-obekta-na-teritoriyata-na-asenovgrad.html", "text": "Вече са издадени специалните книжки за печати от 25 туристически обекта на територията на Асеновград. Това съобщи за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. Той обясни, че книжките са подобие на „100-те национални туристически обекта“, като обхващат 25 обекта в община Асеновград. „Освен класически и разпознаваеми обекти като НПК „Асенова крепост“ и Бачковския манастир, ние сме заложили още много интересни неща като музеи, защитени местности, върхове, водопади и скални светилища. Пещерата Добростански бисер също попада в тази книжка. Идеята ни е когато туристът дойде в Асеновград, той да не е само приходящ, а да го накараме да остане и да започне да събира печатите, да види всичко непознати и красиви кътчета в района на Асеновград“, обясни Ивайло Мирчев. Той добави, че когато туристите съберат всички 25 печатат от обектите, те ще получат значка, удостоверяваща това.\r\nТони МИХАЙЛОВ", "date": "2018.03.04", "title": "Ивайло Мирчев, ОП „Туризъм“ - Асеновград: Вече са издадени специалните книжки за печати от 25 туристически обекта на територията на Асеновград"}
{"url": "http://www.focus-news.net/news/2018/03/04/2495871/daily-express-blizo-shest-chasa-sled-nachaloto-na-izborniya-den-aktivnostta-na-parlamentarnite-izbori-v-italiya-e-1902.html", "text": "По данни от 12:45 часа местно време (13:45 часа българско време) избирателната активност на парламентарните избори в Италия е 19,02%, пише   Daily Express. \r\nВратите на избирателните секции отвориха в 7:00 сутринта местно време и се очаква да затворят в 23:00. \r\nМеждувременно е гласувал председателят на популистката партия „Движение пет звезди“ Луиджи Ди Майо, пуснал бюлетината си на секция в столицата Рим.\r\nПредседателят на партия „Италия, напред!“ и бивш министър-председател на страната Силвио Берлускони бе посрещнат, докато пускаше бюлетината си в избирателна секция в Милано, от протестираща по голи гърди активистка, скандираща, че „срокът му за годност е изтекъл“.  Виктор Турмаков", "date": "2018.03.04", "title": "Daily Express: Близо шест часа след началото на изборния ден активността на парламентарните избори в Италия е 19,02%"}
{"url": "http://www.focus-news.net/news/2018/03/04/2495880/tv-zvezda-izteklata-prez-2007-godina-informatsiya-za-sarmat-e-bila-spetsialno-za-sasht.html", "text": "Източник от руските военно-дипломатическите кръгове съобщи, че през 2007 година Русия преднамерено е пуснала информация за западните си партньори за разработвания стратегически ракетен комплекс „Сармат“, предава „ТВ Звезда“.\r\n„Да, ние не говорихме нищо за работата по крилатата ракета с ядрена установка и предприехме мерки да запазим тайната. Но всички необходими изпитания на оръжието бяха проведени в пълен обем“, отбелязва източникът.\r\nСпоред неговите думи, Западът е предпочел да не реагира и да не се съобразява с Русия. Там „са вярвали в своята изключителност“ и технологичното си лидерство.\r\nСпоред мнението на събеседника на „ТВ Звезда“, сега западните лидери трябва да се замислят дали не е време да седнат на масата за преговори и да се договорят за цялостната сигурност, а „не да дрънкат с оръжие и да нарушават паритета, което са правили през последните години американските лидери и ръководството на Северноатлантическия алианс.\r\nПревод и редакция:", "date": "2018.03.04", "title": "„ТВ Звезда“: Изтеклата през 2007 година информация за „Сармат“ е била специално за САЩ"}
{"url": "http://www.focus-news.net/news/2018/03/04/2495883/blagoevgrad-zasileno-e-politseyskoto-prisastvie-po-osnovnite-patni-arterii-v-oblastta-zaradi-seriyata-ot-pochivni-dni.html", "text": "Засилено е полицейското присъствие по основните пътни артерии в областта заради серията от почивни дни по повод Националният празник на България. Това съобщиха за Радио „Фокус“ – Пирин от Областна дирекция на МВР – Благоевград. Засилен контрол се осъществява по главен път Е-79 в посока Благоевград – ГКПП \"Кулата\" и път ІІ-19 в отсечката пътен възел \"Симитли\" – Банско – Гоце Делчев. Полицейски патрули ще бъдат разполагани на входно-изходните артерии –  главен път Е-79 КПП \"Бело поле\", пътен възел Симитли, град Кресна, град Сандански, на път ІІ-19 село Градево, бензиностанция „Шел“ Разлог, вход град Банско и вход град Гоце Делчев. Автопатрулите ще имат за цел подпомагане и регулиране на движението при задръствания, както и осъществяване на демонстративен и превантивен контрол към участниците в движението. Ще се активизира контролът по спазване на скоростния режим с мобилните системи от оборудвани с тях автомобили на „Пътна полиция”. Ще бъде въведена временна организация на движението по участъците от републиканската пътна мрежа на МПС предназначени за превоз на товари с техническа допустима максимална маса над 12 тона включително състав с ремаркета и полуремаркета, селскостопанска и земеделска техника в първия предпразничен и последния почивен ден.", "date": "2018.03.04", "title": "Благоевград: Засилено е полицейското присъствие по основните пътни артерии в областта заради серията от почивни дни"}
{"url": "http://www.focus-news.net/news/2018/03/04/2495884/plovdiv-obshtogradski-tarzhestven-kontsert-po-povod-140-godini-ot-osvobozhdenieto-na-balgariya-shte-se-provede-v-gradski-dom-na-kulturata-boris-hristov.html", "text": "Общоградски тържествен концерт по повод навършването на 140 години от Освобождението на България от турско робство ще се проведе в Пловдив. Това съобщиха за Радио „Фокус“ – Пловдив организаторите на проявата. Концертът ще се проведе в Градски дом на културата „Борис Христов“ в Пловдив от 18.00 часа тази вечер. Ще участват Представителен духов оркестър на Военновъздушните сили, Хор на пловдивските момчета, Мирослава Тодорова от „X Factor“, Стоиц Гъдев, Нели Андреева от Мистерията на българските гласове, група „Грамофон“ и Фолклорен ансамбъл „Тракия“. Входът за събитието е свободен.\r\nТони МИХАЙЛОВ", "date": "2018.03.04", "title": "Пловдив: Общоградски тържествен концерт по повод 140 години от Освобождението на България ще се проведе в Градски дом на културата „Борис Христов“"}
{"url": "http://www.focus-news.net/news/2018/03/04/2495885/blagoevgrad-kolona-ot-tovarni-avtomobili-s-dalzhina-okolo-5-km-se-e-obrazuvala-na-gkpp-kulata-na-izhod-ot-stranata.html", "text": "Километрична колона от товарни автомобили се е образувала на ГКПП „Кулата“ на изход от страната, съобщи слушател на Радио „Фокус“ – Пирин. По думите му опашката е около 5 км. Той добави, че близо 2 часа почти няма движение на пункта.", "date": "2018.03.04", "title": "Благоевград: Колона от товарни автомобили с дължина около 5 км се е образувала на ГКПП „Кулата“ на изход от страната"}
{"url": "http://www.focus-news.net/news/2018/03/04/2495875/afp-siriyskata-armiya-napredva-po-nyakolko-fronta-v-iztochna-guta.html", "text": "Сирийската правителствена армия напредва по няколко фронта срещу контролирания от опозицията анклав Източна Гута, разположен край Дамаск, предава  AFP, позовавайки се на военни източници.\r\n„Армейските части напредват по няколко фронта и са поеми контрол над няколко ферми и села“, съобщава сирийски военен източник, докато правителствените сили продължават щурма си по региона.  Виктор Турмаков", "date": "2018.03.04", "title": "AFP: Сирийската армия напредва по „няколко“ фронта в Източна Гута"}
{"url": "http://www.focus-news.net/news/2018/03/04/2495888/d-r-kristiyan-kirilov-obshtinski-savet-svishtov-uvelichenieto-v-zaplatite-na-upravnitsite-ot-obshtinata-se-nalozhi-zaradi-uvelichenieto-na-minimalnata-rabotna-zaplata.html", "text": "Дебати в Общински съвет – Свищов предизвика точка от дневния ред, която касаеше увеличението на заплатите на кметовете и кметските наместници от региона. Основните възражения бяха относно възнаграждението на кмета на Общината Генчо Гечев, което от 2 100 лв. стана 2 400 лв. Това каза за Радио „Фокус“ – Велико Търново председателят на местния парламент д-р Кристиян Кирилов. Той добави, че промяната в заплатите е направена във връзка с увеличението и на минималното възнаграждение у нас. „Кметовете на кметства също получиха частично увеличение. Целта на това беше да се актуализират заплащанията. Един кмет е всичко в едно населено място. Има много странични разходи, които се появяват при извършване на задълженията, така че управниците харчат много от личните си средства за благото на града или селото, което управляват“, обясни д-р Кирилов. Макар и не с пълно единодушие предложението бе прието и по-високите заплати вече са факт.\r\nЛуиза ТРАНЧЕВА", "date": "2018.03.04", "title": "Д-р Кристиян Кирилов, Общински съвет – Свищов: Увеличението в заплатите на управниците от Общината се наложи заради увеличението на минималната работна заплата"}
{"url": "http://www.focus-news.net/news/2018/03/04/2495881/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 15.30 часа. Всички гранични контролно-пропускателни пунктове са проходими при зимни условия. На българо-сръбската граница на ГКПП „Връшка чука“ трафикът е интензивен  за товарни автомобили на изход от страната. На останалите пунктове на границата със Сърбия трафикът е нормален. На българо-гръцката граница на ГКПП „Кулата“ трафикът е интензивен за товарни автомобили на изход от страната. На останалите пунктове на границата с Гърция трафикът е нормален. На българо-турската граница на ГКПП „Капитан Андреево“ и ГКПП „Лесово“ трафикът е силно интензивен за товарни автомобили на изход от страната. На останалите пунктове на границата с Турция трафикът е нормален. На  българо-македонската граница трафикът е нормален на всички гранични контролно-пропускателни пунктове", "date": "2018.03.04", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/03/04/2495891/blagoevgrad-do-selo-katuntsi-dostiga-kolonata-ot-tovarni-avtomobili-na-gkpp-kulata.html", "text": "До село Катунци достига колоната от товарни автомобили на ГКПП „Кулата“, съобщи слушател на Радио „Фокус“ – Пирин.", "date": "2018.03.04", "title": "Благоевград: До село Катунци достига колоната от товарни автомобили на ГКПП „Кулата“"}
{"url": "http://www.focus-news.net/news/2018/03/04/2495889/ivaylo-mirchev-op-turizam-asenovgrad-do-kraya-na-2018-godina-shte-badat-premarkirani-blizo-100-km-turisticheski-pateki-v-obshtinata-shte-sazdadem-novi-marshruti.html", "text": "До края на 2018 година ще бъдат премаркирани близо 100 км туристически пътеки на територията на община Асеновград. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му тази година общинското предприятие е заложило изключително амбициозни цели в своя годишен план. „Предстои през тази година да утвърдим и създадем нови туристически маршрути в цялата община и особено в нейния югоизточен край – там, където са непознатите села като Три могили, Бор, различните малки махали, връх Чиляка, скалния феномен Саръ кая. Стари туристически маршрути ще бъдат подновени. Районът е подходящ и за велообиколки. Затова ние ще подготвим и няколко веломаршрута. Нещата се развиват в пълнота, за да може Асеновград да стане една постоянна дестинация за туризъм“, коментира Ивайло Мирчев. Той посочи, че целта е да се заплени вниманието на приходящите през Асеновград, за да останат там, да разгледат красотите на общината и да чуят интересни истории за този край.\r\nТони МИХАЙЛОВ", "date": "2018.03.04", "title": "Ивайло Мирчев, ОП „Туризъм“ - Асеновград: До края на 2018 година ще бъдат премаркирани близо 100 км туристически пътеки в общината, ще създадем нови маршрути"}
{"url": "http://www.focus-news.net/news/2018/03/04/2495890/bloomberg-chetiri-vazmozhni-varianta-sled-izborite-v-italiya.html", "text": "Италия отдавна е свикнала да се справя с политическата нестабилност, но раждането на 65-ото правителство на страната след Втората световна война изглежда няма да е лесно. Прогнозите сочат, че изборите в неделя ще създадат фрагментаризиран парламент и ще доведат до седмици на политическа нестабилност, а икономиката на страната е в тежка ситуация, като се възстановява бавно от рецесията и има огромен публичен дълг. Американската агенция Bloomberg представя четири възможни сценария за това какво ще стане след изборите:Застой\r\nАко нито една партия или коалиция няма парламентарно мнозинство, Италия ще продължи да има служебно правителство начело с настоящия премиер Паоло Джентилони. Разговорите ще започнат още преди първото заседание на парламента на 23 март, когато депутатите трябва да изберат нови председатели на долната камара и Сената.\r\nАко избирането на премиер се забави, президентът на страната Серджо Матарела може да даде на партиите няколко седмици за преговори. „Ако първият, който получи мандат за съставяне на мнозинство се провали, президентът може да пробва с някой друг, а след това и с друг“, заяви Тарли Барбиери, професор по конституционно право във Флорентинския университет.\r\nМатарела ще иска да избере такова правителство, начело с политик или технократ, което ще се фокусира върху съставянето на бюджет за 2019 година до края на годината. Освен това той би искал да види промени в изборната система – възможно към системата „победителят взима всичко“ – за нови избори през юни.Дясноцентристко правителство \r\nИзследванията на общественото мнение, проведени преди забраната за правене на анкети след 17 февруари, показаха, че дясноцентристката коалиция начело с бившия премиер Силвио Берлускони е единствената политическа сила, която има шанс да спечели мнозинство. Берлускони и неговият главен съюзник Матео Салвини, лидер на евроскептичната „Северна Лига“, имат споразумение, според което партията, която спечели повече гласове ще излъчи премиер.\r\nБерлускони няма право да заема обществена длъжност до края на тази година заради присъдата от 2013 година за данъчни измами и самият той посочи председателят на Европейския парламент Антонио Таяни като кандидат за премиер от своята партия „Форца Италия“. Очаква се, че евентуалната дясноцентристка коалиция няма да е особено стабилна заради различията в позицията на лидерите по пенсионната реформа и бъдещето в еврозоната.Голяма коалиция\r\nПроевропейски съюз, съставен от лявоцентристката Демократическа партия, нейните съюзници и „Форца Италия“ е слабо вероятна. Анкетите сочат, че левичарите евентуално ще спечелят около 20% от гласовете , след като спечелиха повече от 40% на европейските избори през 2014 година. Това разклати силно позициите на лидера Матео Ренци и прави съставянето на „голяма коалиция“ много трудно.\r\nПопитан относно вероятността за образуване такъв съюз, Ренци заяви, че ДП никога няма да управлява с „екстремисти“, докато Берлускони е на мнение, че трудно ще забрави пререканията си с Ренци в миналото. „Но след изборите нещата се променят“, коментира Тарли Барбиери. „Ако партиите могат да съставят правителствена програма, ще успеят да работят заедно“.Пакт на популистите\r\nДори и Движението „Пет звезди“ наистина да стане най-голямата самостоятелна партия в парламента, както сочат проучванията, лидерът му Луиджи ди Майо ще получи мандат само ако има мнозинство или достатъчна подкрепа за съставяне на правителство. Той заяви, че би предложил на другите партии „правителствен договор“, а не съставяне на пълноценна коалиция. Ди Майо настоява да заеме премиерското кресло и отказва да предостави министерски позиции на партньорите си. Но, отново, това може да се промени в седмиците след изборите, когато ще се водят евентуалните преговори.\r\nВсички италиански партии по принцип отричат да имат желание за коалиция с евроскептиците, но през октомври лидерът на Северна Лига Салвини заявим, че ако дясноцентристите не спечелят мнозинство, той би се обадил на съоснователят на „Пет звезди“ Бепе Грило. И двете партии искат да отменят пенсионната реформа, с която бе вдигната възрастта за пенсиониране, да преразгледат договорите с ЕС и да извадят Италия от еврозоната.\r\nПревод и редакция:", "date": "2018.03.04", "title": "Bloomberg: Четири възможни варианта след изборите в Италия"}
{"url": "http://www.focus-news.net/news/2018/03/04/2495882/zigmar-gabriel-mnozinstvoto-ot-chlenovete-na-gsdp-sa-za-sazdavane-na-stabilno-pravitelstvo.html", "text": "Министърът на външните работи на Германия и бивш председател на Германската социалдемократическа партия (ГСДП) Зигмар Габриел заяви, че е бил уверен в готовността на членовете на партията да подкрепят формирането на нова „голяма коалиция“ (със Съюза (ХДС/ХСС на Ангела Меркел), предава ТАСС.\r\n„Както и преди четири години, аз  бях уверен, че голямото мнозинство от нашите членове искат добро и стабилно правителство за страната“, заяви в неделя Габриел пред германската медийна група FUNKE. Според неговите думи, за жителите на Германия ще е „Много по-добре“, ако в правителството влезе ГСДП.\r\nГабриел е на мнение, че гласуването за коалиционното споразумение „е празник на вътрешнопартийната демокрация“. „Както и преди четири години, можем да се доверим на членовете на ГСДП“.\r\nПо-рано от ръководството на социалдемократическата партия обявиха резултатите от гласуването на партийните членове за коалиционното споразумение с Блока на Меркел. Повече от 66% от членовете на ГСДП го одобриха.\r\nПревод и редакция:", "date": "2018.03.04", "title": "Зигмар Габриел: Мнозинството от членовете на ГСДП са за създаване на стабилно правителство"}
{"url": "http://www.focus-news.net/news/2018/03/04/2495887/afp-siriyskata-pravitelstvena-armiya-napredva-po-nyakolko-napravleniya-v-iztochna-guta.html", "text": "Сирийската арабска армия напредва по няколко направления в контролирания от екстремистите район Източна Гута, е заявил високопоставен сирийски военен пред държавната агенция SANA в неделя, предава AFP.\r\n„Армейските части напредват по няколко направления“ и са освободили няколко ферми и села, е заявил източникът пред SANA, като AFP коментира, че правителствената армия осъществява мащабна сухоземна и въздушна офанзива в предградието на Дамаск.\r\nПревод и редакция:", "date": "2018.03.04", "title": "AFP: Сирийската правителствена армия напредва по няколко направления в Източна Гута"}
{"url": "http://www.focus-news.net/news/2018/03/04/2495892/radka-kezheva-direktsiya-sotsialno-podpomagane-pazardzhik-spetsialisti-ot-otdel-zakrila-na-deteto-proveryavat-vseki-postapil-signal-za-nasilie-nad-detsa.html", "text": "При постъпване на сигнали за насилие, нехуманно отношение на персонал спрямо деца, настанени в Центрове за настаняване от семеен тип, „Закрила на детето“ - Пазарджик започва работа по сигнал. Това каза за Радио „Фокус“ – Пазарджик Радка Кежева, директор на Дирекция „Социално подпомагане“ – Пазарджик. Тя обясни, че се извършва социално проучване, включващо провеждане на разговори с детето, останалите настанени потребители в Центъра, персонала, училище и личен лекар. „В работата по констатирано насилие „Закрила на детето“ - Пазарджик свиква Координационен механизъм за взаимодействие при работа в случаи на деца, жертви на насилие или в риск от насилие и за взаимодействие при кризисна интервенция. След извършеното проучване се сезира Районна прокуратура - Пазарджик. Детето се насочва към ползване на специалист за преодоляване на травмата или преживяното“, коментира Кежева.\r\nВаня НИКОЛОВА", "date": "2018.03.04", "title": "Радка Кежева, Дирекция „Социално подпомагане“ - Пазарджик: Специалисти от отдел „Закрила на детето“ проверяват всеки постъпил сигнал за насилие над деца"}
{"url": "http://www.focus-news.net/news/2018/03/04/2495894/mariana-popova-nimh-ochakvame-temperaturi-do-18-20-gradusa-prez-vtorata-polovina-na-sledvashtata-sedmitsa-snezhnata-pokrivka-shte-se-stopi.html", "text": "Снежната покривка най-вероятно ще се стопи през идващата седмица, тъй като през втората й половина очакваме  температурите да достигнат 18-20 градуса. Това каза синоптикът от Националния институт по метеорология и хидрология (НИМХ)към Българската академия на науките (БАН) Мариана Попова в интервю за Агенция „Фокус”. По думите й в сравнение с изминалите много студени дни, вече има затопляне. „Затоплянето ще продължи през следващите дни. По-чувствително и вече в цялата страна ще бъде към края на тази седмица, когато очакваме на места да има дневни температури, достигащи до 18-20 градуса. Ще има и югозападен вятър, който допълнително ще допринася за бързото топене на снега“, коментира Попова. Синоптикът коментира, че времето през следващите дни доста ще напомня за пролет. Тя обърна внимание, че астрономическата пролет настъпва на 20 март в 18.15 часа. \r\n„До четвъртък очакваме по-често облачно време с превалявания, но от петък нататък ще имаме няколко спокойни дни без валеж, дори с разкъсана облачност. На места временно и до слънчево време“, каза Попова. По думите й докрая на март ще има още чести валежи. Според нея март ще е месец с валежи, които ще са над нормата. „Така че валежите ще бъдат чести, следващият процес се очаква около 13 март, след това към 15-ти, 18-ти, 23-ти, 25-ти, 28-ми март и самия край на месеца. Характерно е за март да има повишена динамика и чести валежи“, допълни синоптикът. \r\nДеница КИТАНОВА", "date": "2018.03.04", "title": "Мариана Попова, НИМХ: Очакваме температури до 18-20 градуса през втората половина на следващата седмица, снежната покривка ще се стопи"}
{"url": "http://www.focus-news.net/news/2018/03/04/2495895/radka-pencheva-kashta-muzey-emiliyan-stanev-veliko-tarnovo-dobro-e-sastoyanieto-na-muzeya-tazi-godina-shte-bade-napraveno-vatreshno-preboyadisvane-na-sgradata.html", "text": "Добро е състоянието на Къщата музей \"Емилиян Станев\" във Велико Търново. Културната институция се помещава на мястото, където е бил родния дом на писателя. Това каза за Радио „Фокус“ – Велико Търново уредникът в музея Радка Пенчева. Тя уточни, че през настоящата година се предвижда да бъде направено вътрешно пребоядисване на сградата, но все още не е ясно дали ще има средства. Нужно е и поставянето на няколко климатика, които да отоплявам самата експозиция. „Къщата е изградена през 1987 година и има нужда от ремонти. Аз много благодаря на кмета на града, който преди няколко години направи ремонт на покривите на сградата. Но за момента мога да обобщя, че цялостното състояние на обекта е добро“, добави уредникът. Тя отбеляза, че дограмата също е остаряла и трябва да се направи подмяна. Къщата музей на Емилиян Станев работи в дните от вторник до събота от 09.00 до 17.00 часа. Входът за деца е 2лв. , а за възрастни – 3 лв.\r\nЛуиза ТРАНЧЕВА", "date": "2018.03.04", "title": "Радка Пенчева, Къща музей \"Емилиян Станев\" - Велико Търново: Добро е състоянието на музея, тази година ще бъде направено вътрешно пребоядисване на сградата"}
{"url": "http://www.focus-news.net/news/2018/03/04/2495896/tv-zvezda-rusiya-sazdava-nov-kolesen-tank-na-bazata-na-platformata-bumerang.html", "text": "Русия планира да създаде нов колесен танк на базата на унифицираната платформа „Бумеранг“ и той може да бъде създаден в най-скоро време. Това заяви в ефира на „ТВ Звезда“ генералният директор на руската Военно-промишлена компания (ВПК) Александър Красовицки.\r\n„В нашите планове влиза създаването на колесен танк. По принцип имаме достатъчно „ноу-хау“ за това. Отново на тази платформа („Бумеранг“), но ще бъде поставено оръдие с голям калибър и това ще бъде обсъдено в най-скоро време“, разказа Красовицки.\r\nЗаедно с това, според думите на директора на руската ВПК, всички „Бумеранг“ се създават на принципа на модулност. Така, вътрешността на машината е разделена на четири. В първия отсек ще е механикът-водител, във втория – коридор, в третия – командирът и операторът, а в четвъртият – десантни части.\r\nВъоръжението на „Бумеранг“ в неговия БМП вариант е: противотанков комплекс с управляеми ракети, 30-мм оръдие 2А42, както и картечница с калибър 7,62 мм.\r\nПревод и редакция:", "date": "2018.03.04", "title": "„ТВ Звезда“: Русия създава нов колесен танк на базата на платформата „Бумеранг“"}
{"url": "http://www.focus-news.net/news/2018/03/04/2495897/plovdiv-parkiraneto-v-sinya-zona-v-grada-shte-bade-bezplatno-na-5-mart.html", "text": "Паркирането в \"Синя зона\" в града ще бъде безплатно в почивния ден 5 март. Това съобщиха за Радио „Фокус“ – Пловдив от ОП „Паркиране и репатриране“. Всички паркоместа в обхвата на \"Синя зона\" са почистени от снега и са достъпни, увериха от общинското предприятие. Престоят ще се плаща от 6 март. През всички празнични дни дежурни паяци вдигат автомобилите на нарушителите.\r\nТони МИХАЙЛОВ", "date": "2018.03.04", "title": "Пловдив: Паркирането в \"Синя зона\" в града ще бъде безплатно на 5 март"}
{"url": "http://www.focus-news.net/news/2018/03/04/2495899/pazardzhik-13-sa-prietite-signali-na-zeleniya-telefon-na-riosv-prez-fevruari.html", "text": "13 са приетите сигнали на зеления телефон на Екоинспекцията в Пазарджик през месец февруари. Това съобщиха за Радио „Фокус“ – Пазарджик от РИОСВ. От тях 6 са основателни, два са неоснователни, при един от сигналите проверката на е констатирала нарушения, по два от тях предстои проверка. Един от сигналите е изпратен по компетентност, а по сигнал за навлизане на високопроходими автомобили в защитена местност Баташки снежник, които се движат по пешеходните пътеки, проверката продължава. Два от сигналите са за птици. Единият е за намерена сова в безпомощно  състояние на улица „Никола Бандаков” във Велинград. При огледа на екземпляра е установено, че птицата е от вида Горска улулица. Предприети са мерки съгласно Закона за биологичното разнообразие. Другият от сигналите е за изградено щъркелово гнездо на стълб за пренос на електроенергия в село Динката допира проводниците на въздушна линия за ниско напрежение, което е предпоставка за възникване на инцидент. Изпратено е писмо до електроразпределителното дружество с молба за поставяне на гнездова платформа и такава е монтирана.\r\nВаня НИКОЛОВА", "date": "2018.03.04", "title": "Пазарджик: 13 са приетите сигнали на зеления телефон на РИОСВ през февруари"}
{"url": "http://www.focus-news.net/news/2018/03/04/2495900/prezidentat-rumen-radev-balgarskiyat-i-ruskiyat-narod-sa-svarzani-ot-dalboki-duhovni-i-kulturni-vrazki-prinos-za-koeto-imat-i-pravoslavnite-tsarkvi-na-dvete-darzhavi.html", "text": "Българският и руският народ са свързани от дълбоки духовни и културни връзки и голям принос за това имат Българската православна църква и Руската православна църква – още от делото на Светите братя Кирил и Методий и пренасянето на славянската писменост в Русия. Това заяви президентът Румен Радев, който разговаря на „Дондуков“ 2 днес с Негово Светейшество Кирил, патриарх на Москова и на цяла Русия, съобщиха от прессекретариата на държавния глава. В срещата участва и Негово светейшество Българският патриарх Неофит. \r\n„Убеден съм, че със своето дело православните църкви на двете държави ще продължат да допринасят за нашето културно и духовно сближаване“, заяви още президентът. „През последните години в Русия са построени хиляди православни църкви и манастири, а Руската православна църква развива активна социална дейност, насочена и към младите хора\", посочи патриарх Кирил. \r\nДържавният глава цени високо участието на руския патриарх в тържественото отбелязване на 140-годишнината от Освобождението на България и подчерта, че народът ни пази спомена за Руско-турската освободителна война от 1877-1878 г. и България уважава паметта на воините, загинали за нейното освобождение. „Така както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата националност“, подчерта Румен Радев. \r\nПатриарх Кирил оцени високо ролята на българския държавен глава за недопускане на преиначаването на историческата истина в България за Освободителната война от 1877-1878 г. „Паметта за героичната борба на руси и българи за освобождението на православна България е особена страница за историята на нашите народи. И затова бих искал да помоля и Вас и българските институции да съхраняват тази памет, независимо от политическата конюнктура“, заяви патриарх Кирил.", "date": "2018.03.04", "title": "Президентът Румен Радев: Българският и руският народ са свързани от дълбоки духовни и културни връзки, принос за което имат и православните църкви на двете държави"}
{"url": "http://www.focus-news.net/news/2018/03/04/2495901/blagoevgrad-patnite-nastilki-v-grada-sa-mokri-i-hlazgavi.html", "text": "Пътните настилки в града са мокри и хлъзгави, предаде репортер на Радио „Фокус“ – Пирин. Нормално натоварен е трафикът в района на кв. „Струмско“, както и около жп гарата и автогарата в града. Интензивно движение се наблюдава по булевардите „Васил Левски“, „Св. Димитър Солунски“ и „Св. св. Кирил и Методий“. Нормално се осъществява преминаването по главните улици „Славянска“, „Владо Черноземски“, „14-ти полк“ и „Менча Кърничева“. През деня няма регистрирани тежки пътни инциденти в областния център. Градският транспорт се движи с обичайното си разписание за почивен ден, без закъснения или отклонения от маршрута си. Светофарните уредби са в изправност, като преминаването през тях отнема около 1 - 2 минути.\r\nЛивия НИНОВА", "date": "2018.03.04", "title": "Благоевград: Пътните настилки в града са мокри и хлъзгави"}
{"url": "http://www.focus-news.net/news/2018/03/04/2495902/mariana-popova-nimh-slabi-valezhi-shte-ima-do-chetvartak-vklyuchitelno-predimno-ot-dazhd.html", "text": "Сутринта падна леден дъжд в повече райони в Северна България, най-критично по пътищата бе в североизточната част на страната. Това каза синоптикът от Националния институт по метеорология и хидрология (НИМХ)към Българската академия на науките (БАН) Мариана Попова в интервю за Агенция „Фокус”. Синоптикът обясни, че поледицата се получава, когато има студена повърхност, както е в случая с дебела снежна покривка. „Дори да не е дебела, наличието на снежна покривка предполага доста студена повърхност. Започна затопляне, в Югозападна България то е чувствително. Тъй като студеният въздух е по-тежък от топлия,  остава при земята, а топлият го надтича. Тази нощ  през Балканите премина Средиземноморски циклон, което доведе до валежи. Минавайки през топлия слой, който е над студения, валежът преминава в дъжд. Попадайки върху студената снежна повърхност, той се заледява веднага. Това е явлението леден дъжд и се свързва с образуването на поледица при земята“, обясни Мариана Попова. По думите й валежи ще има до четвъртък включително. „Повечето ще бъдат предимно слаби и на места предимно от дъжд. Днес все още има условия за сняг. Тъй като в Северна България температурите и сега са много ниски, в нощта срещу вторник е възможно в северозападните и в крайните североизточни райони за кратко да има и сняг. По принцип валежите ще бъдат предимно от дъжд“, допълни синоптикът. \r\nДеница КИТАНОВА", "date": "2018.03.04", "title": "Мариана Попова, НИМХ: Слаби валежи ще има до четвъртък включително, предимно от дъжд"}
{"url": "http://www.focus-news.net/news/2018/03/04/2495886/kyustendil-oblastta-se-narezhda-na-20-myasto-v-stranata-po-pokazatel-za-broy-izdadeni-razresheniya-za-stroezh.html", "text": "Област Кюстендил се нарежда на 20 място в страната по показател за брой издадени разрешения за строеж. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално статистическо бюро – Югозапад. Данните сочат, че най-голям брой разрешителни за строеж на нови жилищни сгради са издадени в областите Пловдив, София, Бургас и Варна. Общинските администрации на територията на област Кюстендил са издали разрешителни за строеж на 10 жилищни сгради с 12 жилища в тях и 1 317 кв. м разгъната застроена площ (РЗП), както и на 32 други сгради.\r\nВенцеслав ИЛЧЕВ", "date": "2018.03.04", "title": "Кюстендил: Областта се нарежда на 20 място в страната по показател за брой издадени разрешения за строеж"}
{"url": "http://www.focus-news.net/news/2018/03/04/2495898/afp-siriyskata-armiya-e-prevzela-edna-chetvart-ot-teritoriyata-na-ekstremistite-v-iztochna-guta.html", "text": "Сирийската арабска армия е възстановила контрола си над една четвърт от контролираната от екстремистите територия в Източна Гута, предава AFP.\r\nОт базираната в Лондон Сирийска обсерватория за човешките права съобщават, че правителствената армия е напреднала с три километра в главния град на бунтовническия анклав – Дума и вече са възстановили контрола си над една четвърт от територията, контролирана от екстремистите преди началото на операцията в предградието на Дамаск.\r\nПревод и редакция:", "date": "2018.03.04", "title": "AFP: Сирийската армия е превзела една четвърт от територията на екстремистите в Източна Гута"}
{"url": "http://www.focus-news.net/news/2018/03/04/2495904/plovdiv-natovareno-e-dvizhenieto-po-avtomagistrala-trakiya-po-pat-plovdiv-asenovgrad-smolyan-i-plovdiv-karlovo.html", "text": "Натоварено е движението по участъка на автомагистрала „Тракия“ в областта, също по пътищата Пловдив - Асеновград - Смолян и Пловдив - Карлово. Това съобщиха за Радио „Фокус“ – Пловдив от Областното пътно управление. Интензивен трафик се отчита и по направлението Пловдив - Пещера. Пътните настилки в равнинната част на областта са предимно мокри, в усойните и планински райони – на места заледени, но опесъчени и нормално проходими.\r\nОт Областното пътно управление предупредиха, че интензивното снеготопене увеличава опасността от свлачищна активност в планинските райони на Пловдивска област. Водачите трябва да бъдат особено бдителни по направленията Асеновград - Смолян и Кричим - Девин. Проходът Троян - Кърнаре остава затворен за движение на всички моторни превозни средства. Забранено е и преминаването на МПС над 12 тона по пътя Поповица - Болярци.\r\nТрафикът на територията на град Пловдив също е интензивен към този час. Натоварено движение се регистрира в централната градска част – по булевардите „Христо Ботев“, „Шести септември“, „Цар Борис III Обединител“ и „Руски“, също по всички входно-изходни артерии. Пътните настилки са предимно мокри, но нормално проходими.\r\nТони МИХАЙЛОВ", "date": "2018.03.04", "title": "Пловдив: Натоварено е движението по автомагистрала „Тракия“, по път Пловдив - Асеновград - Смолян и Пловдив - Карлово"}
{"url": "http://www.focus-news.net/news/2018/03/04/2495906/kyustendil-v-edna-lenta-se-izvarshva-dvizhenieto-po-patya-chetirtsi-slokoshtitsa-v-uchastaka-slokoshtitsa-novo-selo-poradi-propadane-i-srutvane-na-zemna-masa.html", "text": "В една лента се извършва движението по път-6224 Четирци – Слокощица, в участъка Слокощица – Ново село, поради пропадане и срутване на земна маса. Това съобщиха за Радио „Фокус“ – Кюстендил от Областно пътно управление – Кюстендил. Шофьорите трябва да се движат с повишено внимание и съобразена скорост, спазвайки пътната сигнализация в участъка. В област Кюстендил пътните настилки са мокри и хлъзгави, по високите части и заледени, но се обработват периодично. Трафикът по автомагистрала „Струма“ и главен път Е-79 е нормално натоварен. Без проблеми се извършва преминаването през ГКПП „Гюешево“. Няма регистрирани тежки пътни инциденти през деня.\r\nЛивия НИНОВА", "date": "2018.03.04", "title": "Кюстендил: В една лента се извършва движението по пътя Четирци – Слокощица, в участъка Слокощица – Ново село, поради пропадане и срутване на земна маса"}
{"url": "http://www.focus-news.net/news/2018/03/04/2495903/telma-makedoniya-demonstratsii-na-makedonskite-diaspori-v-sasht-avstraliya-i-evropa-sreshtu-promyana-na-imeto-v-melbarn-zapaliha-snimka-na-zoran-zaev.html", "text": "В събота и неделя се проведоха демонстрации на македонските диаспори в САЩ, Австралия и из Европа под надслова „Ние сме Македония“, които бяха организирани в протест срещу евентуална промяна на името на бившата югорепублика, предава скопският телевизионен канал „Телма“.\r\nМакедонците в Австралия са излезли на протест по улиците на Пърт, Мелбърн, Бризбън и Сидни в знак на подкрепа за защитаването на националните интереси, човешките права и правото на самоопределение. Дейли Мейл – Австралия известява, че протестите са срещу промяна на македонското име и отричане на македонската идентичност, както и за повишаване на осведомеността за борбата за запазване на македонската идентичност и името Македония.\r\nВ същото австралийско издание се посочва, че на демонстрацията в Сидни е имало около 30 хиляди души. Те са обикаляли улиците, пели химна на Македония и са викали „Македония“. Протестиращите обявили за \"нежелани личности\", Зоран Заев, Никола Димитров и Радмила Шекеринска, ако променят името на Република Македония.\r\nГоворителят на Движението \"Ние сме Македония\", Джош Шърман каза пред австралийските медии, че след като Гърция незаконно е окупирала Македония през 1913 г., в страната е имало бунтове. Според него,  днешният митинг е демонстрация на устойчивостта на размирен и потиснат народ.\r\n\"Ние не сме агресор в тази ситуация. Ние сме просто скромен, древен и мирен народ, който иска правото да бъде третиран с достойнство и уважение в общността на световните народи. И най-важното е да бъдем третирани като македонци \", заяви Джош Шърман.\r\nПротестите в Австралия не са минали без инциденти. Македонските емигранти в Мелбърн запалиха снимката на премиера Зоран Заев. Протестиращите бяха облечени в патриотични дрехи с флага на етническа Македония и пееха песента \"Огън да го изгори\".\r\nНа срещата в центъра на Вашингтон присъстваха организации и групи от Ню Джърси, Масачузетс, Ню Йорк и Вашингтон. Те призовават македонското правителство да прекрати преговорите с Гърция и да защити македонската идентичност.\r\n\"Смисълът на нашият апел не е да критикуваме, не сме против никого и не разпространяваме шовинизма, а е защита на основните права. Нашите предци са се преборили държавата да се казва Македония и са го защитавали с борба. Те ни дадоха това право и нашата цел е да го съхраним \", заяви Горан Митревски\r\nДвижението заявява, че въпреки факта, че 137 държави признаха Македония под конституционното й име, сегашното правителство преговаря за промяната в условията, когато Гърция поставя максималистични искания и отрича македонската идентичност и нация.\r\n\"Ние сме Македония\" изисква големите сили да се намесят в преговорите. Решението да се вземе на базата на международен договор между двете страни, гарантирано от постоянните членове на Съвета за сигурност.\r\nПодобни митинги се проведоха в няколко града в Нова Зеландия, Холандия, Великобритания, Италия, Чехия, Словения и Малта.\r\nПревод и редакция:", "date": "2018.03.04", "title": "„Телма“ (Македония): Демонстрации на македонските диаспори в САЩ, Австралия и Европа срещу промяна на името – в Мелбърн запалиха снимка на Зоран Заев"}
{"url": "http://www.focus-news.net/news/2018/03/04/2495907/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo-gkpp-kulata-dunav-most-i-dunav-most-2.html", "text": "Всички гранични контролно-пропускателни пунктове са проходими при зимни условия. Това съобщиха от пресцентъра на ГД „Гранична полиция“. Информацията за трафика на граничните пунктове е към 17.30 часа. На българо-гръцката граница на ГКПП „Кулата“ трафикът е интензивен за товарни автомобили на изход от страната. На останалите пунктове с Гърция трафикът е нормален. На българо-турската граница на ГКПП „Капитан Андреево“ и ГКПП „Лесово“ трафикът е силно интензивен за товарни автомобили на изход от страната. На останалите пунктове с Турция трафикът е нормален. На българо-румънската граница на  ГКПП „Дунав мост“ - Видин и на „Дунав мост“ - Русе трафикът е интензивен за товарни автомобили на изход от страната. На българо-македонската и българо-сръбската граница трафикът е нормален на всички гранични контролно-пропускателни пунктове.", "date": "2018.03.04", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“, ГКПП „Кулата“, „Дунав мост“ и „Дунав мост 2“"}
{"url": "http://www.focus-news.net/news/2018/03/04/2495911/veliko-tarnovo-dazhd-vali-v-grada-nastilkite-sa-mokri-i-hlazgavi.html", "text": "Слаб дъжд вали в областния център. Настилките в града са мокри и хлъзгави, предаде репортер на Радио „Фокус“ – Велико Търново. На места има заснежени участъци, а валежът създава предпоставки за образуване на поледици,. От „Пътна полиция“ призовават водачите да карат с повишено внимание и съобразена скорост. В града няма допълнително въведени ограничения и нови затворени участъци. Тежки инциденти не са регистрирани през денонощието. Светофарите работят нормално, трафикът е спокоен. Условията за пътуване в областта са нормални за сезона. На много места превалява дъжд, примесен със сняг и има образувала се поледица по пътното платно. Движението в региона не е интензивно. Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно. Срокът за приключване на ремонтите дейности е 5 юли, а обходният маршрут е през Драганово, Янтра и Поликраище. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4 през село Леденик. Ограничено е преминаването на МПС над 3.5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2018.03.04", "title": "Велико Търново: Дъжд вали в града, настилките са мокри и хлъзгави"}
{"url": "http://www.focus-news.net/news/2018/03/04/2495909/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Нормално се осъществява движението по автомагистрала „Струма“ и главен път Е-79, по-натоварено е движението в посока Банско. Пътищата в областта са проходими при зимни условия. Пътните настилки са предимно мокри, само по усойните места са заледени, но са почистени и обработени със смеси. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности.\r\nЛивия НИНОВА", "date": "2018.03.04", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/03/04/2495908/ria-novosti-napadnaha-kseniya-sobchak-dokato-praznuvashe-rozhdeniya-den-na-mihail-gorbachov.html", "text": "Кандидатът за президент на Русия Ксения Собчак съобщи, че е била нападната в центъра на Москва, предава РИА Новости, като се позовава на съобщението й във Фейсбук.\r\nИнцидентът се е случил на изхода на Петровския пътен дворец, където се е провеждало мероприятие, посветено на рождения ден на Михаил Горбачов.\r\nСпоред думите на Собчак, непознат мъж я е повалил и я е залял с някаква течност, като е викал „Това е за Жириновски!“\r\nОхраната е задържала нападателя. Щабът на Собчак твърди, че това е бил Алан Дзуцев, помощник на председателят на Московската дума Алексей Шапошников.\r\nРИА Новости припомня, че по време на телевизионен дебат в сряда, Ксения Собчак заля с вода кандидатът за президент на Русия и председател на Либерално-демократичната партия на Русия Владимир Жириновски, който я псуваше. Скандалът се развихри по време на изказването на друг кандидат за президент – Сергей Бабурин.\r\nПревод и редакция:", "date": "2018.03.04", "title": "РИА Новости: Нападнаха Ксения Собчак, докато празнуваше рождения ден на Михаил Горбачов"}
{"url": "http://www.focus-news.net/news/2018/03/04/2495910/ivaylo-mirchev-op-turizam-asenovgrad-populyariziraneto-na-peshterata-dobrostanski-biser-i-vklyuchvaneto--v-spisaka-na-turoperatorite-e-osnoven-aktsent-v-deynostta-ni-tazi-godina.html", "text": "Популяризирането на пещерата Добростански бисер край Асеновград и включването ѝ в списъка на туроператорите, посещаващи района, е основен акцент в дейността ни през 2018 година. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му предстои поставянето на информационни табели за посещение на пещерата на туристическите центрове в Асеновград – в центъра на града и при този, който обслужва туристите на НПК „Асенова крепост“.\r\n„Класическата обиколка, която ние ще предлагаме, е посещение на пещерата Добростански бисер плюс посещение на панорамния връх Попа или на панорамния връх Червената стена, който е един от най-високите в Добростанския рид с надморска височина 1 500 метра. Там туристите ще се намират в сърцевината зона на биосферен парк „Червената стена“ и наистина ще могат да уплътнят времето си по един чудесен начин. Скалното светилище Белинташ, Караджов камък и Кръстова гора, които са част от така наречения маршрут „Свещената утроба на Родопа“, са само на 15 километра от пещерата Добростански бисер. Ще се опитаме да създадем в района културно-познавателен маршрут“, посочи Ивайло Мирчев. Той добави, че на всеки един турист, посещаващ района, ще се раздават безплатни рекламни брошури, които целят популяризиране на всички туристически обекти на територията на община Асеновград.\r\nТони МИХАЙЛОВ", "date": "2018.03.04", "title": "Ивайло Мирчев, ОП „Туризъм“ - Асеновград: Популяризирането на пещерата Добростански бисер и включването ѝ в списъка на туроператорите е основен акцент в дейността ни тази година"}
{"url": "http://www.focus-news.net/news/2018/03/04/2495893/reuters-donald-tramp-e-razgovaryal-sas-svetovnite-lideri-nyama-da-ima-izklyucheniya-za-mitata.html", "text": "Президентът на САЩ Доналд Тръмп е разговарял със световните лидери за планираното увеличение на митата за внос на стомана и алуминий и не планира да прави изключения за никой, съобщи Министърът на търговията на САЩ Уилбър Рос в неделя, предава Reuters.\r\n“Знам, че е провел разговори с доста световни лидери“, заяви Рос в интервю пред американския телевизионен канал ABC.\r\n„Ясно е, че той взима решенията, но към момента, доколкото съм запознат, става въпрос за доста широк обхват на мерките. Не съм чул да говори за изключения“, добави търговския министър.\r\nReuters припомня, че в четвъртък Доналд Тръмп заяви, че САЩ ще увеличи митата за вносна стомана на 25% и за вносен алуминий - на 10%, за да защити домашните производители. Това предизвика множество критики от търговските партньори на САЩ.\r\nРос омаловажи възможните последствия за американската икономика от мярката. Според неговите думи, предложените нови мита ще увеличат доходите на САЩ с около 9 млрд. долара на година, което представлява много по-малко от 1% от БВП на страната.\r\n„Така че приказките, че това ще доведе до загуба на работни места, ще увеличи цените и изобщо, че ще повлияе зле са грешни“, подчерта той.\r\nТърговският министър не е впечатлен от заплахите на ЕС за налагане на ответни мита на знакови американски продукти, сред които мотоциклетите Харли Дейвидсън, бърбънът и дънките Левис. Според него те са тривиални и са „огромна грешка“. В отговор на европейските заплахи, Доналд Тръмп на свой ред подсказа, че може да увеличи митата за внос на европейски автомобили. \r\nПревод и редакция:", "date": "2018.03.04", "title": "Reuters: Доналд Тръмп е разговарял със световните лидери, няма да има изключения за митата"}
{"url": "http://www.focus-news.net/news/2018/03/04/2495912/mariana-popova-nimh-prez-izminalata-sedmitsa-byaha-otcheteni-nay-niskite-temperaturi-i-nay-obilniyat-snegovalezh-za-tazi-zimata.html", "text": "През изминалата седмица бяха отчетени най-ниските температури и най-обилният снеговалеж за зимата, но това съвсем не е необичайно. Това каза синоптикът от Националния институт по метеорология и хидрология (НИМХ)към Българската академия на науките (БАН) Мариана Попова в интервю за Агенция „Фокус”. Попова обясни, че тази метеорологична обстановка е характерна за февруари. „Февруари е типичен зимен месец“, каза Попова. По думите й последните две години през февруари е било сравнително топло и със сравнително малко валежи. „Това не означава, че не може да вали сняг през февруари. Напротив, по-скоро е обичайно. Дори не е нужно да се връщаме толкова назад във времето – 2012 г. в началото на февруари температурите бяха дори под минус 20 градуса, имаше обилни валежи, преспи сняг, тогава се случи наводнението в село Бисер, което взе и човешки жертви“, каза Попова и обърна внимание, че в нашите географски ширини  сняг вали от октомври до април , като дори се е случвало и в началото на май.\r\nДеница КИТАНОВА", "date": "2018.03.04", "title": "Мариана Попова, НИМХ: През изминалата седмица бяха отчетени най-ниските температури и най-обилният снеговалеж за тази зимата"}
{"url": "http://www.focus-news.net/news/2018/03/04/2495913/pazardzhik-v-regionalen-istoricheski-muzey-shte-bade-predstavena-izlozhbata-votivi-na-8-mart.html", "text": "В Етнографската експозиция на Регионален исторически музей – Пазарджик ще се открие изложбата „Вотиви” на 8 март. Това съобщиха за Радио „Фокус“ – Пазарджик от културната институция. В изложбата се представят вотиви – оброчни фигурки от колекциите на Националния етнографски музей, Националния исторически музей, Регионалните исторически музеи в Бургас, Варна, Габрово, Хасково, Шумен и Ямбол, Регионалния етнографски музей – Пловдив, Историческите музеи в Малко Търново, Средец и Попово и Етнографския музей на открито „Етър”. В изложбата „Вотиви” участват 552 вотива. Вотивите представляват фигурки, изработени от метал, които са били слагани върху икони. Те са висели на червен конец, който е бил закачван на иконата или директно с восък са били залепвани върху нея. Фигурките изобразяват хора, животни и човешки органи. Изложените вотиви показват добро познаване анатомията на човешкото тяло. Оброчните практики покриват районите на Централния Балкан, Североизточна България, Странджанско, Хасковско, Югозападна България. Разказът за вотивите е стар колкото света. Това е приказка за предметните изражения на хилядолетните човешки надежди, мечти, страхове, молби за здраве, за рожба, за изцеление, за благополучие, за здравето на животните и плодородие. Терминът вотиви се извежда от латинската дума ex-voto и на български най-общо означава вричане, оброк. Народът ни ги е наричал оброци. Думата оброк се използва както за акта на самото обричане или обещание, така и за обречения предмет. Почти всичко, без оглед на размер, тегло, форма, а понякога и функции, може да се превърне в оброк, ако е посветено на бог/божества. Този начин на поднасяне на дар на боговете, съчетан с молба, води началото си още от неолита и е един от начините за установяване на пряк контакт с божество. От подобни традиции са останали само спомени и артефакти, които могат да се видят в различни музеи по света, но практиката все още е жива и днес. И като във всяка традиция, и в тази, в хода на времето са настъпили различни промени и трасформации. Това ни подтикна да издирим вотивите в колекциите на българските музеи и да ги представим за първи път заедно пред широката публика. Изложбата ще бъде открита на 8 март от 17.00 часа.", "date": "2018.03.04", "title": "Пазарджик: В Регионален исторически музей ще бъде представена изложбата „Вотиви” на 8 март"}
{"url": "http://www.focus-news.net/news/2018/03/04/2495905/afp-emanyuel-makron-prizova-teheran-da-natisne-siriya-da-spre-ofanzivata-v-iztochna-guta.html", "text": "Президентът на Франция Еманюел Макрон се е свързал по телефона с иранския си колега Хасан Роухани в неделя и го е помолил да осъществи „необходимия натиск“ над сирийското правителство да спре офанзивата си в контролирания от екстремистите анклав Източна Гута, предава AFP.\r\nПо време на разговора между двамата лидери, Макрон е подчертал, че „Иран има особена отговорност за налагане на примирието заради връзките си с режима“, пише в съобщение от Елисейския дворец.\r\nПревод и редакция:", "date": "2018.03.04", "title": "AFP: Еманюел Макрон призова Техеран да „натисне“ Сирия да спре офанзивата в Източна Гута"}
{"url": "http://www.focus-news.net/news/2018/03/04/2495914/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 4° до 12°. Времето над страната е предимно облачно. Слаб до умерен е вятърът духа в областите Добрич, Кърджали, София, Хасково и Шумен. Пътните настилки са мокри, по усойните места заледени или заснежени и обработени. Намалена видимост поради мъгла: \r\n- до 20 м има в района на Берковица /в област Монтана/, проход Вратник /в област Сливен/.\r\n- до 30 м има в района на Петрохан /в област Монтана/.\r\n- до 100 м има в района на Витиня /в област София/.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nУчастък на София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” – целогодишно е ограничено движението на всички МПС; \r\n- „Златишки” - целогодишно е ограничено движението на всички МПС;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е ограничено движението на МПС над 10 т;\r\n- „Дюлински” - целогодишно е ограничено движението на МПС над 3,5 т;\r\n- „Пампорово” - целогодишно е ограничено движението на МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е ограничено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания. Срок до 06.03.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението  по път ІІІ-6224 Четирци – Слокощица в района  Слокощица – Ново село е ограничено  в едната лента, поради пропадане и срутване на земна маса. Мястото е обезопасено с  пътни знаци. Срок до 04.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Ограничено е движението за всички МПС по път III-358 Шипково – Рибарица поради снегонавявания.  Срок до 06.03.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-861: Движението по път III-861 Югово – Лъки се осъществява задължително с вериги за всички МПС поради снегонавявания. Срок до 06.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 06.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.04", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/04/2495916/blagoevgrad-s-03-e-namalyala-bezrabotitsata-v-oblastta-v-kraya-na-yanuari-2018-godina-sravneno-sas-sashtiya-period-na-2017-godina.html", "text": "С 0.3 % е намаляла безработицата в област Благоевград в края на януари 2018 година, сравнено със същия период на 2017 година. Това каза за Радио „Фокус“ – Пирин Станислава Поповска, директор на „Регионална служба по заетостта“-Благоевград. По думите ѝ регистрираните безработни лица в региона са били около 16 483. „Равнището на регистрираната безработица е 10,9%. През месец януари 2017 година процентът на безработните е бил 11.2%“, каза още Поповска. Тя добави, че в последните няколко месеца на 2017 година и в първите от 2018 година се наблюдава сравнително еднакво ниво на безработица.\r\nЛивия НИНОВА", "date": "2018.03.04", "title": "Благоевград: С 0.3 % е намаляла безработицата в областта в края на януари 2018 година, сравнено със същия период на 2017 година"}
{"url": "http://www.focus-news.net/news/2018/03/04/2495918/predstoyashti-sabitiya-v-stranata-za-5-mart-agentsiya-fokus.html", "text": "***\r\nОт 07.30 часа при разклона за кв. „Абдовица“ ще се състои протест срещу голата сеч, извършвана по поречието на река Искър, обхващаща 93 дка площ, находящи се от кв. „Димитър Миленков“ до Аерогара-София, включващи „Големият парк“ на кв. „Абдовица“ и с. Бусманци. \r\n***\r\nОт 10.00 до 17.00 часа единственият по рода си „Салон на музеите” в НДК ще бъде с вход свободен. Посетителите ще могат да се запознаят със специалната селекция от музейните сбирки на столични и регионални музеи и галерии от всички краища на България. Достъпът в сградата е през вход А4.\r\n***\r\nОт 14.00 часа във Военния дом-паметник (ул. „Солунска“21) ще се проведе учредителният конгрес на Българско надпартийно движение „Кубрат“ (БНСК).\r\n***\r\nВ 16.00 часа в Националния исторически музей ще бъде открита изложбата „Златарството по българските земи XVI-XX в.“.\r\n***\r\nОт 19.00 часа в Сити Марк Арт Център ще се състои третият концерт от поредицата „Млади виртуози за българската култура\", организирана съвместно с Фондация „Йордан Камджалов\" с вход свободен. \r\n***\r\nОт 14.00 часа в галерия „Георги Петров” в „Луксор сити център”, Младежи ГЕРБ-Добрич организира среща на тема „Здравословното хранене като част от здравословния начин на живот“.\r\n***\r\nОт 10.00 до 11.30 часа в офиса на ПП ГЕРБ (пл. „Свобода“ №1) народният представител Радослава Чеканска ще има приемен ден. \r\n***\r\nВ 12.00 часа пред сградата на Второ районно полицейско управление в града ще се проведе протест в подкрепа на д-р Иван Димитров, обвинен в убийството на 38-годишен мъж.\r\n***\r\nОт 18.00 часа в зала „Петър Стайков“ ще бъде представена самостоятелна изложба живопис на Симеон Николов. \r\n***\r\nВ Регионална библиотека „Стилиян Чилингиров\" ще бъде представена фотоизложба на Бахгет Искандер „Духовното присъствие на Унгария в България”.", "date": "2018.03.04", "title": "Предстоящи събития в страната за 5 март (Агенция „Фокус“)"}
{"url": "http://www.focus-news.net/news/2018/03/04/2495915/redzhep-taiyp-erdogan-nyama-da-ima-sondazhi-za-gaz-v-kipar-bez-saglasieto-na-turtsiya.html", "text": "Няма да има сондажи за газ в териториалните води на Кипър без съгласието на кипърските турци и Турция, заяви турския президент Реджеп Таийп Ердоган, цитиран от електронното издание на гръцкия вестник Protothema.\r\n„Без съгласието на“ Турската република Северен Кипър „и Турция, няма как да бъдат предприети стъпки в източното средиземноморие“, заяви Ердоган, визирайки разговора си с президента на Франция Еманюел Макрон във връзка с блокирането на пътя на сонда на италианската енергийна компания ENI в ексклузивната икономическа зона (ЕИЗ) на Кипър.\r\nСпоред турския президент, Макрон го е помолил за мирен подход по въпроса за газовите находища в кипърската ЕИЗ. „И Северът и Югът (на Кипър) имат права над газта и нефта“, посочи Ердоган. „Ние не приемаме едностранни мерки. Ако (президентът на Кипър Никос) Анастасиадис иска да е искрен, има едно нещо, което може да направи: да се договори със Северен Кипър за това с кой и как иска да провежда сондажите. Проучванията трябва да бъдат взаимни и добият ресурс трябва да бъде разделен справедливо“.\r\nОсвен това, турският държавен глава посочи, че епизодът със сондата на ENI е доказал, че проучванията не могат да бъдат осъществени без съгласието на Анкара. „Утре, може би Франция чрез TOTAL ще поиска да свърши работата. Може да САЩ да поискат същото чрез Exxon. Но, разбира се, няма как да допуснем нарушаване на нашите права, изтичащи от международното право“, категоричен е Ердоган.\r\nПревод и редакция:", "date": "2018.03.04", "title": "Реджеп Таийп Ердоган: Няма да има сондажи за газ в Кипър без съгласието на Турция"}
{"url": "http://www.focus-news.net/news/2018/03/04/2495920/makfaks-makedoniya-cherna-reka-i-vardar-prelyaha-vets-vrutok-sprya-proizvodstvoto-na-elektroenergiya.html", "text": "Топенето на снежната покривка доведе до преливане на Черна река и Вардар в техните горни течения, предава македонската държавна агенция „Макфакс“, като се позовава на информация от македонския Център за справяне с кризи.\r\nЧерна река се е разляла в горното си течение, по дължината на речното корито (нерегулирано корито) в района на селата: Граиште, Единаковци, Света и Бучин в община Демир Хисар.\r\nРека Вардар се е разляла край село Форино и има опасност къщите в района да бъдат заляти.\r\n„Известени са община Гостивар, ДЗС Гостивар и ТППЕ – Тетово. Осъществен е контакт с хидроцентралата Вруток, за да се поиска намаляване на производството на електрическа енергия, тъй като водите от акумулацията влияят на покачването на нивото на водата“, се казва в съобщението на ЦСК.\r\nУправата на ВРЦ Вруток е разпоредила да се спре изцяло производството на електроенергия и да се изчака намаляване на нивото на водата.\r\nРазлив има също и в района на Гостивар, по канала, преминаващ през село Тумачевище, където е изпратен екип за саниране на канала.\r\nПревод и редакция:", "date": "2018.03.04", "title": "„Макфакс“ (Македония): Черна река и Вардар преляха, ВЕЦ „Вруток“ спря производството на електроенергия"}
{"url": "http://www.focus-news.net/news/2018/03/04/2495922/vladimir-putin-obvinenite-za-namesa-v-izborite-v-sasht-rusnatsi-ne-sa-deystvali-ot-imeto-na-vlastite.html", "text": "Обвинените за намеса в изборите в САЩ през 2016 година граждани на Русия не са действали от името на руските власти. САЩ трябва да представи конкретни данни по това дело, но руснаците няма да бъдат екстрадирани в САЩ в никакъв случай, заяви президентът на Русия Владимир Путин в интервю пред американския телевизионен канал NBC, части от което бяха публикувани в неделя, предава ТАСС.\r\n„Знам, че те не представляват държавата или руските власти, а аз си нямам понятие какво точно са направили и не знам кой стои зад тях. Даже и да са направили нещо, то нека нашите американски колеги да подкрепят разказите си в пресата с конкретни материали, подробности и данни. Ние ще ги разгледаме и тогава може да обсъдим ситуацията“, заяви Путин.\r\nОсвен това той бе категоричен, че те няма да бъдат предадени на САЩ при никакви условия. „Никога. Русия не екстрадира свои граждани, както и САЩ, заяви руският президент.\r\nТАСС припомня, че на 16 февруари американските власти повдигнаха обвинение на 13 руски граждани и три руски организации в опит за намеса в американските политически процеси и хода на предизборната президентска кампания през 2016 година. \r\nПревод и редакция:", "date": "2018.03.04", "title": "Владимир Путин: Обвинените за намеса в изборите в САЩ руснаци не са действали от името на властите"}
{"url": "http://www.focus-news.net/news/2018/03/04/2495923/otkriva-se-parvata-vazdushna-liniya-ot-sofiya-do-lyublyana.html", "text": "Първата редовна въздушна линия между София и Любляна ще бъде открита до няколко месеца. Това обяви заместник-министърът на транспорта, информационните технологии и съобщенията Велик Занчев, по време на първото авиационно събитие от програмата на Българското председателство на Съвета на Европейския съюз, се казва в съобщение от Министерство на транспорта, информационните технологии и съобщенията на Република България.\r\nМинистър Занчев заяви, че авиационният сектор в Европа трябва да се съсредоточи върху модернизирането на инфраструктурата, внедряването на нови технологии и подобряването на връзките между държавите.\r\nПо думите му, в Югоизточна Европа проблемът с авиационната свързаност вече не стои с такава острота, заслуга за което имат няколко авиокомпании, които обслужват редовните линии между страните в региона.\r\nМинистърът призна, че са необходими още усилия за подобряването на свързаността на София със столиците на държавите от Западните Балкани, но същевременно изрази увереност, че преките въздушни линии от България до други южноевропейски и балкански държави ще се увеличават, .\r\nБългария подкрепя стратегическите документи и свързаните с тях законодателни предложения на Европейската комисия, увери заместник-министърът. Той припомни ангажираността на Българското председателство на Съвета на Европейския съюз да работи за постигането на напредък и общ подход по новия регламент за защита на конкуренцията във въздушния транспорт.\r\nЗанчев приветства инициативата на Международната асоциация за въздушен транспорт (IATA) и ДП „Ръководство на въздушното движение“ да работят заедно по стратегия за развитие на българското въздушното пространство.\r\nАвиационният форум „Въздушният транспорт – двигател за просперитет“ се проведе със съдействието на Международната асоциация за въздушен транспорт. Участниците в събитието бяха представители на авиокомпании, доставчици на аеронавигационно обслужване, летища, въздухоплавателни администрации и други специалисти.", "date": "2018.03.04", "title": "Открива се първата въздушна линия от София до Любляна"}
{"url": "http://www.focus-news.net/news/2018/03/04/2495813/afp-dve-treti-ot-chlenovete-na-gsdp-podkrepyat-nova-golyama-koalitsiya-s-angela-merkel.html", "text": "Германската социалдемократическа партия съобщи, че нейните членове са гласували на референдум в полза на плановете партията да сключи коалиционно споразумение с канцлера Ангела Меркел, предава  AFP.\r\n66% от членската маса на ГСДП е гласувала в полза на подновяването на „Голямата  коалиция“ със „Съюза“ (ХДС/ХСС) на Меркел, премахвайки последното препятствие по пътя към нейното четвърто правителство.  Виктор Турмаков", "date": "2018.03.04", "title": "AFP: Две трети от членовете на ГСДП подкрепят нова „Голяма коалиция“ с Ангела Меркел"}
{"url": "http://www.focus-news.net/news/2018/03/04/2495921/veliko-tarnovo-naznachiha-vremenen-upravitel-na-obshtinsko-predpriyatie-komunalno-stroitelstvo-i-poddrazhka-v-svishtov.html", "text": "Временен управител на Общинско предприятие „Комунално строителство и поддръжка“ назначиха в Свищов. Причината е, че до сега изпълняващият длъжността не е вършил поставените му задължения, поясни за Радио „Фокус“ – Велико Търново д-р Кристиян Кирилов, председател на ОбС – Свищов. Промяната бе включена като извънредна точка в дневния ред на последното заседание на местните парламентаристи. „Това предприятие бе създадено по две основни причини –  едната е да си приберем вземанията, които имаме от общинско предприятие ВиК, като направени разходи за доставяне на вода и т.н. Втората беше то да извършва различни строително-монтажни работи на територията на общината, ако това се наложи. И вече около половин година, въпреки многото срещи, които проведохме, откакто е създадено то, от ръководството му не бе прието видимо активизиране за осъществяване на тези дейности“, коментира още д-р Кирилов. Към момента има назначен временно изпълняващ дейността директор. Той ще заема поста до провеждането на нов конкурс, който ще бъде определен на следващото редовно заседание на ОбС – през март.\r\nЛуиза ТРАНЧЕВА", "date": "2018.03.04", "title": "Велико Търново: Назначиха временен управител на Общинско предприятие „Комунално строителство и поддръжка“ в Свищов"}
{"url": "http://www.focus-news.net/news/2018/03/04/2495926/kyustendil-turisti-ot-makedoniya-i-gartsiya-sa-nay-chestite-posetiteli-na-oblastta.html", "text": "Туристи от Македония и Гърция са най-честите посетители на област Кюстендил. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално статистическо бюро - Югозапад. По думите й най-много чужденци, посетили област Кюстендил, са граждани на Македония – 40.6%, следвани от представителите на Гърция – 9.9%, Италия – 9.5%, Сърбия – 6.2%, Руска федерация – 5.5% и Германия – 5.2%. „Общата заетост на леглата в местата за настаняване в област Кюстендил е 15.5%, отбелязваме увеличаване с 1.6 процентни пункта. В хотелите общата заетост на леглата е 16.7%, а в другите места за краткосрочно настаняване – 13.5%”, каза Даниела Димитрова. По думите й приходите от нощувки в област Кюстендил за месец достигат 484 хил. лв., или с 4.5% повече в сравнение с със същия период на миналата година. Регистрирано е увеличение на приходите както от чужди граждани – със 7.8%, така и от български граждани – с 4.1%. В хотелите са постъпили 81.2% от общите приходи на областта.\r\nВенцеслав ИЛЧЕВ", "date": "2018.03.04", "title": "Кюстендил: Туристи от Македония и Гърция са най-честите посетители на областта"}
{"url": "http://www.focus-news.net/news/2018/03/04/2495925/pregled-na-mezhdunarodnite-novini-do-19-chasa-agentsiya-fokus.html", "text": "Християндемократическият съюз на Германия приветства решението на членската маса на ГСДП да подкрепи създаването на нова управляваща „Голяма коалиция“.\r\n„Това е добро решение от страната на ГСДП и за страната“, коментира генералният секретар на ХСС  Анегрет Крамп-Каренбауер.  „Сега и „Съюзът“ (ХСС/ХСС), и ГСДП обявиха, че желаят да приемат отговорността за страната в общо правителство“, допълни тя.\r\nОпределеният за бъдещ министър на икономиката на Германия от ХДС Петер Алтмайер също приветства решението на социалдемократите.\r\n***  Германските опозиционни партии излязоха с коментар за новата „Голяма коалиция“ между социалдемократите и „Съюза“ (ХДС/ХСС) на канцлера Ангела Меркел, след като членската маса на ГСДП гласува в полза сътрудничество.\r\nКрайнодясната партия „Алтернатива за Германия“ се присмя на ГСДП, предричайки, че залезът на социалдемократите ще продължи, когато Германия отново проведе парламентарни избори. \r\n„Най-късно през 2021 г. те ще си платят“, пише партията на официалния си профил в социалната мрежа „Туитър“, публикувайки и снимка с приложен надпис „Още четири кошмарни години за Германия“. \r\n„Гласуването на ГСДП бе очаквано. Те се страхуват повече от нови избори, отколкото от това да бъдат още повече маргинализирани в нова коалиция с Меркел. Притесненията на канцлера приключиха. Тя ще си остане на поста, но Германия отива на грешно място“, заяви генералният секретар на Свободната демократическа партия Никола Беер. \r\nСпоред съпредседателя на „Лявата партия“ Катя Кипинг ГСДП и „Съюзът“ са се завърнали на власт „отслабени и апатични“. \r\nСъпредседателят на „Зелената партия“ Аналена Бербок заяви, че „е добре, че политическата безизходица приключи“.\r\n***  По данни от 12:45 часа местно време (13:45 часа българско време) избирателната активност на парламентарните избори в Италия е 19,02%.\r\nВратите на избирателните секции отвориха в 7:00 сутринта местно време и се очаква да затворят в 23:00. \r\nМеждувременно е гласувал председателят на популистката партия „Движение пет звезди“ Луиджи Ди Майо, пуснал бюлетината си на секция в столицата Рим.\r\nПредседателят на партия „Италия, напред!“ и бивш министър-председател на страната Силвио Берлускони бе посрещнат, докато пускаше бюлетината си в избирателна секция в Милано, от протестираща по голи гърди активистка, скандираща, че „срокът му за годност е изтекъл“.\r\n*** Сирийската арабска армия напредва по няколко направления в контролирания от екстремистите район Източна Гута, е заявил високопоставен сирийски военен пред държавната агенция SANA в неделя.\r\n„Армейските части напредват по няколко направления“ и са освободили няколко ферми и села, е заявил източникът пред SANA, като AFP коментира, че правителствената армия осъществява мащабна сухоземна и въздушна офанзива в предградието на Дамаск.\r\n*** Президентът на САЩ Доналд Тръмп е разговарял със световните лидери за планираното увеличение на митата за внос на стомана и алуминий и не планира да прави изключения за никой, съобщи Министърът на търговията на САЩ Уилбър Рос в неделя.\r\n“Знам, че е провел разговори с доста световни лидери“, заяви Рос в интервю пред американския телевизионен канал ABC.\r\n„Ясно е, че той взима решенията, но към момента, доколкото съм запознат, става въпрос за доста широк обхват на мерките. Не съм чул да говори за изключения“, добави търговския министър.\r\nReuters припомня, че в четвъртък Доналд Тръмп заяви, че САЩ ще увеличи митата за вносна стомана на 25% и за вносен алуминий - на 10%, за да защити домашните производители. Това предизвика множество критики от търговските партньори на САЩ.\r\nРос омаловажи възможните последствия за американската икономика от мярката. Според неговите думи, предложените нови мита ще увеличат доходите на САЩ с около 9 млрд. долара на година, което представлява много по-малко от 1% от БВП на страната.\r\n„Така че приказките, че това ще доведе до загуба на работни места, ще увеличи цените и изобщо, че ще повлияе зле са грешни“, подчерта той.\r\nТърговският министър не е впечатлен от заплахите на ЕС за налагане на ответни мита на знакови американски продукти, сред които мотоциклетите Харли Дейвидсън, бърбънът и дънките Левис. Според него те са тривиални и са „огромна грешка“. В отговор на европейските заплахи, Доналд Тръмп на свой ред подсказа, че може да увеличи митата за внос на европейски автомобили.\r\n***Сирийската арабска армия е възстановила контрола си над една четвърт от контролираната от екстремистите територия в Източна Гута.\r\nОт базираната в Лондон Сирийска обсерватория за човешките права съобщават, че правителствената армия е напреднала с три километра в главния град на бунтовническия анклав – Дума и вече са възстановили контрола си над една четвърт от територията, контролирана от екстремистите преди началото на операцията в предградието на Дамаск.\r\n*** В събота и неделя се проведоха демонстрации на македонските диаспори в САЩ, Австралия и из Европа под надслова „Ние сме Македония“, които бяха организирани в протест срещу евентуална промяна на името на бившата югорепублика.\r\nМакедонците в Австралия са излезли на протест по улиците на Пърт, Мелбърн, Бризбън и Сидни в знак на подкрепа за защитаването на националните интереси, човешките права и правото на самоопределение. Дейли Мейл – Австралия известява, че протестите са срещу промяна на македонското име и отричане на македонската идентичност, както и за повишаване на осведомеността за борбата за запазване на македонската идентичност и името Македония.\r\nВ същото австралийско издание се посочва, че на демонстрацията в Сидни е имало около 30 хиляди души. Те са обикаляли улиците, пели химна на Македония и са викали „Македония“. Протестиращите обявили за \"нежелани личности\", Зоран Заев, Никола Димитров и Радмила Шекеринска, ако променят името на Република Македония.\r\nГоворителят на Движението \"Ние сме Македония\", Джош Шърман каза пред австралийските медии, че след като Гърция незаконно е окупирала Македония през 1913 г., в страната е имало бунтове. Според него,  днешният митинг е демонстрация на устойчивостта на размирен и потиснат народ.\r\n\"Ние не сме агресор в тази ситуация. Ние сме просто скромен, древен и мирен народ, който иска правото да бъде третиран с достойнство и уважение в общността на световните народи. И най-важното е да бъдем третирани като македонци \", заяви Джош Шърман.\r\nПротестите в Австралия не са минали без инциденти. Македонските емигранти в Мелбърн запалиха снимката на премиера Зоран Заев. Протестиращите бяха облечени в патриотични дрехи с флага на етническа Македония и пееха песента \"Огън да го изгори\".\r\nНа срещата в центъра на Вашингтон присъстваха организации и групи от Ню Джърси, Масачузетс, Ню Йорк и Вашингтон. Те призовават македонското правителство да прекрати преговорите с Гърция и да защити македонската идентичност.\r\n\"Смисълът на нашият апел не е да критикуваме, не сме против никого и не разпространяваме шовинизма, а е защита на основните права. Нашите предци са се преборили държавата да се казва Македония и са го защитавали с борба. Те ни дадоха това право и нашата цел е да го съхраним \", заяви Горан Митревски\r\nДвижението заявява, че въпреки факта, че 137 държави признаха Македония под конституционното й име, сегашното правителство преговаря за промяната в условията, когато Гърция поставя максималистични искания и отрича македонската идентичност и нация.\r\n\"Ние сме Македония\" изисква големите сили да се намесят в преговорите. Решението да се вземе на базата на международен договор между двете страни, гарантирано от постоянните членове на Съвета за сигурност.\r\nПодобни митинги се проведоха в няколко града в Нова Зеландия, Холандия, Великобритания, Италия, Чехия, Словения и Малта.\r\n*** Няма да има сондажи за газ в териториалните води на Кипър без съгласието на кипърските турци и Турция, заяви турския президент Реджеп Таийп Ердоган.\r\n„Без съгласието на“ Турската република Северен Кипър „и Турция, няма как да бъдат предприети стъпки в източното средиземноморие“, заяви Ердоган, визирайки разговора си с президента на Франция Еманюел Макрон във връзка с блокирането на пътя на сонда на италианската енергийна компания ENI в ексклузивната икономическа зона (ЕИЗ) на Кипър.\r\nСпоред турския президент, Макрон го е помолил за мирен подход по въпроса за газовите находища в кипърската ЕИЗ. „И Северът и Югът (на Кипър) имат права над газта и нефта“, посочи Ердоган. „Ние не приемаме едностранни мерки. Ако (президентът на Кипър Никос) Анастасиадис иска да е искрен, има едно нещо, което може да направи: да се договори със Северен Кипър за това с кой и как иска да провежда сондажите. Проучванията трябва да бъдат взаимни и добият ресурс трябва да бъде разделен справедливо“.\r\nОсвен това, турският държавен глава посочи, че епизодът със сондата на ENI е доказал, че проучванията не могат да бъдат осъществени без съгласието на Анкара. „Утре, може би Франция чрез TOTAL ще поиска да свърши работата. Може да САЩ да поискат същото чрез Exxon. Но, разбира се, няма как да допуснем нарушаване на нашите права, изтичащи от международното право“, категоричен е Ердоган.\r\n*** Русия и Сирия са отговорни за „сърцераздирателните човешки страдания“ в контролирания от „умерената“ опозиция сирийски анклав Източна Гута. Това са заявили президентът на САЩ Доналд Тръмп и премиерът на Великобритания Тереза Мей в неделя по време на телефонен разговор.\r\nДвамата лидери са обсъдили „трагичната хуманитарна ситуация в Източна Гута“, съобщиха от Даунинг Стрийт.\r\n„Те са се съгласили, че това е хуманитарна катастрофа и че огромната отговорност за сърцераздирателните човешки страдания е на сирийския режим и Русия, като основен защитник на режима“, заявиха още от кабинета на британския премиер.\r\nКакто съобщиха по рано от базираната в Лондон Сирийска обсерватория за човешки права, правителствената армия вече е превзела една четвърт от територията на Източна Гута от началото на операцията си там.\r\nМей и Тръмп са се съгласили също, че „Русия и другите страни, които имат влияние над сирийския режим трябва да действат сега, за да спрат белязаната от насилие кампания и да защитят мирното население“.\r\nAFP припомня, че Сирийската арабска армия започна офанзива в Източна Гута преди 15 дни, като сухоземната операция е била предшествана от интензивен артилерийски огън и въздушни атаки.\r\n*** Топенето на снежната покривка доведе до преливане на Черна река и Вардар в техните горни течения.\r\nЧерна река се е разляла в горното си течение, по дължината на речното корито (нерегулирано корито) в района на селата: Граиште, Единаковци, Света и Бучин в община Демир Хисар.\r\nРека Вардар се е разляла край село Форино и има опасност къщите в района да бъдат заляти.\r\n„Известени са община Гостивар, ДЗС Гостивар и ТППЕ – Тетово. Осъществен е контакт с хидроцентралата Вруток, за да се поиска намаляване на производството на електрическа енергия, тъй като водите от акумулацията влияят на покачването на нивото на водата“, се казва в съобщението на ЦСК.\r\nУправата на ВРЦ Вруток е разпоредила да се спре изцяло производството на електроенергия и да се изчака намаляване на нивото на водата.\r\nРазлив има също и в района на Гостивар, по канала, преминаващ през село Тумачевище, където е изпратен екип за саниране на канала.\r\n*** Обвинените за намеса в изборите в САЩ през 2016 година граждани на Русия не са действали от името на руските власти. САЩ трябва да представи конкретни данни по това дело, но руснаците няма да бъдат екстрадирани в САЩ в никакъв случай, заяви президентът на Русия Владимир Путин в интервю пред американския телевизионен канал NBC, части от което бяха публикувани в неделя.\r\n„Знам, че те не представляват държавата или руските власти, а аз си нямам понятие какво точно са направили и не знам кой стои зад тях. Даже и да са направили нещо, то нека нашите американски колеги да подкрепят разказите си в пресата с конкретни материали, подробности и данни. Ние ще ги разгледаме и тогава може да обсъдим ситуацията“, заяви Путин.\r\nОсвен това той бе категоричен, че те няма да бъдат предадени на САЩ при никакви условия. „Никога. Русия не екстрадира свои граждани, както и САЩ, заяви руският президент.\r\nТАСС припомня, че на 16 февруари американските власти повдигнаха обвинение на 13 руски граждани и три руски организации в опит за намеса в американските политически процеси и хода на предизборната президентска кампания през 2016 година.", "date": "2018.03.04", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/03/04/2495924/s-tarzhestven-ritual-v-blagoevgrad-byaha-otbelyazani-137-godini-ot-rozhdenieto-na-todor-aleksandrov-posledniyat-tsar-na-planinite-obzor.html", "text": "С тържествен ритуал в Благоевград бяха отбелязани 137 години от рождението на Тодор Александров – „Последният цар на планините“. Въпреки лошото време и валежите от дъжд, десетки жители и гости на областния център на 4 март, почетоха паметта на българския национален герой. Сред официалните лица на събитието бяха заместник-кметът на Благоевград Иво Николов, зам.-областният управител Иван Стоянов, народния представител Атанас Стоянов, представители на политически партии, общественици и граждани. Пред присъстващите народният представител Атанас Стоянов каза, че Тодор Александров е изключително важна личност в българската история, като само за няколко години след Младотурския преврат, успява да възстанови организацията на ВМРО, успява да я извади от пепелищата на Балканската и междусъюзническата войни. „Тодор Александров става пръв сред равни, влизайки в централната организация на ВМРО. Той е безспорният водач, лидер и авторитет не само в организацията, но и за всички българи в Македония. Неговите качества на революционер, войвода и стратег го правят уважаван и обичан не само в Македония, но и в България, на Балканите и в Европа“, каза още Стоянов. Той добави, че от Тодор Александров е зависело дали да има мир или война на Балканите. Според него най-малкото което можем да направим е да почетем неговото дело и живот, отдадени на защита на българщината, в защита на поробените български територии.\r\nОт своя страна заместник-областният управител Иван Стоянов заяви, че неслучайно в историята Тодор Александров остава с прозвището „Последният цар на планините“. По думите на Стоянов големият български революционер остава безсмъртен, макар физически да не е сред нас. „Тодор Александров е учител, войвода и борец за националното обединение на българите. Роден в град Щип, завършил образованието си в Скопие, Тодор Александров става български учител и е посветен в революционната идея от своя учител Дамян Груев“, каза още Стоянов. Според него всички имаме дълг на този ден, когато отбелязваме годишнина от рождението на Тодор Александров да се сетим за него, защото той е един от големите водачи и революционери, които записват името си със златни букви в българската история.\r\nТодор Александров е роден на 4 март в щипската махала Ново село, в семейството на учителя Александър Попорушев и Мария Хаджиянева-Попорушева. Учи в Радовиш и в българското педагогическо училище в Скопие, което завършва през 1898 г. с отличен успех. В Скопие на 16-годишна възраст се включва във Вътрешната македоно-одринска революционна организация, посветен от директора на училището Христо Матов. По-късно учителствува в гр. Виница. Преподава и в българската прогимназия в Кратово. По време на Балканската война Тодор Александров е начело на чета №52 на Македоно-одринското опълчение, която достига до 117 души, и с нея навлиза в град Кукуш и го предава на настъпващите български военни части. Тодор Александров е убит на 31 август 1924 година.\r\nЛивия НИНОВА", "date": "2018.03.04", "title": "С тържествен ритуал в Благоевград бяха отбелязани 137 години от рождението на Тодор Александров – „Последният цар на планините“ (ОБЗОР)"}
{"url": "http://www.focus-news.net/news/2018/03/04/2495919/uchreditelniyat-kongres-na-balgarskoto-nadpartiyno-dvizhenie-kubrat-bnsk-shte-se-provede-na-5-mart.html", "text": "Учредителният конгрес на Българското надпартийно движение \"Кубрат\" (БНСК) ще се проведе на 5 март, съобщиха от Боянски клуб за подкрепа на българската държавност и нация. Учредителният конгрес на Българското надпартийно движение \"Кубрат\" (БНСК) под ръководството на проф. Божидар Димитров, арх. Миломир Богданов, д-р Костадин Георгиев - Калки, Христо Бойчев и ген. Стоимен Стоименов, с кандидат-членовете от национално отговорните академични среди, интелигенция, офицерство и професионалисти, с гости от Унгария и български политически и граждански организации, ще се проведе в понеделник, 5 март, от 14:00 часа във военния дом-паметник на ул. \"Солунска\" 21 в София.\r\nОт Боянския клуб заявяват категорична подкрепа към протеста на гражданите на Пловдив срещу ареста на българския лекар д-р Иван Димитров и настояват за незабавното му освобождаване, адв. Марин Марковски се включва в защитата на българския лекар.", "date": "2018.03.04", "title": "Учредителният конгрес на Българското надпартийно движение \"Кубрат\" (БНСК) ще се проведе на 5 март"}
{"url": "http://www.focus-news.net/news/2018/03/04/2495927/nimh-utre-maksimalnite-temperaturi-shte-sa-ot-2-3-v-severozapadna-balgariya-do-12-13-v-yugozapadnite-rayoni.html", "text": "През следващото денонощие облачността над страната ще е значителна. През нощта ще е почти без валежи. Минималните температури ще са между минус 5° и 0°, в югозападните райони до 4°-5°. Заради отрицателните температури през нощта и в сутрешните часове на много места, главно в Северна България ще има заледявания. Утре в следобедните часове, главно над югозападните райони отново ще завали дъжд, предимно слаб. Вятърът ще e слаб, в Източна България – до умерен от изток-югоизток. Максималните температури ще са от 2°-3° в Северозападна България до 12°-13° в югозападните райони. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане ще се повиши, но ще остане по-ниско от средното за март. \r\nНад Черноморието ще бъде облачно. Ще духа до умерен югоизточен вятър. Максималните температури ще са 5°-7°. Температурата на морската вода е 5°-6°. Вълнението на морето ще бъде 2-3 бала.\r\nНад планините ще бъде предимно облачно и мъгливо. След обяд над масивите в западната половина на страната  ще завали дъжд, над 1700-1800 метра – сняг. Ще духа умерен до силен южен вятър. Максималната температура на височина 1200 метра ще е около 6°, на 2000 метра – около минус 1°.\r\nВъв вторник и сряда все още температурите ще са в доста широки граници, на места в Северна България ще е студено. Но затоплянето ще продължи, по-чувствително и в цялата страна ще бъде към края на седмицата, когато максималните температури ще достигат на места до 18°-20°. До четвъртък ще преобладава облачно време, на места ще има и превалявания, предимно от слаб дъжд. През нощта срещу вторник временно валежите ще обхванат цялата страна и ще се усилят, а в северозападните и крайните североизточни райони ще превали и сняг. Вятърът често ще е умерен, във вторник - югоизточен, към края на деня и през нощта срещу сряда ще се ориентира от югозапад, в сряда временно ще бъде западен, в четвъртък - северозападен, в източните райони - североизточен.", "date": "2018.03.04", "title": "НИМХ: Утре максималните температури ще са от 2°-3° в Северозападна България до 12°-13° в югозападните райони"}
{"url": "http://www.focus-news.net/news/2018/03/04/2495917/afp-donald-tramp-i-tereza-mey-hvarliha-otgovornostta-za-stradaniyata-v-iztochna-guta-varhu-rusiya.html", "text": "Русия и Сирия са отговорни за „сърцераздирателните човешки страдания“ в контролирания от „умерената“ опозиция сирийски анклав Източна Гута. Това са заявили президентът на САЩ Доналд Тръмп и премиерът на Великобритания Тереза Мей в неделя по време на телефонен разговор, предава AFP.\r\nДвамата лидери са обсъдили „трагичната хуманитарна ситуация в Източна Гута“, съобщиха от Даунинг Стрийт.\r\n„Те са се съгласили, че това е хуманитарна катастрофа и че огромната отговорност за сърцераздирателните човешки страдания е на сирийския режим и Русия, като основен защитник на режима“, заявиха още от кабинета на британския премиер.\r\nКакто съобщиха по рано от базираната в Лондон Сирийска обсерватория за човешки права, правителствената армия вече е превзела една четвърт от територията на Източна Гута от началото на операцията си там.\r\nМей и Тръмп са се съгласили също, че „Русия и другите страни, които имат влияние над сирийския режим трябва да действат сега, за да спрат белязаната от насилие кампания и да защитят мирното население“.\r\nAFP припомня, че Сирийската арабска армия започна офанзива в Източна Гута преди 15 дни, като сухоземната операция е била предшествана от интензивен артилерийски огън и въздушни атаки.\r\nПревод и редакция:", "date": "2018.03.04", "title": "AFP: Доналд Тръмп и Тереза Мей хвърлиха отговорността за страданията в Източна Гута върху Русия"}
{"url": "http://www.focus-news.net/news/2018/03/04/2495928/bizlifers-sarbiya-finansov-uspeh-za-mezhdunarodnoto-letishte-v-belgrad-prez-2017-godina-sa-otcheteni-rekordni-prihodi.html", "text": "През 2017 г. международното летище \"Никола Тесла\" в сръбската столица, което е най-бързо развиващото се в региона, е реализирана брутна печалба от 3,26 млрд. динара, което е с 74,93 млн. динара повече, спрямо предходната 2016 г. Това обяви вицепремиерът и министър на строителството, транспорта и инфраструктурата на Сърбия Зорана Михайлович, предава белградското бизнес издание BizLife.rs.\r\nПо данни, представени от Михайлович, през миналата година финансовите приходи на летището са били със 6,67% по-високи спрямо 2016 г. Министърът изрази увереност, че положителните тенденции ще продължат с оглед на транзитната позиция на Сърбия. Михайлович припомни, че през 2017 г. през \"Никола Тесла\" са преминали 5,34 млн. пасажери, което представлява увеличение от девет процента в сравнение с 2016 г., .\r\nСъщевременно сръбският министър на строителство, транспорта и инфраструктурата подчерта, че правителството в Белград и град Ниш ще продължат да инвестират в летище \"Константин Велики\" в югоизточния град, което - съгласно думите на Михайлович, трябва да се превърне в алтернатива на аерогарата в Белград със съществуващи и нови маршрути. Тя приведе данни, съгласно които към настоящия момент летището в Нищ може да се похвали с обслужването на повече от 320 хил. пътници.", "date": "2018.03.04", "title": "BizLife.rs (Сърбия): Финансов успех за международното летище в Белград - през 2017 година са отчетени рекордни приходи"}
{"url": "http://www.focus-news.net/news/2018/03/04/2495944/ostaviha-v-aresta-obirdzhiite-vzrivili-bankomat-v-sofiya.html", "text": "Софийският градски съд остави за постоянно в ареста обирджиите, взривили банкомат в София, предаде Нова телевизия. Мотивите на магистратите бяха, че мъжете са обществено опасни и вече са имали криминални прояви. Решението важи за четирима от общо петимата мъже, задържани след зрелищна гонка в петък. Това са Иван Я., Юлиян Ц., Росен Ц. Петият - Пламен П.. Петият обирджия е Николай А.  \r\nМярката може да бъде обжалвана до три дни. Всички обвиняеми са с богато криминално минало. Групата е действала на територията на България от 7 месеца.", "date": "2018.03.04", "title": "Оставиха в ареста обирджиите, взривили банкомат в София"}
{"url": "http://www.focus-news.net/news/2018/03/04/2495946/veliko-tarnovo-s-predstavitelna-izlozhba-sayuzat-na-velikotarnovskite-hudozhnitsi-otbelyazva-70-godishniya-si-yubiley.html", "text": "С представителна изложба Съюзът на великотърновските художници отбелязва 70-годишния си юбилей. В нея ще са включени само творби на местни артисти, а целта е да се популяризира тяхната работа сред широката общественост. Това обясни за Радио „Фокус“ – Велико Търново Мариета Конова, председател на Представителството на Съюза на българските художници във Велико Търново. Инициативата се организира и с подкрепата на Община Велико Търново. В изложбата ще са показани произведения на Васил Стоилов, Борис Денев, Рафаел Михайлов, Янаки Манасиев. „Обръщаме се към всички художници, които творят на територията на град Велико Търново и в региона, да се включат в тази инициатива със свои творби. Освен това предвиждаме и създаване на каталог с всички експонати, които са част от изложбата. Правим това, защото искаме да допринесем за съхранението им в исторически план. Подобен каталог не е правен в последните 10 години“, разказа още Мариета Конова. Тя допълни, че се подготвя и мултимедийна презентация, чрез която ще бъдат представени всички велики художници, които вече не са сред нас. Всеки автор трябва изпрати по три творби до СБХ – Велико Търново, след което две от тях ще бъдат селектирани и подредени в експозицията.\r\nОсвен изложбата във Велико Търново, която ще е подредена в Изложбени зали „Рафаел Михайлов“ от 20 март до 18 април, творбите ще бъдат изложени и в София – в галерията на Съюза на ул. „Шипка“ от 20 април до 4 май  и в ХГ „Илия Бешков“ в град Плевен, от 14 до 30 юли.\r\nЛуиза ТРАНЧЕВА", "date": "2018.03.04", "title": "Велико Търново: С представителна изложба Съюзът на великотърновските художници отбелязва 70-годишния си юбилей"}
{"url": "http://www.focus-news.net/news/2018/03/04/2495948/balgarskiyat-patriarh-neofit-i-ruskiyat-patriarh-kiril-otsluzhiha-savmestna-liturgiya-po-povod-140-ata-godishnina-ot-osvobozhdenieto-na-balgariya-obzor.html", "text": "Негово светейшество Българският патриарх и Софийски митрополит Неофит и Негово светейшество патриарх на Москва и цяла Русия Кирил отслужиха съвместна литургия по повод 140-ата годишнина от Освобождението на България. На Божествената съборна света литургия в патриаршеската катедрала „Св. Александър Невски“ се събраха стотици хора. Сред присъстващите бе и Н.В. Симеон Сакскобурготски. Двамата патриарси си размениха подаръци и произнесоха тържествени слова по повод 140-ата годишнина от Освобождението. Патриарх Неофит заяви, че радостта му е голяма, защото е имал възможността да направи това богослужение с обичния на сърцето му Светейшият Кирил, патриарх на Москва и цяла Русия. Неофит се преклони пред загиналите за Освобождението, величието на тяхното дело и техния чутовен подвиг. По думите му трябва да подражаваме на техния пример и да изпълняваме техните завети. „Най-важният от тези завети е да пазим нашата православна вяра и нашето православно единство“, посочи той. Руският патриарх  Кирил сърдечно благодари на патриарх Неофит за възможността за съвместната им молитва в този исторически празник.  Негово светейшество патриарх Кирил  помоли за слава на тези, които са загинали в края на войната, която преди 140 години е донесла Освобождението на България. По думите му историците говорят за това, че руският и българският народ са били готови за тази Руско-турската война. Патриарх Кирил каза, че по това време Русия още не е възстановена от предходните си конфликти, но е потресена от страданията на единоверния народ и решава да го защити, без да получи нещо в замяна. \r\nДеница КИТАНОВА", "date": "2018.03.04", "title": "Българският патриарх Неофит и руският патриарх Кирил отслужиха съвместна литургия по повод 140-ата годишнина от Освобождението на България (ОБЗОР)"}
{"url": "http://www.focus-news.net/news/2018/03/04/2495952/blagoevgrad-nagrazhdavane-na-uchenitsite-uchastvali-v-konkursa-svobodata-na-balgariya-shte-se-provede-v-regionalniya-istoricheski-muzey-na-6-mart.html", "text": "Награждаване на учениците, участвали в конкурса „Свободата на България“, ще се проведе в Регионален исторически музей – Благоевград на 6 март от 11.00 часа. Това каза за Радио „Фокус“ – Пирин д-р Елена Чългънова, историк и уредник в културната институция. Събитието е по повод 140-годишнина от Освобождението на България от турско робство. В тържеството ще участват – фолклорна група „Веселина” към ЦЛТРДБ с художествен ръководител Веселинка Боянова, ученици от ХІ ОУ „Христо Ботев” с атрактивна възстановка, Дарина Стоянова от VІІ „б” кл. на СУИЧЕ „Св. Климент Охридски” ще представи презентация, посветена на Освободителната война и Първото освобождение на Горна Джумая на 12 (24 н.ст.) февруари 1878 г. Връчването на грамоти и награди на победителите в конкурса за рисунка – „Свободата на България”, ще представлява кулминацията на тържеството. Грамотите ще връчи лично председателят на журито – майор Пламен Велев – зам.-началник на Военно окръжие - Благоевград. По думите на Чългънова интересът към конкурса се е оказал очаквано голям – над 70 участници от различни училища на Благоевград и страната са взели участие в него – V СУ „Г. Измирлиев”-Благоевград, от ІІ ОУ „Д. Благоев”-Благоевград, от ІХ ОУ „Пейо Яворов”-Благоевград, от ХІ ОУ „Христо Ботев”-Благоевград, от СОУИЧЕ „Св. Климент Охридски”-Благоевград, от СУ „Св. Климент Охридски” – с. Слащен, община Сатовча, от НУ „ Яне Сандански” – гр. Разлог, от ОУ „Св. Паисий Хилендарски” – с. Баня, Разложко, от НУИИ „Илия Петров” – гр. София.\r\nЛивия НИНОВА", "date": "2018.03.04", "title": "Благоевград: Награждаване на учениците, участвали в конкурса „Свободата на България“, ще се проведе в Регионалния исторически музей на 6 март"}
{"url": "http://www.focus-news.net/news/2018/03/04/2495951/plovdiv-nad-80-sa-svobodnite-rabotni-mesta-obyaveni-ot-byuro-po-truda-asenovgrad-v-nachaloto-na-mart.html", "text": "Над 80 са свободните работни места, обявени от Дирекция „Бюро по труда“ – Асеновград в началото на март. Това съобщиха за Радио „Фокус“ – Пловдив от ръководството на дирекцията, обхващаща териториално общините Асеновград и Лъки. Обявените свободни места за висшисти са шест – по едно за медицинска сестра, счетоводител, младши експерт, учител в детска градина, учител по информатика и за учител по математика, физика и информационни технологии V – VII клас. Сред най-търсените работници със средно и основно образование са машинните оператори, обслужващите работници за промишлено производство, работници за сглобяване на детайли и пакетировачи. Свободни позиции са обявени също за крупиета, бармани, касиери, мениджъри, шивачи, чистачи и екструдеристи. 14 са работните места по схема „Младежка заетост”. За стажуване то е едно – за продавач-консултант с икономическо или техническо образование, а за обучение са 13 – 10 за охранители, 2 за продавач-консултант и едно за сладкар. По схема „Обучение и заетост“ работното място е едно – за продавач в областта на интернет търговията. По последни данни, равнището на безработица е 7.35 % и е с 0.42 пункта по-ниско в сравнение със същия период на миналата година.\r\nТони МИХАЙЛОВ", "date": "2018.03.04", "title": "Пловдив: Над 80 са свободните работни места, обявени от Бюро по труда – Асеновград в началото на март"}
{"url": "http://www.focus-news.net/news/2018/03/04/2495950/smolyan-nad-1200-druzhestva-ot-oblastta-veche-sa-obyavili-pechalbata-si-v-nap.html", "text": "От тази година юридическите лица, които през 2017 г. не са осъществявали дейност по смисъла на Закона за счетоводството, не са длъжни да подават както годишен отчет за дейността, така и годишна данъчна декларация. Това съобщиха от офиса на НАП в Смолян. Според анализ на НАП тази мярка ще спести разходи за преводи, транспорт, заплати на служители на близо 200 000 фирми, които досега изпращаха в НАП своите декларации без да имат дейност.\r\nОстаналите дружества подават годишна декларация за облагане с корпоративен данък за 2017 г. в срок до 2 април 2018 г. (31 март е в събота.). С тази декларация се подава и годишен отчет за дейността. В същия срок трябва да се плати и дължимият корпоративен данък, след приспадането на направените авансови вноски. Плащането на задължението към хазната може да стане във всяка банка с попълване на вносна бележка за плащане към бюджета. Други варианти за плащане са с пощенски запис или чрез интернет.\r\nДанъчната декларация се подава по електронен път (чрез интернет с електронен подпис). От началото на данъчната кампания до момента над 1 200 дружества от Смолян и областта обявиха печалбата си. Неподаването на декларациите се санкционира, като минималната глоба е 500 лева за юридическото лице и 200 лева за управителя на фирмата.\r\nПовече информация за попълването и подаване на декларацията за облагане с корпоративни данъци може да се получи на телефона за информация на НАП 0700 18 700 на цената на градски разговор.", "date": "2018.03.04", "title": "Смолян: Над 1200 дружества от областта вече са обявили печалбата си в НАП"}
{"url": "http://www.focus-news.net/news/2018/03/04/2495945/tass-ruskiyat-patriarh-kiril-pochete-pametta-na-ruskite-voynitsi-zaginali-po-vreme-na-osvoboditelnata-voyna-1877-8-godina.html", "text": "Руският патриарх Кирил посети България в период от втори до четвърти март, където взе участие в честванията по повод 140 години от освобождението на България от турско робство, предава ТАСС. \r\nВ рамките на своята визита, Кирил, заедно с българския патриарх Неофит извърши на трети март благодарствен молебен в храма „Рождество Христово“ край град Шипка. Храм-паметникът е построен на мястото, където през август 1877 се е провела героичната отбраната на прохода Шипка. \r\nПо случай празника българският президент Румен Радев държа тържествена реч, в която изрази признателност на народите, влизащи в руската армия – руснаци, поляци, румънци, финландци, украинци, латвийци, сърби и черногорци. В разговор с патриарх Кирил на четвърти март, президентът отбеляза, че България в никакъв случай не подценява руският принос за освобождението на страната, но руската армия е била многонационална и българите почитат паметта на всеки, взел участие във войната. От своя страна патриарх Кирил заяви по-късно, че е „разочарован“ тъй като в „официална реторика се оказва, че същия принос като на Русия имат Полша, Латвия и Финландия“. „Нито в историята на Полша, нито в историята на Финландия има страница, свързана с освобождението на България. А то е описано с кървави букви в историята на Русия“, подчерта патриарх Кирил. „Убеден съм, че целият негативен политически контекст ще премине и ценностите, свързани с нашата обща история и нашата обща борба… ще бъдат съхранявани в паметта на нашите народи“, добави още руският духовник.: Цанко Цолов", "date": "2018.03.04", "title": "ТАСС: Руският патриарх Кирил почете паметта на руските войници, загинали по време на Освободителната война 1877-8 година"}
{"url": "http://www.focus-news.net/news/2018/03/04/2495949/makfaks-makedoniya-zoran-zaev-se-sreshtna-s-hristiyan-mitskovski-nyama-informatsiya-otnosno-temata-na-razgovora-mezhdu-dvamata.html", "text": "Започна срещата между македонския министър-председател Зоран Заев и лидера на опозиционната партия ВМРО-ДПМНЕ Християн Мицковски, като нито една от двете страни не е дала информация относно темата на разговора, предава македонската агенция Макфакс. Това е втора среща между двамата, като първата се състоя през декември по инициатива на премиера. Тогава Мицковски отказа да поясни, дали двамата са разговаряли относно арестуваните членовете на водената от него формация, припомня агенция.\r\nВ събота Мицковски проведе среща и с лидера на Демократичния съюз за интеграция Али Ахмети. : Цанко Цолов", "date": "2018.03.04", "title": "„Макфакс“ (Македония): Зоран Заев се срещна с Християн Мицковски, няма информация относно темата на разговора между двамата"}
{"url": "http://www.focus-news.net/news/2018/03/04/2495955/hurriyet-pet-zabelezhitelnosti-ot-osmanskiya-period-v-albaniya-shte-badat-restavrirani-ot-turska-agentsiya.html", "text": "Турската агенция за сътрудничество и координация (ТАСК) е започна реставрация на пет забележителности на територията на Албания, останали от османския период, пише вестник Hurriyet. Според официално съобщение на тиранския клон на агенция, организацията „продължава да осигурява техническа помощ и проекти за общото историческо и културно наследство с цел да го защитава и запази за бъдещите поколения“. Очаква се реставрацията на джамиите „Етем бей“, „Ергири пазар“, „Берат хункар“, „Халвети текеси“ и „Берат бекарляр“ да бъде завършена в рамките на две години. \r\nАгенцията действа на територията на Албания от 1996 г. насам, като през това време е извършила реставрация и участвала в общо над 300 проекта, припомня всекидневникът. : Цанко Цолов", "date": "2018.03.04", "title": "Hurriyet: Пет забележителности от османския период в Албания ще бъдат реставрирани от турска агенция"}
{"url": "http://www.focus-news.net/news/2018/03/04/2495958/hristiyan-mitskovski-sled-sreshtata-sas-zoran-zaev-imam-chuvstvoto-che-parlamentarnata-grupa-na-vmro-dpmne-shte-stane-otnovo-tsyala-i-shte-se-varne-v-sabranieto.html", "text": "Лидерът на опозиционната македонска партия ВМРО-ДПМНЕ Християн Мицковски заяви пред журналисти след двучасовата си среща с премиера Зоран Заев, че към момента водената от него формация не може да бъде активна в Събранието поради математически и политически причини, но Мицковски изрази мнението, че тези проблеми ще бъдат преодолени скоро и водената от него формация ще се завърне в Събранието, съобщава македонската агенция “Макфакс“. \r\nМакедонският политик добави също така, че има чувства, че цялостта на парламентарната група на ВМРО-ДПМНЕ ще бъде възстановена и това се основава на информация и факти. На репортерски въпрос дали това означава, че арестуваните миналата година членове на партията ще бъдат освободени, Мицковски отговори, че под „възстановяване се подразбира 100%-това депутатска група“. По време на срещата си със Заев, опозиционният лидер е заявил, че в държавата има политически терор и опозицията не се чувства комфортно. „Опозицията трябва да се чувства спокойно, а това зависи от властта, какво заявиха и от международната общност“, допълни Мицковски, като разкри, че в рамките на инициираната от Заев среща е засегната темата и за спора за името. Лидерът на ВМРО-ДПМНЕ е подчертал досегашната позиция на своята партия, която се застъпва твърдо против промяна на Конституцията. Агенция \"Фокус\" припомня: \r\nВ събота Мицковски проведе среща с лидера на Демократичния съюз за интеграция, след която изрази подобна позиция, според която „поради математически и политически причини не можем да участваме в работата на Събранието. Математическата е, защото 12% от нашите народните представители са в затвора, докато политическата е сериозното нарушаване на демократическата обстановка в Македония“.: Цанко Цолов", "date": "2018.03.04", "title": "Християн Мицковски след срещата със Зоран Заев: Имам чувството, че парламентарната група на ВМРО-ДПМНЕ ще стане отново цяла и ще се върне в Събранието"}
{"url": "http://www.focus-news.net/news/2018/03/04/2495957/api-shofyorite-da-se-dvizhat-s-povisheno-vnimanie-i-saobrazena-skorost-po-pat-ii-82-sofiya-samokov-v-uchastaka-ot-stenata-na-yaz-iskar-do-kokalyane-poradi-opasnost-ot-svlichane-na-zemna-masa.html", "text": "Шофьорите да се движат с повишено внимание и съобразена скорост по път  II-82 София - Самоков /в участъка от стената на яз. Искър до Кокаляне/ поради опасност от свличане на земна маса, съобщиха от пресцентъра на Агенция \"Пътна инфраструктура\". Шофьорите, които пътуват за Самоков, е възможно да използват и алтернативен маршрут по път III-181 Софийски околовръстен път - Бистрица - Ярема - Белчин - кръстовище с път II-62 Клисура - Самоков.", "date": "2018.03.04", "title": "АПИ:  Шофьорите да се движат с повишено внимание и съобразена скорост по път  II-82 София - Самоков /в участъка от стената на яз. Искър до Кокаляне/ поради опасност от свличане на земна маса"}
{"url": "http://www.focus-news.net/news/2018/03/04/2495959/reuters-posolstvoto-na-sasht-v-ankara-shte-preustanovi-rabota-vremenno-v-ponedelnik.html", "text": "Посолството на САЩ в Анкара ще преустанови временно работата на пети март заради заплашена сигурност, това се казва в официално съобщение на американската дипломатическа мисия, предава Reuters. Според разпространената официална информация, в понеделник ще бъдат обслужвани само извънредни и спешни случаи. Мисията призовава също така гражданите на САЩ в Турция да избягват големите тълпи и сградата на посолството и да съблюдават личната си сигурност, когато посещават популярни туристически дестинации и оживени места. От представителството не са уточнили за какъв вид заплаха става въпрос. Очаква се още информация относно това кога посолството ще възстанови работата си. : Цанко Цолов", "date": "2018.03.04", "title": "Reuters: Посолството на САЩ в Анкара ще преустанови работа временно в понеделник"}
{"url": "http://www.focus-news.net/news/2018/03/04/2495960/usgs-zemetresenie-s-magnitud-ot-6-po-skalata-na-rihter-e-registrirano-v-papua-nova-gvineya.html", "text": "Земетресение с  магнитуд от 6 по скалата на Рихтер е регистрирано в Папуа Нова Гвинея, съобщава от Геологическата служба на САЩ. Трусът е автършок от земетресението, което удари региона миналата седмица, убивайки 31 души. Освен него по-рано са регистрирани още поне два автършока със сила по-голяма 5 по скалата на Рихтер.  Очаква се подробна информация относно жертви или разрушения. : Цанко Цолов", "date": "2018.03.04", "title": "USGS: Земетресение с магнитуд от 6 по скалата на Рихтер е регистрирано в Папуа Нова Гвинея"}
{"url": "http://www.focus-news.net/news/2018/03/04/2495947/bashar-asad-operatsiyata-v-iztochna-guta-tryabva-da-prodalzhi.html", "text": "Сирийският президент Башар Асад заяви в неделя, че правителствената армия ще продължи операцията си в контролирания от бунтовници квартал Източна Гута, предава AFP. \r\nПо думите на държавния глава, „операцията срещу тероризма трябва да продължи, докато в същото време цивилните ще продължат да имат възможността да се евакуират“. Изказването му е направено пред журналисти и излъчено по държавна телевизия. \r\nСирийската правителствена армия установи контрол над повече от една четвърт от източните краища на столица, след две седмица на бомбардировки, информират от базираната в Лондон Сирийска обсерватория за човешки права, припомня агенцията. : Цанко Цолов", "date": "2018.03.04", "title": "Башар Асад: Операцията в Източна Гута трябва да продължи"}
{"url": "http://www.focus-news.net/news/2018/03/04/2495954/ria-novosti-bashar-asad-obvini-sasht-i-tehnite-sayuznitsi-v-ukazvane-na-podkrepa-za-islyamska-darzhava.html", "text": "Президентът на Сирия Башар Асад заяви в неделя, че оглавяваната от САЩ международна коалиция поддържа терористичната организация „Ислямска държава“ и други екстремистки групировки, предава РИА Новости>. \r\nВ рамките на свое изявление пред репортери, излъчено по държавна телевизия, президентът подчерта, че „западната коалиция се явява военновъздушната част на „Ислямска държава.“ Тази коалиция поддържа „Ислямска държава“, „Джебхат ан-Нусра“ и други екстремистки групировки“, допълни Асад.  \r\nПо-рано в рамките на същото изявление държавният глава отбеляза, че операцията на правителствената армия в Източна Гута ще продължи, като едновременно с това няма да се отнема поставената пред цивилното население възможност да напусне района. : Цанко Цолов", "date": "2018.03.04", "title": "РИА Новости: Башар Асад обвини САЩ и техните съюзници в указване на подкрепа за „Ислямска държава“"}
{"url": "http://www.focus-news.net/news/2018/03/04/2495953/reuters-tereza-mey-e-izrazila-dalboko-pritesnenie-zaradi-obyavenoto-vavezhdane-na-tarifi-za-vnosa-na-aluminiy-i-stomana-v-sasht.html", "text": "Британският министър-председател Тереза Мей е изразила по време на телефонен разговор с американския президент Доналд Тръмп \"своето дълбоко притеснение\" заради обявеното въвеждане на тарифи за вноса на алуминий и стомана в САЩ, съобщава Reuters. Това са заявили от офиса на премиера в неделя. Съгласно разпространената информация, Мей е „изказала свето дълбоко притеснение относно предстоящото въвеждане на тарифи за стоманата алуминия“, като освен това премиерът е отбеляза, „общи действия са единствения начин да се реши проблема със световното свръхпроизводство“ без да се засегнат ничии интереси. : Цанко Цолов", "date": "2018.03.04", "title": "Reuters: Тереза Мей е изразила „дълбоко притеснение“ заради обявеното въвеждане на тарифи за вноса на алуминий и стомана в САЩ"}
{"url": "http://www.focus-news.net/news/2018/03/04/2495956/bbc-pekin-zaplashi-s-kontramerki-ako-novite-tarifi-na-donald-tramp-zasegnat-kitayskite-interesi.html", "text": "Китай предупреди, че не желае търговска война със САЩ, но от Пекин подчертаха също така, че страната няма да стои и бездейства, ако очакваните нови тарифи на американския президент Доналд Тръмп върху вноса на стомана и алуминий засегнат твърде тежко китайската икономика, предава BBC. Жън Йесуй, говорител на Конгреса на Китайската комунистическа партия изрази мнението, че е нормално между САЩ и Китай да „съществува определено търкане“, като се има предвид големия търговски стокообмен, надминал 580 милиарда долара през 2017 г. Но от Пекин ще предприемат „нужните мерки“ ако китайските интереси бъдат засегнати, предупреди говорителят. По-рано предупреждения отправиха и други от големите търговски партньори на САЩ, сред които ЕС, Канада и Япония, припомня медията. : Цанко Цолов", "date": "2018.03.04", "title": "BBC: Пекин заплаши с контрамерки, ако новите тарифи на Доналд Тръмп засегнат китайските интереси"}
