{"url": "http://www.focus-news.net/news/2019/05/26/2662765/evropeyski-izbori-2019-s-301-izbiratelna-aktivnost-priklyuchi-izborniyat-den-v-kazanlak.html", "text": "Приключи изборният ден в община Казанлък, каза за  Радио „Фокус”  секретарят на Общината Ваня Иванова. За българските кандидати за Европейски парламент са гласували 19 877 избиратели, при общ брой с право на глас 65 959. „ Изборният ден протече спокойно”, каза Ваня Иванова. \r\n88 са избирателните секции на територията на общината, една от тях беше подвижна. В 27 секции избирателите имаха възможност да дадат своя вот и машинно.  \r\nВ РИК – Стара Загора бяха разгледани три жалби от Казанлък. РИК отхвърли като неоснователни и недоказани две жалби на Румяна Друмева от БСП в качеството и на наблюдател, че в ДГ № 2 - Казанлък, непосредствено пред входа на СИК № 56, изследователски център Тренд извършва социологическо проучване на изборните нагласи на гласоподавателите. Двама анкетьори са разположили анкетните карти и кутиите за събирането им върху малка маса в близост до изборна секция. Според Друмева е допуснато законово нарушение, според което: „Анкетьорите не могат да извършват социологически проучвания непосредствено пред избирателните секции. Те трябва да работят на разстояние най-малко 3 метра от изхода на помещението, в което се гласува.” \r\nИзвършена е проверка на подадения сигнал на място от двама членове на РИК Стара Загора от различни политически сили. Извършилите проверката са установили, че анкетьорите са разположени на около 6 метра от входа на избирателната секция, което е в съответствие със законовите разпоредби. \r\nВ РИК Стара Загора е подадена жалба от предизборния щаб на ПП ГЕРБ в Казанлък, чрез председателя му Радиана Стефанова за незаконно разлепени агитационни материали за КП „БСП за България” и бюлетина № 18. В жалбата се твърди, че същите са поставени на десетки места извън специално обособените за поставяне на плакати, посочени в заповед на кмета на Община Казанлък. Посочени са и местата, на които се намират, приложен е снимков материал в подкрепа на твърденията, от който видно ,че материалите са поставени на електрически табла, огради, пешеходен тунел, стена и колона, като нито едно от посочените места не е посочено в цитираната заповед. \r\nРИК – Стара Загора разпореди премахването на агитационните материали за КП „БСП за България” и бюлетина № 18.  \r\nСлавяна ГАЙДАРОВА", "date": "2019.05.26", "title": "Европейски избори 2019: С 30.1 % избирателна активност приключи изборният ден в Казанлък"}
{"url": "http://www.focus-news.net/news/2019/05/26/2662766/evropeyski-izbori-2019-s-4085-izbiratelna-aktivnost-priklyuchi-izborniyat-den-v-oblast-kardzhali.html", "text": "С 40,85 % избирателна активност приключи изборният ден в област Кърджали. 61 195 избиратели са гласували от 149 803 по списък. Това съобщи за  Радио „Фокус“  Петър Захариев, председател на РИК-Кърджали. Всички СИК са приключили работа в 20.00 часа. Избирателната активност в община Черноочене е най-висока – 56,90 %,  а в Кърджали е най-ниска с 33, 09 %.  \r\nВ седемте общини от района резултатите се разпределят както следва: \r\nВ Ардино  - 43,47 %, при гласували  5963 избиратели \r\nв Момчилград  - 36,24 % , при гласували 7496 избиратели \r\nв Кърджали  - 33.09 %, при  21 645 избиратели \r\nв Джебел - 49, 93 %, при гласували  4221 избиратели \r\nКирково - 40, 15 % при гласували   8370  избиратели \r\nКрумовград - 52, 75 %, при  гласували  8710 избиратели \r\nЧерноочене - 56,90 % , при гласували 4790 избиратели \r\nНяма подадени жалби, избирателният ден е преминал спокойно.  \r\nДарина ДЕЕНИЧИНА", "date": "2019.05.26", "title": "Европейски избори 2019: С 40,85% избирателна активност приключи изборният ден в област Кърджали"}
{"url": "http://www.focus-news.net/news/2019/05/26/2662772/evropeyski-izbori-2019-galap-interneshanal-gerb-305-bsp-25-dps-145-vmro-77-demokratichna-balgariya-64-pri-75-obraboteni-danni-ot-paralelnoto-prebroyavane.html", "text": "Данните от паралелното преброяване при 75 процента от извадката на „Галъп интернешънъл” дават следната картина на вота: \r\nИзбирателната активност  е била 31.4%. Гласували „Не подкрепям никого” - 3.3 на сто. ГЕРБ получават 30.5% от гласовете, което ще им осигури    6-7 мандата в ЕП, за БСП са гласували 25% и могат да разчитат на 5-6 мандата. Трети са ДПС с 14.5% ,които могат да очакват 2-3 мандата. ВМРО имат подкрепата на 7.7% от гласувалите и очакват 1-2 мандата. Един мандата в ЕП очакват от „Демократична България”, които са подкрепени от 6.4%. Под бариерата остават Воля с 3.4%, Атака с 1%, с АБВ 1.2%, Патриоти за Валери Симеонов с 1.1%,  ПП Възраждане с 1.1%, Десислава Иванчева с 1.8%, Ваня Григорова в 0.7%. За други са гласували 5.7% от упражнилите правото си на вот. Изследването е поръчано и платено от  .", "date": "2019.05.26", "title": "Европейски избори 2019: „Галъп интернешънъл”: ГЕРБ - 30.5%, БСП - 25%, ДПС - 14.5%, ВМРО - 7.7%, „Демократична България” - 6.4%, при 75% обработени данни от паралелното преброяване"}
{"url": "http://www.focus-news.net/news/2019/05/26/2662770/evropeyski-izbori-2019-krasimir-karakachanov-vmro-bnd-utre-nyakoy-ot-partnyorite-ni-shte-plyue-no-kogato-imash-po-malko-glasove-ot-desislava-ivancheva-bi-sledvalo-da-se-zamislish.html", "text": "Утре някой от партньорите ни ще плюе, но когато имаш по-малко гласове от Десислава Иванчева в затвора, би следвало да се замислиш. Това каза лидерът на ВМРО – БНД Красимир Каракачанов по време на пресконференция след края на изборния ден, предаде репортер на  Агенция „Фокус“ .  „Има неща, които не се прощават. Точка, както искате го разбирайте“, коментира лидерът на ВМРО във връзка с отношенията си с партньорите в „Обединени патриоти“. На въпрос дали от партньорите му са се обадили да ги поздравят за резултата, Каракачанов отговори: „Не са се обадили. Единият се обаждаше по собствената си телевизия да плюе 40 дни“, допълни още Каракачанов. Според него най-вероятно някой утре ще продължи да плюе. „Бих му препоръчал да замълчи, защото когато си взел по-малко гласове от Иванчева от затвора, би следвало да се замислиш защо е така“, обясни още Каракачанов.  \r\nДеница КИТАНОВА", "date": "2019.05.26", "title": "Европейски избори 2019: Красимир Каракачанов, ВМРО- БНД: Утре някой от партньорите ни ще плюе, но когато имаш по-малко гласове от Десислава Иванчева, би следвало да се замислиш"}
{"url": "http://www.focus-news.net/news/2019/05/26/2662774/evropeyski-izbori-2019-pri-2908-aktivnost-priklyuchi-izborniyat-den-v-oblast-pazardzhik.html", "text": "При 29,08% активност приключи изборният ден в област Пазарджик. Това съобщи за  Радио „Фокус“ - Пазарджик  говорителят на РИК-Пазарджик Тони Власев. Най-висока е избирателната активност в община Сърница - 64,61%, а най-ниска в община Панагюрище - 23,09%. В община Батак броят на упражнилите правото си на вот е 51,71%, в община  Белово - 36,61%, в община Брацигово - 29,05%, в община Велинград - 35,40%, в община Лесичово - 35,81%, в община Пазарджик - 24,43%, в община Пещера - 27,03%, в община Ракитово - 33,36%, в община Септември - 30,41%, в община Стрелча - 32,34%.  \r\nВаня НИКОЛОВА", "date": "2019.05.26", "title": "Европейски избори 2019: При 29,08% активност приключи изборният ден в област Пазарджик"}
{"url": "http://www.focus-news.net/news/2019/05/26/2662769/evropeyski-izbori-2019-yulian-angelov-vmro-bnd-gerb-zatvardi-pozitsiite-si-a-nie-probihme-samostoyatelno-v-balgarskata-politika-i-veche-sme-seriozen-faktor.html", "text": "ГЕРБ затвърди позициите си, а ВМРО самостоятелно проби в българската политика и вече сериозен фактор. Това каза заместник-председателят на ВМРО – БНД  Юлиан Ангелов по време на пресконференция след края на изборния ден, предаде репортер на  Агенция „Фокус“ . „По-важното е, че ВМРО направи сериозен пробив в българската политика. Това е най-важното, защото ВМРО направи самостоятелен пробив и то на най-тежките избори с най-ниска активност – евроизбори\", заяви той. \"Има две новини от днешния ден – едната е, че ГЕРБ затвърди позициите, а другата е, че ВМРО самостоятелно проби в българската политика и е вече сериозен фактор. Отношенията с коалиционните партньори ние ще си ги решим сами“, допълни Ангелов.  \r\nДеница КИТАНОВА", "date": "2019.05.26", "title": "Европейски избори 2019: Юлиан Ангелов, ВМРО- БНД: ГЕРБ затвърди позициите си, а ние пробихме самостоятелно в българската политика и вече сме сериозен фактор"}
{"url": "http://www.focus-news.net/news/2019/05/26/2662773/evropeyski-izbori-2019-angel-dzhambazki-vmro-ako-nyakoy-narushi-koalitsionnoto-sporazumenie-za-upravlenie-na-darvata-shte-si-nosi-posledstviyata.html", "text": "Ако някой наруши коалиционното споразумение за управление на държавата, ще си носи последствията. Това каза водачът на листата на ВМРО – БНД Ангел Джамбазки по време на пресконференция след края на изборния ден, предаде репортер на  Агенция „Фокус“ .  Във връзка с отношенията в „Обединени патриоти“, Джамбазки коментира: „Ние много ясно правим разликата между личните отношения и политическите такива. Има подписано споразумение за управление на държавата. Не сме ние хората от ВМРО, които ще го нарушим. Ако някой го нарушава, ще си носи последствията“. Той посочи, че по време на кампанията са спазили добрия тон и не са отвърнали на нито една лична и грозна нападка. „Извадили сме всички тези материали. За всичко, което считаме, като обида, лъжа и клевета ще водим дела и ще получим справедливост и възмездие. Така като гледам броят на тези материали ще има достатъчно обезщетения, които ще бъдат платени да поддържаме клуба на пенсионери. Ще се фокусирам върху паметника на 9-та Плевенска дивизия“, заяви още Джамбазки.  \r\nДеница КИТАНОВА", "date": "2019.05.26", "title": "Европейски избори 2019: Ангел Джамбазки, ВМРО: Ако някой наруши коалиционното споразумение за управление на дървата, ще си носи последствията"}
{"url": "http://www.focus-news.net/news/2019/05/26/2662798/evropeyski-izbori-2019-pri-obraboteni-17-sektsionni-protokola-v-rik-shumen-nay-mnogo-glasove-poluchava-gerb.html", "text": "При обработени 17 секционни протокола от общо 308 СИК на територията на област Шумен, най- много гласове са подадени за ГЕРБ. Това сочат данните от Районната избирателна комисия в Шумен, предаде репортер на  Радио „Фокус“- Шумен . Гласували са 2 853, от включени в списъците 12 373 души. Няма машинно гласуване. 95 са недействителните бюлетини, а тези с опция „не подкрепям никого“- 134. ГЕРБ взема 27.30% от гласовете,  БСП– 27.05%, ВМРО- БНД- 10.08%, ДПС- 9.54%, Воля – 5.77% , „Демократична България“- 3.66%.  Най -малко са гласовете за „Пряка демокрация“ и „Възход“-  по 1 глас. С  най- голям брой преференции в листата на ГЕРБ е водачът Мария Габриел-136. \r\nИвелина ИВАНОВА", "date": "2019.05.26", "title": "Европейски избори 2019: При обработени 17 секционни протокола в РИК- Шумен най- много гласове получава ГЕРБ"}
{"url": "http://www.focus-news.net/news/2019/05/26/2662767/evropeyski-izbori-2019-krasimir-karakachanov-vmro-bnd-s-kolegite-ot-obedineni-patrioti-parvo-shte-si-kazhem-dobar-den-no-shte-imame-101-naum-s-tyah.html", "text": "С колегите от „Обединени патриоти“ първо ще си кажем „Добър ден“, но ние ще имаме 101 наум с тях. Това каза лидерът на ВМРО – БНД Красимир Каракачанов по време на пресконференция след края на изборния ден, предаде репортер на  Агенция „Фокус“ .  Той посочи, че вече с г-н Борисов са си казали: „Честито“. Във връзка с отношенията между партньорите в \"Обединени патриоти\", Каракачанов коментира:  „Какво ще си кажем с колегите от „Обединени патриоти“ сигурно ще си кажем първо: „Добър ден“, оттам ще видим какво ще се получи“, каза той. На въпрос дали има непреодолима пречки в малката коалиция, Красимир Каракачанов посочи, че такава няма.  „Аз повече синя каска няма да играя и не го играя синя каска. В края на краищата всеки има глава на раменете  и може да прецени какво да прави. Ако те не преосмислят поведението си и търсят вината в резултата на ВМРО в самото ВМРО, а не в тяхното поведение, не знам какво ще се получи. Аз нямам предупреждения. Не искам никой да ми се извинява, не съм устроен някой да ми се подмазва, но има неща, които трудно ще забравя. Удари, нож в гърба, нанесен от хора, които смятат или вие смятате, че са мои коалиционни партньори. Хора, които си позволиха да говорят за личния ми живот, за личния живот на мои колеги, лъжейки като цигани“, каза още Каракачанов. Той коментира, че това не го е правил и най-големият им политически противник – ДПС. На въпрос как ще продължават заедно, той отговори: „Какво значи да продължаваме да сме заедно. В края на краищата коалицията е от три партии, парламентарната група е от три партии. Всъщност отдавна е така. Всяка от партиите в ПГ води собствена политика“. Според него единствената грешка на ВМРО е, че са били твърде търпеливи. Той допълни, че ще има 101 на ум със своите партньори. „Оттук нататък каквото сабя покаже“, каза още лидерът на ВМРО.  \r\nДеница КИТАНОВА", "date": "2019.05.26", "title": "Европейски избори 2019: Красимир Каракачанов, ВМРО- БНД: С колегите от „Обединени патриоти“ първо ще си кажем „Добър ден“, но ще имаме 101 наум с тях"}
{"url": "http://www.focus-news.net/news/2019/05/26/2662764/evropeyski-izbori-2019-krasimir-karakachanov-vmro-bnd-horata-ne-glasuvaha-zashtoto-dosega-ne-vizhdaha-polza-ot-balgarskite-evrodeputati.html", "text": "Хората не гласуваха, защото досега не виждаха полза от българските евродепутати. Това каза лидерът на ВМРО – БНД Красимир Каракачанов по време на пресконференция след края на изборния ден, предаде репортер на  Агенция „Фокус“ . „По един фундаментален въпрос като пакета „Мобилност“, трима наши евродепутати изтърваха самолета“, коментира той и допълни, че това показва, че не им е там мястото. На въпрос как си обяснява резултата във вътрешен план, Каракачанов заяви, че резултатът е ясен. Той отчете, че други техни колеги и партньори са се концентрирали с това да се занимават със себе си или с караниците помежду си. „Как си обясняваме резултата. ВМРО има 125-годишна история. ВМРО винаги е имала ясна визия за бъдещето на българина. Въпреки че преди 20 години, когато ги говорихме тези неща, по-голямата част от обществото ни гледаха скептично. След това като говорихме за изграждане на заградителното съоръжение по границата ни задавахте въпроса: „Ама Европа не е съюз на оградите, а на свободното движение. Хората видяха, че тези неща, които ги говорихме не са плод на някаква идеология. Леви и десни като папагали повтаряха някакви клишета. Резултатът го видяхме. Българинът го разбра“, допълни още Каракачанов. \r\nДеница КИТАНОВА", "date": "2019.05.26", "title": "Европейски избори 2019: Красимир Каракачанов, ВМРО – БНД: Хората не гласуваха, защото досега не виждаха полза от българските евродепутати"}
{"url": "http://www.focus-news.net/news/2019/05/26/2662771/evropeyski-izbori-2019-rumen-petkov-koalitsiya-za-balgariya-rezultatat-mozheshe-da-bade-po-dobar.html", "text": "Резултатът можеше да бъде по-добър. Това каза кандидатът за евродепутат от „Коалиция за България“ и лидер на АБВ Румен Петков пред  Нова телевизия . „Може би не успяхме да обясним достатъчно убедително, че двуполюсният модел в този си вид е вреден за страната ни”, коментира Петков. „Тези внушения, които вървяха месеци наред, че АБВ е с 0,3 – 0,5 – 0,8%, сигурно са демотивирали част от хората, че „Коалиция за България” ще краде гласове”, заяви Петков.  Той отхвърли упреците, че заради името, с което се явиха на изборите, са откраднали избиратели на БСП. „Такива внушения са непочтени и неаргументирани”, заяви още Петков.", "date": "2019.05.26", "title": "Европейски избори 2019: Румен Петков, „Коалиция за България“: Резултатът можеше да бъде по-добър"}
{"url": "http://www.focus-news.net/news/2019/05/26/2662212/predstoyashti-sabitiya-v-stranata-za-26-may-agentsiya-fokus.html", "text": "*** \r\nОт 18.30 часа на пл. „Акад. Николай Хайтов“ ще се състои тържествен ритуал на Община Асеновград по изпращане на абитуриенти от ПГ по ХВТ „Св. Димитър Солунски”. \r\n*** \r\nОт 10.00 часа на площад „Македония“ и в Регионален исторически музей- Благоевград ще бъдат разположени работилниците на Детски панаир. \r\n*** \r\nОт 11.00 часа на площад „Тройката“ ще се състои турнето на National Geographic Kids. \r\n*** \r\nОт 18.00 часа в Летния театър ще се проведе концерт на U-Angel Voice и вокален състав „Фортисимо“. \r\n*** \r\nОт 10.00 часа от Автогара Запад ще тръгне велопоход до римския каптажи Мусинската пещера. \r\n*** \r\nОт 11.00 часа в Държавен куклен театър „Дора Габе“ ще се състои Куклен спектакъл „Хитър Петър“. \r\n*** \r\nОт 09.00 часа в  храм \"Св. Георги\", с. Синитово, Негово Преосвещенство Константийският епископ Яков ще оглави Архиерейска света Литургия. \r\n*** \r\nОт 09.00 часа в храм „Св. Николай“ Знеполският епископ Арсений ще отслужи Архиерейска света Литургия. \r\n*** \r\n*** \r\nОт 08.30 часа кандидатът за евродепутат от Коалиция „БСП за България“ проф. Мариела Модева ще гласува в 14 СУ „Проф. Асен Златаров“ в ж.к. „Банишора“. \r\n*** \r\nОт 09.00 часа кандидатът за евродепутат от  Коалиция „БСП за България“ Петър Витанов ще гласува в 31 секция в 3 СУ „Проф. Марин Дринов“ в район „Илинден“. \r\n*** \r\nОт 09.00 часа кандидатът за евродепутат от Коалиция „БСП за България“ проф. Румен Гечев ще гласува в 64 ОУ „Цар Симеон Велики“ на ул. „Симеоновско шосе“ 1. \r\n*** \r\nВ 9.00 часа водачът на евролистата на Атака д-р Георги Димов ще гласува в 105 СУ „Атанас Далчев” ( ул. \"Св. Пимен Зографски 7). \r\n*** \r\nОт 09.30 часа лидерът на БСП Корнелия Нинова ще гласува в секция 48 в 25 ОУ „Петър Берон“ на ул. „Балканджи Йово“ 22 в ж.к. „Лагера“. \r\n*** \r\nОт 10.00 часа водачът на листата на Коалиция „БСП за България“ Елена Йончева ще гласува в 36 СУ „Максим Горки“ в район „Красно село“. \r\n*** \r\nОт 10.00 часа водачът на листата на ВМРО – Българско национално движение Ангел Джамбазки ще гласува секция 1 на 66 СУ „Филип Станиславов“ в кв. „Овча купел“. \r\n*** \r\nОт 10.00 часа кандидатът за евродепутат от Коалиция „БСП за България“ Велизар Енчев ще гласува в 131 СУ „Климент Аркадиевич Тимирязев” в жк. „Младост“ 4. \r\n*** \r\nОт 10.00 часа кандидатът за евродепутат от Коалиция „БСП за България“ Димитър Данчев ще гласува в 124 ОУ „Васил Левски” в жк. „Сухата река“. \r\n*** \r\nВ 10.30 часа лидерът на ПП Атака и председател на ПГ на „Обединени патриоти“ Волен Сидеров ще гласува в Първа частна математическа гимназия (бул. „Генерал Скобелев“ №58, срещу МВР-болница). \r\n*** \r\nОт 11.00 часа във Втора английска езикова гимназия „Томас Джеферсън“ в столичния район „Триадица“ (ул. „Траянова врата“ 26, Избирателна секция 39) ще гласува председателят на „Коалиция за България“ Румен Петков. \r\n*** \r\nОт 11.00 часа председателят на ВМРО – БНД Красимир Каракачанов ще гласува в 134 СУ „Димчо Дебелянов“, ул. „Пиротска“ 78. \r\n*** \r\nОт 11.00 часа кандидатът за евродепутат от  Коалиция „БСП за България“ Цветелина Пенкова ще гласува в в СПГЕ „Джон Атанасов“. \r\n*** \r\nОт 11.00 часа кандидатът за евродепутат от  Коалиция „БСП за България“ Сергей Станишев ще гласува в Националното музикално училище „Любомир Пипков“ на ул. „Оборище“. \r\n*** \r\nОт 11.00 часа кандидатът за евродепутат от Коалиция „БСП за България“ Момчил Неков ще гласува в 105 СУ „Атанас Далчев“ в ж.к. „Дианабат“. \r\n*** \r\nОт 11.30 часа в Професионална гимназия по транспорт „Макгахан” (София, ул. „Кадемлия” №15) президентът Румен Радев ще упражни правото си на глас в изборите за членове на Европейския парламент. \r\n*** \r\nОт 11.30 часа председателят на СДС Румен Христов ще гласува в 2 СУ „Акад. \r\nЕмилиян Станев“ на ул. „Ген. Александър Суворов“ 36. \r\n*** \r\nОт 11.30 часа в Пресклуба в сградата на Народното събрание (пл. „Княз Александър І“ № 1) Централната избирателна комисия ще даде брифинг. \r\n*** \r\nОт 12.00 часа кандидатът за евродепутат от Коалиция „БСП за България“ Иван Кръстев ще гласува в 73 СУ „Владислав Граматик“ в  ж.к. „Гоце Делчев“. \r\n*** \r\nОт 12.00 часа кандидатът за евродепутат от Коалиция „БСП за България“ Крум Дончев ще гласува в Изпълнителната агенция по селекция и репродукция в животновъдството на ул. „Бистришко шосе“  26. \r\n*** \r\nОт 13.30 часа кандидатът за евродепутат от Коалиция „БСП за България“ Деница Златева ще гласува в 57 СУ „Св. Наум Охридски“ в кв. „Разсадника“. \r\n*** \r\nОт 15.00 часа в Пресклуба в сградата на Народното събрание (пл. „Княз Александър І“ № 1) Централната избирателна комисия ще даде брифинг. \r\n*** \r\nОт 18.00 часа вицепрезидентът Илияна Йотова ще упражни правото си на глас в изборите за Европейски парламент в Професионална гимназия по фризьорство и козметика „Княгиня Евдокия“ на ул. „Атанас Далчев“ №8 в район „Изгрев“. \r\n*** \r\nОт 18.00 часа в район „Красна поляна“ в 28 СУ „Алеко Константинов“ (бул. „Възкресение“ 60) ще гласува членът на НС на АБВ Ивайло Калфин. \r\n*** \r\nОт 21.00 часа в зала „Галерия” на Националния студентски дом Съюзът на европейските федералисти и Европейското младежко движение организират  парти за наблюдение на резултатите от Европейските избори. \r\n*** \r\nОт 10.00 часа в Английската езикова гимназия „Гео Милев“ ще гласува кандидатът за евродепутат от ГЕРБ Ивелина Василева. \r\n*** \r\nОт 10.30 часа водачът на листата на „Патриоти за Валери Симеонов (НФСБ и Средна Европейска класа)“ Валери Симеонов ще гласува в 10.30 часа в ОУ „Найден Геров“ в жк. „Меден рудник“. \r\n*** \r\nОт 08.00 часа в Двореца на културата и спорта ще се състои брифинг на РИК – Варна във връзка с провеждането на изборния ден. Пресконференции са предвидени и в 11.00 ч., 14.00 ч., 18.00 ч. и 20.00ч. \r\n*** \r\nОт 10.00 часа кметът на Варна и областен координатор на ГЕРБ Иван Портних ще гласува в Избирателна секция 175 в дирекцията на к.к. „Златни пясъци” АД. \r\n*** \r\nОт 10.00 часа кандидатът за евродепутат от Коалиция „БСП за България“ д-р Десислав Тасков ще гласува в Първи корпус на Икономическия университет. \r\n*** \r\nОт 10.00 часа лидерът на ГС на БСП-Варна Борислав Гуцанов ще гласува в секция 171 в Четвърта езикова гимназия „Фредерик Жолио-Кюри“. \r\n*** \r\nОт 12.00 часа кандидатът за член на Европейския парламент от листата на ГЕРБ и СДС Емил Радев ще гласува в избирателна секция 131 в Професионалната гимназия по туризъм „Проф. д-р Асен Златаров”. \r\n*** \r\nОт 15.00 часа министърът на младежта и спорта Красен Кралев ще упражни своя вот в Избирателна секция 132 в Професионалната гимназия по туризъм „Проф. д-р Асен Златаров”. \r\n*** \r\nОт 08.45 часа председателят на РИК- Видин Емил Емилов ще даде пресконференция за старта на европейски избори в област Видин. \r\n*** \r\nОт 12.00 часа в 22-ра избирателна секция в град Видин кметът на Общината Огнян Ценков ще даде своя вот на изборите за членове на Европейския парламент от Република България. \r\n*** \r\nВ 9.30 часа кметът Калин Каменов ще упражни правото си на вот в изборна секция № 078 (Клуб на пенсионера) в квартал „Бистрец“. \r\n*** \r\nОт 11.00 часа министърът на регионалното развитие и благоустройството и областен координатор на ПП ГЕРБ - Враца инж. Петя Аврамова ще гласува в ППМГ „Акад. Иван Ценов“. \r\n*** \r\nОт 12.00 часа кандидатът за евродепутат от листата на ГЕРБ д-р Иво Ралчовски ще гласува в НУ „Иван Вазов“. \r\n*** \r\nПредседателят на ДПС и водач на листата на ДПС за членове на ЕП Мустафа Карадайъ ще гласува в СУ „Петко Рачов Славейков“ в кв. „Възрожденци“. \r\n*** \r\nОт 12.00 часа председателят на Народното събрание Цвета Караянчева ще гласува на изборите за Европейски парламент в СУ „Петко Рачов Славейков“. \r\n*** \r\nОт 10.00 часа кандидатът за евродепутат от Коалиция „БСП за България“ Тодор Стоилов ще гласува в СУ „Черноризец Храбър“ в район „Тракия“. \r\n*** \r\nОт 10.00 часа областният управител на област Русе Галин Григоров ще упражни правото си на вот утре в ОУ „Ангел Кънчев”. \r\n*** \r\nВ 11.00 часа Негово Високопреосвещенство Старозагорският митрополит Киприан ще упражни правото си на глас в избирателна секция 80, в класна стая 6 в СУ “М. Горки”. \r\n*** \r\nОт 11.00 часа водачът на листата на ГЕРБ и СДС Мария Габриел ще гласува в \r\nпенсионерския клуб (1 етаж) на ул. „Места 37“. \r\n*** \r\nОт 08.30 часа кандидатът за евродепутат от Коалиция „БСП за България“ Емил Георгиев ще гласува в ОУ „Христо Смирненски“. \r\n*** \r\nОт 10.00 часа кметът на Хасково Добри Беливанов ще упражни правото си на вот на в ОУ „Васил Левски“. \r\n*** \r\nОт 12.12 часа в секция №34 в НТС Хасково областният управител на област Хасково  Станислав Дечев ще упражни правото си на глас. \r\n*** \r\nОт 09.00 часа в секция № 68 в Младежки дом Шумен областният управител проф. Стефан Желев ще упражни правото си на глас на изборите за български представители в Европейския парламент.", "date": "2019.05.26", "title": "Предстоящи събития в страната за 26 май (Агенция „Фокус“)"}
{"url": "http://www.focus-news.net/news/2019/05/26/2662776/evropeyski-izbori-2019-angel-dzhambazki-vmro-avtomobilniyat-transport-proizvoditelite-na-torove-i-energetikata-sa-vse-temi-koito-tryabva-da-badat-zashtitavani-v-evropa.html", "text": "Автомобилният транспорт, производителите на торове и енергетиката са все теми, които трябва да бъдат защитавани в Европа. Това каза водачът на листата на ВМРО – БНД Ангел Джамбазки по време на пресконференция след края на изборния ден, предаде репортер на  Агенция „Фокус“ . „Ние събрахме възможно най-голяма група представителство от българското общество. Оценяваме това като задължение и като възлагане на задача, която ще се постараем да изпълним“, каза Джамбазки. „Предстоят ни много, много такива задачи и в сферата на автомобилния транспорт, в сферата на производителите на торове, на химикали, българската енергетика. Това са все теми, които трябва да бъдат защитавани. Трябва да бъде защитавана и темата за правата на българите на нашите братя, извън територията на Отечеството ни в момента“, допълни Джамбазки.  \r\nДеница КИТАНОВА", "date": "2019.05.26", "title": "Европейски избори 2019: Ангел Джамбазки, ВМРО: Автомобилният транспорт, производителите на торове и енергетиката са все теми, които трябва да бъдат защитавани в Европа"}
{"url": "http://www.focus-news.net/news/2019/05/26/2662213/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Налице е нарастващо разминаване между председателя на Конгреса Нанси Пелоси и председателя на правната комисия Джеролд Надлър за най-добрата стратегия за борба с администрацията на Тръмп, която оспорва всички искания на Конгреса, пише американският вестник  The Hill . \r\nДвамата влиятелни демократи се разминават през последните дни по въпроса дали да започнат процедури за импийчмънт срещу президента Тръмп и колко скоро да се проведе гласуване срещу неуважението от страна на главния прокурор Уилям Бар. \r\nНадлър, подтикнат от разочаровани членове на правната комисия, принуждава лично ръководството както за придвижване на импийчмънта, така и за гласуване за неуважение веднага след завръщането на депутатите от прекъсването. \r\nПелоси все още настоява за по-бавен подход, загрижена, че демократите все още не са повлияли на общественото мнение за това защо са необходими подобни агресивни тактики. Председателят също така посочва поредица от съдебни победи над администрацията на Тръмп и стопанските субекти, утвърждавайки аргументите на демократите, че законът е на тяхна страна, откакто те методично проверяват президента. \r\nПравната комисия “трябва да направи по-популярни исканията си по начин, който би убедил обществото в правотата й и да накара републиканците да станат съучастници на прегрешенията на президента ”, казва високопоставен източник от Демократическата партия. \r\n\"Тръмп току-що ни е дал подарък и ние трябва да го използваме в наша полза\", каза източникът. Трябва да се натрупа повече обществена информация, преди да гласувате за неуважение или импийчмънт. \r\nПо време на срещата при закрити врати представителят Питър Уелч , съюзник на Пелоси, отбеляза, че мнозина смятат, че Пелоси удържа натиска на Надлър и други от правната комисия, които са все по-разочаровани от непробиваемостта на администрацията на Тръмп. \r\nУелч е казал, че докато демократите в крайна сметка може да продължат с импийчмънт, те не трябва да правят това само заради проблема в рамките на комисията по правосъдие. \r\n„Изглежда, че е само правната комисия е вбесена от администрацията на Тръмп“, каза Уелч, според източник в залата. Демократите, добави той, не могат да позволят това да диктува действията на целия Конгрес. \r\nПелоси постоянно се стреми да заглуши призивите за импийчмънт, смятайки, че партията е по-добре да се съревновава с Тръмп на изборите през 2020 година по въпросите за здравната политика и други обществено-значими проблеми. \r\n*** Федерален съдия в петък нанесе удар на плановете на Белия дом за изграждане на стена по протежение на южната граница на САЩ, забранявайки на служителите на администрацията на Тръмп да продължат работата по строителни проекти със средства, които Конгресът не е одобрил, пише американският вестник  The Wall Street Journal .  \r\nАмериканският окръжен съдия Хайууд Гилиъм от Оукланд, Калифорния, постанови, че плановете на президента Тръмп да отклони федералните средства за изграждане на гранична стена, неодобрени от конгреса, надвишават правомощията на изпълнителната власт. \r\n\"Абсолютният\" контрол на Конгреса върху федералните разходи, дори когато този контрол може да попречи на желанията на изпълнителната власт по отношение на инициативи, които тя счита за важни, не е грешка в нашата конституционна система, \"заяви съдия Гилиъм, назначен от Обама в 56-странично решение. \"Това е характеристика на тази система и то съществена.\" \r\nСъдията издаде предварителна заповед, която забранява на администрацията да пристъпи към проекти, предвидени за незабавно строителство. \r\nАко и когато администрацията на Тръмп обяви допълнителни проекти на границата, съперниците в случая - природозащитници и южните организации на граничната общност - могат да се върнат в съда и да поискат съдебно разпореждане срещу тях, каза още съдията. \r\nРешението е първото по рода си по въпроса. Няколко други дела по стената на границата са в процес на разглеждане в цялата страна, включително едно във Вашингтон,  където контролираната от демократите Камара на представителите съди администрацията на Тръмп. \r\nНито Белият дом, нито Министерството на вътрешната сигурност отговориха на исканията за коментари. \r\n*** Чрез визитата на американския президент Доналд Тръмп САЩ и Япония искат да заздравят съюза си и да преодолеят търговските различия, пише японското англоезично издание  The Japan Times .  \r\nПрезидентът на САЩ Доналд Тръмп, който пристигна на държавно посещение в Токио, ще започне работа в неделя с премиера Шинзо Абе - като играе голф и гледа сумо. \r\nНо колкото и странно да изглежда, това са сериозни дипломатически събития за двамата лидери, които се радват на близки лични отношения, откакто Тръмп стана президент през януари 2017 година. \r\nДлъжностни лица и експерти заявиха, че основният приоритет за посещението на Тръмп за двете страни е да покаже връзките между двамата лидери и да подчертае силния алианс между Япония и САЩ в лицето на заплахите от Китай и Северна Корея. \r\nВисокопоставен японски дипломат информира репортерите в Токио за посещението, подчерта, че целта е „да се изпратят сигнали“, че „японско-американският съюз е по-силен от всякога“ и че двете страни ще поемат водеща роля в поддържането на мира и стабилност в региона. \r\nОтделно, в новините, които биха били добре приети в Токио, висш служител на САЩ заяви в сряда, че търговията няма да бъде основен въпрос, според съобщения в медиите. \r\n„Не мисля, че целта на това пътуване е да се съсредоточи върху търговията. Наистина трябва да бъдат държавни гости на Техни величества ”, каза официалният представител, позовавайки се на планираната среща на Тръмп с император Нарухито и императрица Масако. \r\nЗа Абе, играенето на голф с Тръмп не е просто шанс да се сближат. \r\nНапротив, Абе е изградил близки отношения с президента на САЩ, един от най-непредсказуемите лидери в света, като използва времето си във връзките с Тръмп, за да обсъди редица неотложни дипломатически въпроси, според японски официални лица. \r\nВ резултат на това той сега е широко възприеман като един от малкото- ако не и единствените - чуждестранни лидери, които могат да говорят удобно с Тръмп. \r\nАбе е насочил повечето от своите ключови дипломатически политики, включително тези за Китай и Северна Корея, към японския съюз със САЩ и силните му лични връзки с Тръмп често се смятат за огромно предимство за Токио - макар някои да го критикуват, че е прекалено неформален с лидера на САЩ. \r\nНа Тръмп търговските въпроси с Япония най-вероятно ще му натежат. Още преди да стане президент, Тръмп е бил известен с оплакванията си от нелоялните търговски излишъци със САЩ, на които Япония, Китай и други страни се радват. Това беше дори една от основните кампании, които той използваше, за да подсили подкрепата си реди президентските избори в САЩ през 2016 година. \r\nНо докато двустранните търговски преговори с Япония ще продължат, Токио е малко вероятно да даде някакви критични отстъпки по въпросите на селското стопанство и търговията с автомобили преди изборите през лятото. \r\nЕкспертите твърдят, че е твърде рано за двамата лидери да постигнат договореност на фронта на търговията.", "date": "2019.05.26", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/05/26/2662214/kathimerini-evropeyskite-izbori-v-chisla.html", "text": "Как изглеждат европейските избори в числа, колко са избирателите, колко са депутатските места и други показатели представя електронното издание на гръцкия вестник  Kathimerini   427 милиона \r\nГраждани на ЕС, които имат право да гласуват в държавата си на произход или в другата от 27-те страни на ЕС, в които живеят са 427 милиона, като гласуването започна от четвъртък, когато британските и холандските гласоподаватели гласуваха в съответствие с националната традиция, в петък гласуваха ирландците и чехите, като централноевропейската държава гласува и в събота заедно с Латвия, Малта, Словакия. В неделя  гласуват всички останали,като само изборите в Индия дават право на повече хора да направят своя демократичен избор. 43% \r\nТова е процентът на хората, който действително участваха в последните избори през май 2014 г по-малко от от 2009 г. и отразява непрекъснат спад от 1979 година, когато 62% гласуваха на първите преки избори в само девет държави-членки. В Белгия, където гласуването е задължително, активността е 90%; в Словакия едва 13%. 705, съжалявамe 751 \r\n751 са членовете на Европейския парламент. Те трябваше да бъдат 705 след Брекзит, но Великобритания все още не успява да напусне ЕС. Когато това се случи, 46 места ще бъдат опразнени, а 27 от британските 73 места ще бъдат преразпределени на 14 други държави. 96 срещу 6 \r\n96 е броят на местата на Германия, най-голямата държава в ЕС, в сравнение с четири мъничета - Естония, Кипър, Люксембург и Малта, които имат по шест места 400,000 срещу 40,000 \r\nСредният брой гласове, необходими за спечелване на място в Италия, е около 10 пъти по-голям от този в Люксембург. Малките държави надвишават относителната си тежест. В някои страни минималните прагове са пречка за малките партии, но някои системи за гласуване могат да ги облагодетелстват. Един кипърски евродепутат получи само 20 000 гласа през 2014 г., а евродепутатът за 77 000 немски говорещи белгийски избиратели беше избран с по-малко от 12 000 души. През 2014 г. всеки евродепутат беше подкрепен средно от 240 000 реални избиратели и представляваше около 550 000 регистрирани избиратели. 12 пъти, 2 седалища,  114 милиона евро \r\nТова е цената в евро годишно за политиката на Парламента за \"две седалища\", постановена в първоначалния европейски договор от 50-те години. Членовете на ЕП и техният персонал ежемесечно пътуват от Брюксел до френския град Страсбург, на 400 км , за да провеждат пленарни заседания. Франция упражнява своето вето върху всеки тласък за промяна на правилото на договора, въпреки оплакванията на депутатите от пътуванията. Говоримите езици в Европейския парламент са 24 \r\n24 са езиците, на които работи Европейския парламент. Със или без Брекзит, английският език вероятно ще остане доминиращ. Докато членовете на ЕП могат да се обръщат към колегите си чрез преводачи на майчиния си език - от немски и френски до ирландски или малтийски - много депутати използват английски език, за да достигнат до по-широка публика. 708 законодателни актове \r\n708 са законодателните актове, приети в парламента за 2014—2019 година. Повечето минават на първо четене, като се отнемат средно 18 месеца. Онези, които се нуждаят от по-нататъшно четене, когато депутатите се борят с държавите-членки на ЕС и Европейската комисия, отнемат средно по 40 месеца. 25 и една четвърт \r\nТова е ключова формула, която позволява на депутатите да се обединят във формална парламентарна група, която има право на специално финансиране, глас в управлението на дневния ред, председателите на комисии и т.н. Една група трябва да има най-малко 25 членове от най-малко една четвърт от държавите-членки, т.е. 7 от 28 в момента. Днес има осем групи, но депутатите очакват размествания след изборите.  Юлиян Марков", "date": "2019.05.26", "title": "Kathimerini: Европейските избори в числа"}
{"url": "http://www.focus-news.net/news/2019/05/26/2662775/tass-enp-mozhe-da-poluchi-173-mandata-v-evropeyskiya-parlament.html", "text": "Водещата политическа сила в Европейския съюз – Европейската народна партия (ЕНП) – може в резултат от изборите да получи 173 мандата, а „Прогресивният алианс на социалистите и демократите“ – 147, съобщи в неделя пред журналистите представител на ЕП, цитиран от  ТАСС . \r\n„Европейският алианс на народите и нациите“, мнозинството от членовете на която са от френската партия „Национално обединение“ (Народния фронт), както и партията „Европа на свободата и директната демокрация“, може да получат общо 113 мандата, заяви представителят на ЕП. \r\n„Европейският алианс на народите и нациите“, според предварителните прогнози на ЕП, може да получи 57 депутати, а „Европа на свободата и директната демокрация“ – 56. \r\nПо неговите думи, тази прогноза е съставена според предварителните резултати от изборите в 11 страни от ЕС и предизборните оценки в останалите 17. \r\nОбщо в Европейския парламент има 751 места. \r\nПревод и редакция:", "date": "2019.05.26", "title": "ТАСС: ЕНП може да получи 173 мандата в Европейския парламент"}
{"url": "http://www.focus-news.net/news/2019/05/26/2662215/tanya-yankova-su-sv-sv-kiril-i-metodiy-simitli-edin-ot-serioznite-ni-proekti-e-svarzan-s-remont-na-uchilishtniya-dvor-za-okolo-2-mln-lv.html", "text": "Един от сериозните проекти, който реализираме в момента, е свързан с ремонт на училищния двор за около 2 млн. лв. Това каза за  Радио „Фокус“ – Пирин  Таня Янкова, директор на СУ „Св. Св. Кирил и Методий“ – Симитли. „В рамките му се изграждат класни стаи на открито, беседки, сцена. Чрез тях дворът на учебното заведение ще придобие един изцяло нов облик. Смятам, че заслужаваме това“, каза още Янкова. Тя добави, че всичко това допринася учебното заведение да се развива, но и да има все по-голям интерес от страна на младите учители – да преподават в гимназията в Симитли. „Лично аз мога да се похваля с това, че в нашия колектив има много млади учители, които са много ентусиазирани, мотивирани и всеотдайни в работата си. Така, че нашият колектив е подмладен, продължаваме да се подмладяваме като идват все нови и нови колеги, които искат да се докажат“, подчерта Янкова. Тя коментира също, че тази година възпитаниците и учителите са постигнали редица постижения. „Тази година, освен традиционните номинации за „Ученик на годината“ в различните категории имаме и „Ученик на годината – Симитли юбилеен град“. Друго постижение за нас е това, че имам ученик, който се класира в челната десетка на състезанието „Spelling bee“ – това е Рая Георгиева, която достойно представи нашето училище“, заяви Янкова. \r\nЛивия НИНОВА", "date": "2019.05.26", "title": "Таня Янкова, СУ „Св. Св. Кирил и Методий“ – Симитли: Един от сериозните ни проекти е свързан с ремонт на училищния двор за около 2 млн. лв."}
{"url": "http://www.focus-news.net/news/2019/05/26/2662778/evropeyski-izbori-2019-sergey-stanishev-bsp-vmesto-da-se-borim-za-razshiryavane-na-vliyanieto-delihme-tvardite-si-izbirateli.html", "text": "Вместо да се борим за разширяване на влиянието, делихме твърдите избиратели на БСП. Това е слабост, която трябва да бъде отчетена. Това каза преди журналисти кандидатът за евродепутат от БСП и лидер на ПЕС Сергей Станишев, предаде репортер на  Агенция „Фокус“ . „Преди кампанията загубихме твърде много време във вътрешни разправии. Този дефект не беше истински коригиран по време на кампанията. Вместо да имаме единна кампания на листата, имаше паралелни кампании на кандидатите. Това трудно може да привлече периферии“, заяви той. „Ако в началото ходът да сме извън парламента изглеждаше удачен, то на много места после ми казаха- битката се води на тепиха. Пропуснахме възможност да говорим смислено и силно да отправим посланията си през парламентарен контрол и дебати“, обърна внимание Станишев. „Искам да се обърна към избирателите на БСП и да им кажа да не се отчайват. Да, резултатът е разочароващ за всички нас. Не успяхме да победим ГЕРБ на тези избори, но това не е последната битка, която водим“, коментира той. „Според всички проучвания ще имаме пет евродепутати, което е с 1 повече. Най-важното е да се направи много трезв анализ на причините, които не ни позволиха да спечелим тези избори, при условие, че само преди месец при формирането на листата БСП водеше“, обясни Сергей Станишев. „През 2017 година, когато отново имаше ситуация много благоприятна за БСП, всички очаквахме да спечелим тези избори, но загубихме. Покрай добрия резултат с увеличаването от 40 на 60 депутати не се направи истински анализ за причините за загубата“, припомни той. „Струва ми се, че сега се повтаря същата ситуация, което вече става системен проблем“, коментира Станишев. „Имаме нужда от бърз, но задълбочен анализ на причините, които не ни позволиха да бъдем припознати като алтернатива на ГЕРБ на тези избори“, обяви той.", "date": "2019.05.26", "title": "Европейски избори 2019: Сергей Станишев, БСП: Вместо да се борим за разширяване на влиянието, делихме твърдите си избиратели"}
{"url": "http://www.focus-news.net/news/2019/05/26/2662768/afp-partiyata-na-lyo-pen-prizova-za-formirane-na-mogashta-dyasna-grupa-v-ep.html", "text": "Партията „Народен фронт“ на Марин льо Пен призова в неделя за формиране на „могъща група“ в Европейския парламент, след като екзитполовете показаха, че нейната фракция ще спечели вота във Франция, предава  AFP . \r\n„Придобивките на нашите съюзници в Европа и появата на нови сили на континента... отварят пътя за формирането на могъща група в Европейския парламент“, заяви ръководителя на кампанията на „Народния фронт“ Йордан Бардела. \r\nПревод и редакция:", "date": "2019.05.26", "title": "AFP: Партията на льо Пен призова за формиране на „могъща“ дясна група в ЕП"}
{"url": "http://www.focus-news.net/news/2019/05/26/2662217/denyat-za-razmisal-predi-evrovota-proteche-normalno-obzor.html", "text": "Денят за размисъл преди изборите за членове на Европейския парламент от Република България протече нормално. През днешния ден беше забранена политическата агитация под всякакви форми, както и провеждането на социологически проучвания. В изборите на 26 май участие ще вземат 13 партии и 8 коалиции, регистрирали кандидатски листи, както и 6 независими кандидати. Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633. Изборният ден в България започва в 7.00 часа и приключва в 20.00 часа. Извън страната изборният ден започва в 7.00 часа местно време и приключва в 20.00 часа местно време. Страните-членки на ЕС трябва да изберат общо 751 евродепутати. Най-много от тях ще бъдат излъчени от Германия – 96, Франция – 74 и Италия – 73. България ще изпрати 17 депутати в Европарламента.  \r\nОт ЦИК съобщиха, че процесът по предаване на изборните книжа и машини за гласуване на секционните избирателни комисии е протекъл нормално и в срок. Комисията проведе съвместна среща с представители на МВР и на обществената поръчка за машинно гласуване „Сиела Норма“ АД. На нея беше обсъден процесът на подготовка на изборните помещения за предстоящото гласуване и организацията по транспортирането, доставката и монтажа на машините за гласуване. От вътрешното министерство посочиха, че действията на служителите им са изцяло съобразени с режима на работа на РИК и СИК по подготовка на секциите за гласуване, като с тях се поддържа непрекъсната комуникация.  \r\nОт МВнР обявиха, че всички секции в чужбина са готови да посрещнат избирателите. Изборните материали са пристигнали във всички секции. Правото да упражнят своя глас имат българските граждани, които са навършили 18 години към изборния ден включително, живели са най-малко през последните три месеца в България или в друга държава – членка на ЕС и имат там адресна регистрация по постоянен и настоящ адрес, не са поставени под запрещение и не изтърпяват наказание лишаване от свобода. Гласуването се провежда в избирателни секции в дипломатическите и консулските представителства, както и в избирателни секции извън тях, когато законодателството на приемащата държава го позволява. Избиратели без настояща регистрация в България или друга страна в ЕС се премахват от избирателните списъци. Избирателят може да поиска да бъде включен от властите в избирателен списък преди изборите. Ако той не е включен в избирателен списък на секция извън България, може да бъде добавен в деня на изборите на място. В такъв случай трябва да се представи документ за самоличност и да се попълни стандартна декларация, че съответното лице отговаря на критериите (например, че през последните три месеца лицето е живяло в България или в друга страна в ЕС), че не е гласувало на същите избори и няма да гласува в друга секция. Българските граждани, командировани за попълване на съставите на СИК на задграничните ни представителства, имат право да упражняват правото си на глас в съответната избирателна секция. Това се отнася и за останалите командировани зад граница български служители. Ако сте от България, но живеете постоянно в страна извън ЕС, не можете да гласувате.", "date": "2019.05.26", "title": "Денят за размисъл преди евровота протече нормално (ОБЗОР)"}
{"url": "http://www.focus-news.net/news/2019/05/26/2662216/varna-varnenskiyat-dramatichen-teatar-poluchi-tri-nagradi-askeer.html", "text": "С три награди „Аскеер 2019“ бяха удостоени творци, свързани с Варненския драматичен театър. Това съобщиха за  Радио „Фокус“ – Варна  от Театрално-музикантския продуцентски център в града. Две от наградите бяха връчени за постановката „Драконът“ с режисьор Явор Гърдев. Художничката Свила Величкова бе отличена с шестия „Аскеер“ в колекцията си, този път за костюмите на „Драконът“ в Драматичния театър „Стоян Бъчваров“ във Варна“, „Коя гад изяде кашкавала“ в ДТ „Сава Огнянов“ в Русе с режисьор Теди Москов и „Наблюдателите“ в НТ „Иван Вазов“ отново на режисьора Явор Гърдев. Композиторът Калин Николов също получи статуетката на войника, дело на скулптора Георги Чапкънов, за авторската музика на „Драконът“, „Коя гад изяде кашкавала“ и „Наблюдателите“. Актьорът на Варненския драматичен театър Ненчо Костов, който играе Героя в „Драконът“, взе „Аскеер“ в категорията за изгряваща звезда за ролята на Дебелянов в „Дебелянов и ангелите“ на Пловдивския драматичен театър на режисьора Диана Добрева. Постановката „Драконът“ на Варненския драматичен театър, която е селектирана в основната програма на Международния театрален фестивал „Варненско лято“ 2019, ще бъде представена на 3 юни, от 20.15 часа на Основна сцена.", "date": "2019.05.26", "title": "Варна: Варненският Драматичен театър получи три награди „Аскеер“"}
{"url": "http://www.focus-news.net/news/2019/05/26/2662220/gd-granichna-politsiya-intenziven-e-trafikat-na-gkpp-kapitan-andreevo-na-izhod-ot-tovarni-avtomobili.html", "text": "На българо-турската граница на ГКПП Капитан Андреево е интензивен на изход от товарни автомобили. Това съобщиха от пресцентъра на  Главна дирекция „Гранична полиция“ .  Информацията за трафика на българските гранични контролно-пропускателни пунктове е към 06:00 часа. На всички останали контролно-пропускателни пунктове трафикът е нормален.", "date": "2019.05.26", "title": "ГД „Гранична полиция“: Интензивен е трафикът на ГКПП „Капитан Андреево“ на изход от товарни автомобили"}
{"url": "http://www.focus-news.net/news/2019/05/26/2662218/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Индия Рам Натх Ковинд назначи в събота лидера на „Бхаратия джаната парти“ (БДП) Нарендра Моди за министър-председател, съобщава официалната страница на държавния глава в „Туитър“, предава  ТАСС . \r\n„В съответствие с правото, предоставено му от член 75, параграф 1 от Конституцията на Индия, президентът Ковин вече определи Нарендра Моди за министър-председател на Индия“, се казва в съобщението. \r\nВ събота президентът се срещна с Мода и го помоли да формира ново правителство на страната и да му представи списък на членовете на кабинета на министрите. След срещата с президента, Моди се обърна към пресата. „През идните дни правителството ще започне да работи“, каза той. \r\nПо-рано лидерът на БДП бе избран за председател на ръководения от фракцията „Национално-демократически алианс“, което му позволи да заеме поста министър-председател за втори път подред. \r\nБДП получи 303 места в долната палата на парламента (Лок сабхе), който се състои  от 543 депутати на провелите се на 19 май всеобщи избори в Индия. Водещата опозиционна партия \"Индийски национален конгрес\"  (ИНК) получи 52 места. Според политическите анализатори БВП заедно със съюзниците, формиращи \"Националния демократичен алианс\", може да получи общо 350 места. А ИНК със съюзниците си (образувайки опозиционната \"Единна прогресивна асоциация\") могат да получат само около 90 места. В Лок Сабха предишният съюз на управляващата коалицият имаше 310 места, а в опозицията - 69 места. \r\n*** На заседание на Военния комитет на Алианса на ниво началници на Генерални щабове на 22 май в Брюксел е утвърдена нова военна стратегия на Алианса, съобщиха пред  ТАСС  в събота от пресслужбата на Северноатлантическата организация. \r\nОт там съобщават, че приемането на стратегията е важна крачка от адаптацията на НАТО към все по-сложните заплахи за сигурността. \r\nГенералният секретар на организацията Йенс Столтенберг в интервю пред Welt am Sonntag заяви, че експертите на Алианса са приели нова военна стратегия на организацията във връзка с новите предизвикателства, сред които постави и „руската ядрена заплаха“. Според него в документа става дума за това „и в бъдеще да бъдем напълно готоваи за у отбрана и да можем да обезпечаваме стабилността“.  Това изисква частично обновление и нова военна концепция на алианса, добави той. \r\nВоенната стратегия на НАТО е закрит документ за приоритетните военни планове и приготовления на Алианса, както и за посоката на развитие на неговите военни възможности. \r\nОтворен и по-широк документ е Стратегическата концепция на НАТО, последното издание на която бе приета на 12 юли 2018 г. на срещата на високо равнище на НАТО в Брюксел. Този документ определя военно-политическите приоритети на Алианса. Тя, по-специално, описва НАТО като „уникален съюз на демократичните държави с общи ценности, защитаващ принципите на личната свобода, демокрация, човешки права и върховенството на закона“ и дава възможност за защита и подкрепа на тези норми в целия свят в рамките на усилията за „регулиране на кризите“.  Два други приоритета на Съюза, в съответствие с този документ, - са развитиете на колективната отбрана и сътрудничество в сферата на сигурността. \r\n***  Президентът Хашим Тачи заяви, че мисията за постигането на независимостта на Косово е недостатъчна и че албанците са разделени несправедливо, но сега те трябва да се обединят, предава  белградската медия „Б92“ . \r\nПо неговите думи, сега е дошъл моментът да се работи интелигентно за премахването на несправедливо наложените гранични пунктове. \r\nВ рамките на реч по обявяването на почетен гражданин на североизточния албански град Крума,  той бе категоричен, че Косово и Албания ще живеят заедно без граници, а освен това увери, че ще продължи усилията си за присъединяване на Прешевската долина към територията на най-младата албанска държава, без да се поставя под въпрос и милиметър от територията на Косово и конретно язовира Газивода и металургичния комплекс Трепча. \r\n„Бъдете сигурни, че осъществяването на мечтата за единна територия е много по-лесно, отколкото беше Косово да излезе от Сърбия. Това ще се случи“, категоричен е Тачи. \r\n***  На Балтийският завод в Санкт Петербург на 25 май спуснаха на вода атомния ледоразбивач „Урал“, предава агенция   EA Daily . \r\nКакто съобщава пресслужбата на Обединената корабостроителна корпорация, директорът на Централната банка на Русия Елвира Набибулина е разбила бутилката шампанско в борда ка кораба. \r\nСъщо така в съобщението се казва, че спуснатият на вода съд е е сериен кораб проект 22 220. Главният кораб от този проект - ледоколът „Арктика“, бе спуснат на вода. \r\nЗа разлика от него, при спускането си „Урал“ вече е оборудван с реакторни установки и практически е с напълно готова система за електропридвижване. \r\nДължината на ледоразбивача е 173,3 метра, ширината – 34 метра, а височината – 52 метра. Водоизместимостта му е 33,54 хиляти тона, предвиденият срок на служба – 40 години, а екипажът е съставен от 75 човека. \r\nЯдрените ледоразбивачи проект 22 220 “Арктика”, “Сибир” и “Урал” ще станат най-големите и най-мощните в света. Те ще могат да превеждат каравани от кораби в арктически условия, пробивайки лед с дебелина до три метра. \r\n*** Министерството на здравеопазването на Северна Македония съобщава, че момчето, което вчера е било поразено от токов удар, е изпратено за лечение в най-големия център за лечение на изгаряния на Балканите – болница „Пирогов“ в София, която разполага със специално отделение за детски изгаряния, предава   “Макфакс“ \r\nАгенцията припомня, че момчето е пострадало от волтова дъга на жп гара Трубарево в района на Скопие. \r\nМинистерството на здравеопазването съобщава, че е осигурено санитарно превозно средство, което трябва да извози пациента. \r\n„Изказваме голяма благодарност на колегите от София, които веднага осигуриха място за по-нататъшно лечение на детето и му пожелаваме по-бързо възстановяване. Министерството на здравеопазването на Република Северна Македония и Министерството на здравеопазването на Република България подписаха Меморандум за сътрудничество през януари 2019 година. Страната ни има отлично сътрудничество с болниците в България“, заявиха от министерство на здравеопазването на Република Северна Македония. \r\n*** В събота силите за национална отбрана и сигурност на Афганистан отблъснаха атака на бойци от радикалното движение на талибаните срещу летище Кандахар в едноименната провинция, съобщи на журналисти ръководителят на местната полиция генерал Тадин Хан Ачакзай, цитиран от афганистанската агенция Khaana press и  TACC . \r\n\"Тази сутрин талибаните изстреляха ракета по летището в Кандахар. Атаката не беше успешна\", цитира генерала агенция Khaama Press. \"Мястото, откъдето е извършен обстрела, е локализирано и там е намерен друг снаряд.\" \r\nКакто посочи началникът на полицията, трима бойци, участвали в атаката, са задържани по време на операцията на силите за сигурност. \r\nСпоред източника няма жертви и ранени при нападението. \"Не е имало нарушения на въздушния трафик на летище Кандахар\", добави Ачакзай.", "date": "2019.05.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/26/2662221/nimh-dnes-shte-e-slanchevo-maksimalnite-temperaturi-shte-sa-mezhdu-24-i-29.html", "text": "Днес ще е предимно слънчево. Ще има незначителна висока, след обяд – купеста облачност. Това съобщи за  Агенция „Фокус“  дежурният синоптик Мартин Славчев от Националния институт по метеорология и хидрология. Ще се задържи почти без валежи. Сутринта ще духа слаб запад-северозападен вятър, около обяд ще се ориентира от юг. По-топло с максимални температури между 24° и 29°. Над Черноморието ще е предимно слънчево. След обяд ще има временни увеличения на облачността, по-съществени над крайните северни райони и на места там е възможно слабо да превали. Максималните температури ще са между 22° и 26°. Температурата на морската вода е 16-17°. Вълнението на морето ще е 1-2 бала. Атмосферното налягане ще е близко до средното за месеца.                 \r\nНад планините ще преобладава слънчево време с разкъсана висока облачност. Около обяд ще започне да се развива и купеста облачност, като до края на деня на отделни места краткотрайно ще превали. Ще духа умерен югозападен, по най-високите върхове – западен вятър. Максимална температура на височина 1200 метра - около 19°, на 2000 метра – около 12°.", "date": "2019.05.26", "title": "НИМХ: Днес ще е слънчево, максималните температури ще са между 24° и 29°"}
{"url": "http://www.focus-news.net/news/2019/05/26/2662777/evropeyski-izbori-2019-boyko-borisov-gerb-blagodarya-za-podkrepata-tya-me-motivira-oshte-poveche.html", "text": "Благодаря на всички български граждани, които днес гласуваха. Благодаря и на нашите избиратели, които ни подкрепиха и ни се довериха. Това написа лидерът на ГЕРБ Бойко Борисов в профила си в социалната мрежа  \"Фейсбук\" . \"Съзнавам, че нашите грешки, макар и осъзнати, може да ги поправим само с много работа. Благодаря Ви от сърце за подкрепата в този момент, тя ме мотивира още повече и отговорността ми пред Вас е още по-голяма. Обещавам Ви - само работа, работа и пак работа\", посочва още Борисов.", "date": "2019.05.26", "title": "Европейски избори 2019: Бойко Борисов, ГЕРБ: Благодаря за подкрепата, тя ме мотивира още повече"}
{"url": "http://www.focus-news.net/news/2019/05/26/2662222/predstoyashti-sabitiya-v-stranata-za-26-may-agentsiya-fokus.html", "text": "*** \r\nОт 18.30 часа на пл. „Акад. Николай Хайтов“ ще се състои тържествен ритуал на Община Асеновград по изпращане на абитуриенти от ПГ по ХВТ „Св. Димитър Солунски”. \r\n*** \r\nОт 10.00 часа на площад „Македония“ и в Регионален исторически музей- Благоевград ще бъдат разположени работилниците на Детски панаир.  \r\n*** \r\nОт 11.00 часа на площад „Тройката“ ще се състои турнето на National Geographic Kids.  \r\n*** \r\nОт 18.00 часа в Летния театър ще се проведе концерт на U-Angel Voice и вокален състав „Фортисимо“. \r\n*** \r\nОт 10.00 часа от Автогара Запад ще тръгне велопоход до римския каптажи Мусинската пещера. \r\n*** \r\nОт 11.00 часа в Държавен куклен театър „Дора Габе“ ще се състои Куклен спектакъл „Хитър Петър“. \r\n*** \r\nОт 09.00 часа в  храм \"Св. Георги\", с. Синитово, Негово Преосвещенство Константийският епископ Яков ще оглави Архиерейска света Литургия. \r\n*** \r\nОт 09.00 часа в храм „Св. Николай“ Знеполският епископ Арсений ще отслужи Архиерейска света Литургия. \r\n*** \r\n*** \r\nОт 08.30 часа кандидатът за евродепутат от Коалиция „БСП за България“ проф. Мариела Модева ще гласува в 14 СУ „Проф. Асен Златаров“ в ж.к. „Банишора“. \r\n*** \r\nОт 09.00 часа кандидатът за евродепутат от  Коалиция „БСП за България“ Петър Витанов ще гласува в 31 секция в 3 СУ „Проф. Марин Дринов“ в район „Илинден“. \r\n*** \r\nОт 09.00 часа кандидатът за евродепутат от Коалиция „БСП за България“ проф. Румен Гечев ще гласува в 64 ОУ „Цар Симеон Велики“ на ул. „Симеоновско шосе“ 1. \r\n*** \r\nВ 09.00 часа водачът на евролистата на Атака д-р Георги Димов ще гласува в 105 СУ „Атанас Далчев” ( ул. \"Св. Пимен Зографски 7). \r\n*** \r\nОт 09.30 часа лидерът на БСП Корнелия Нинова ще гласува в секция 48 в 25 ОУ „Петър Берон“ на ул. „Балканджи Йово“ 22 в ж.к. „Лагера“. \r\n*** \r\nОт 10.00 часа водачът на листата на Коалиция „БСП за България“ Елена Йончева ще гласува в 36 СУ „Максим Горки“ в район „Красно село“. \r\n*** \r\nОт 10.00 часа водачът на листата на ВМРО – Българско национално движение Ангел Джамбазки ще гласува секция 1 на 66 СУ „Филип Станиславов“ в кв. „Овча купел“. \r\n*** \r\nОт 10.00 часа кандидатът за евродепутат от Коалиция „БСП за България“ Велизар Енчев ще гласува в 131 СУ „Климент Аркадиевич Тимирязев” в жк. „Младост“ 4. \r\n*** \r\nОт 10.00 часа кандидатът за евродепутат от Коалиция „БСП за България“ Димитър Данчев ще гласува в 124 ОУ „Васил Левски” в жк. „Сухата река“. \r\n*** \r\nВ 10.30 часа лидерът на ПП Атака и председател на ПГ на „Обединени патриоти“ Волен Сидеров ще гласува в Първа частна математическа гимназия (бул. „Генерал Скобелев“ №58, срещу МВР-болница). \r\n*** \r\nОт 11.00 часа във Втора английска езикова гимназия „Томас Джеферсън“ в столичния район „Триадица“ (ул. „Траянова врата“ 26, Избирателна секция 39) ще гласува председателят на „Коалиция за България“ Румен Петков. \r\n*** \r\nОт 11.00 часа председателят на ВМРО – БНД Красимир Каракачанов ще гласува в 134 СУ „Димчо Дебелянов“, ул. „Пиротска“ 78. \r\n*** \r\nОт 11.00 часа кандидатът за евродепутат от  Коалиция „БСП за България“ Цветелина Пенкова ще гласува в в СПГЕ „Джон Атанасов“. \r\n*** \r\nОт 11.00 часа кандидатът за евродепутат от  Коалиция „БСП за България“ Сергей Станишев ще гласува в Националното музикално училище „Любомир Пипков“ на ул. „Оборище“. \r\n*** \r\nОт 11.00 часа кандидатът за евродепутат от Коалиция „БСП за България“ Момчил Неков ще гласува в 105 СУ „Атанас Далчев“ в ж.к. „Дианабат“. \r\n*** \r\nОт 11.30 часа в Професионална гимназия по транспорт „Макгахан” (София, ул. „Кадемлия” №15) президентът Румен Радев ще упражни правото си на глас в изборите за членове на Европейския парламент.  \r\n*** \r\nОт 11.30 часа председателят на СДС Румен Христов ще гласува в 2 СУ „Акад.  \r\nЕмилиян Станев“ на ул. „Ген. Александър Суворов“ 36.  \r\n*** \r\nОт 11.30 часа в Пресклуба в сградата на Народното събрание (пл. „Княз Александър І“ № 1) Централната избирателна комисия ще даде брифинг. \r\n*** \r\nОт 12.00 часа кандидатът за евродепутат от Коалиция „БСП за България“ Иван Кръстев ще гласува в 73 СУ „Владислав Граматик“ в  ж.к. „Гоце Делчев“. \r\n*** \r\nОт 12.00 часа кандидатът за евродепутат от Коалиция „БСП за България“ Крум Дончев ще гласува в Изпълнителната агенция по селекция и репродукция в животновъдството на ул. „Бистришко шосе“  26. \r\n*** \r\nОт 13.30 часа кандидатът за евродепутат от Коалиция „БСП за България“ Деница Златева ще гласува в 57 СУ „Св. Наум Охридски“ в кв. „Разсадника“. \r\n*** \r\nОт 15.00 часа в Пресклуба в сградата на Народното събрание (пл. „Княз Александър І“ № 1) Централната избирателна комисия ще даде брифинг. \r\n*** \r\nОт 18.00 часа вицепрезидентът Илияна Йотова ще упражни правото си на глас в изборите за Европейски парламент в Професионална гимназия по фризьорство и козметика „Княгиня Евдокия“ на ул. „Атанас Далчев“ №8 в район „Изгрев“. \r\n*** \r\nОт 18.00 часа в район „Красна поляна“ в 28 СУ „Алеко Константинов“ (бул. „Възкресение“ 60) ще гласува членът на НС на АБВ Ивайло Калфин. \r\n*** \r\nОт 21.00 часа в зала „Галерия” на Националния студентски дом Съюзът на европейските федералисти и Европейското младежко движение организират  парти за наблюдение на резултатите от Европейските избори. \r\n*** \r\nОт 10.00 часа в Английската езикова гимназия „Гео Милев“ ще гласува кандидатът за евродепутат от ГЕРБ Ивелина Василева. \r\n*** \r\nОт 10.30 часа водачът на листата на „Патриоти за Валери Симеонов (НФСБ и Средна Европейска класа)“ Валери Симеонов ще гласува в 10.30 часа в ОУ „Найден Геров“ в жк. „Меден рудник“. \r\n*** \r\nОт 08.00 часа в Двореца на културата и спорта ще се състои брифинг на РИК – Варна във връзка с провеждането на изборния ден. Пресконференции са предвидени и в 11.00 ч., 14.00 ч., 18.00 ч. и 20.00ч. \r\n*** \r\nОт 10.00 часа кметът на Варна и областен координатор на ГЕРБ Иван Портних ще гласува в Избирателна секция 175 в дирекцията на к.к. „Златни пясъци” АД. \r\n*** \r\nОт 10.00 часа кандидатът за евродепутат от Коалиция „БСП за България“ д-р Десислав Тасков ще гласува в Първи корпус на Икономическия университет. \r\n*** \r\nОт 10.00 часа лидерът на ГС на БСП-Варна Борислав Гуцанов ще гласува в секция 171 в Четвърта езикова гимназия „Фредерик Жолио-Кюри“. \r\n*** \r\nОт 12.00 часа кандидатът за член на Европейския парламент от листата на ГЕРБ и СДС Емил Радев ще гласува в избирателна секция 131 в Професионалната гимназия по туризъм „Проф. д-р Асен Златаров”. \r\n*** \r\nОт 15.00 часа министърът на младежта и спорта Красен Кралев ще упражни своя вот в Избирателна секция 132 в Професионалната гимназия по туризъм „Проф. д-р Асен Златаров”. \r\n*** \r\nОт 08.45 часа председателят на РИК- Видин Емил Емилов ще даде пресконференция за старта на европейски избори в област Видин. \r\n*** \r\nОт 12.00 часа в 22-ра избирателна секция в град Видин кметът на Общината Огнян Ценков ще даде своя вот на изборите за членове на Европейския парламент от Република България. \r\n*** \r\nВ 9.30 часа кметът Калин Каменов ще упражни правото си на вот в изборна секция № 078 (Клуб на пенсионера) в квартал „Бистрец“.  \r\n*** \r\nОт 11.00 часа министърът на регионалното развитие и благоустройството и областен координатор на ПП ГЕРБ - Враца инж. Петя Аврамова ще гласува в ППМГ „Акад. Иван Ценов“. \r\n*** \r\nОт 12.00 часа кандидатът за евродепутат от листата на ГЕРБ д-р Иво Ралчовски ще гласува в НУ „Иван Вазов“. \r\n*** \r\nПредседателят на ДПС и водач на листата на ДПС за членове на ЕП Мустафа Карадайъ ще гласува в СУ „Петко Рачов Славейков“ в кв. „Възрожденци“. \r\n*** \r\nОт 12.00 часа председателят на Народното събрание Цвета Караянчева ще гласува на изборите за Европейски парламент в СУ „Петко Рачов Славейков“. \r\n*** \r\nОт 10.00 часа кандидатът за евродепутат от Коалиция „БСП за България“ Тодор Стоилов ще гласува в СУ „Черноризец Храбър“ в район „Тракия“. \r\n*** \r\nОт 10.00 часа областният управител на област Русе Галин Григоров ще упражни правото си на вот утре в ОУ „Ангел Кънчев”. \r\n*** \r\nВ 11.00 часа Негово Високопреосвещенство Старозагорският митрополит Киприан ще упражни правото си на глас в избирателна секция 80, в класна стая 6 в СУ “М. Горки”.  \r\n*** \r\nОт 11.00 часа водачът на листата на ГЕРБ и СДС Мария Габриел ще гласува в  \r\nпенсионерския клуб (1 етаж) на ул. „Места 37“. \r\n*** \r\nОт 08.30 часа кандидатът за евродепутат от Коалиция „БСП за България“ Емил Георгиев ще гласува в ОУ „Христо Смирненски“. \r\n*** \r\nОт 10.00 часа кметът на Хасково Добри Беливанов ще упражни правото си на вот на в ОУ „Васил Левски“. \r\n*** \r\nОт 12.12 часа в секция №34 в НТС Хасково областният управител на област Хасково  Станислав Дечев ще упражни правото си на глас.  \r\n*** \r\nОт 09.00 часа в секция № 68 в Младежки дом Шумен областният управител проф. Стефан Желев ще упражни правото си на глас на изборите за български представители в Европейския парламент.", "date": "2019.05.26", "title": "Предстоящи събития в страната за 26 май (Агенция „Фокус“)"}
{"url": "http://www.focus-news.net/news/2019/05/26/2662225/evropeyski-izbori-2019-prezidentat-rumen-radev-shte-glasuva-na-izborite-za-balgarski-predstaviteli-v-evropeyskiya-parlament.html", "text": "Президентът Румен Радев ще упражни правото си на глас в изборите за членове на Европейския парламент от Република България. Това съобщиха от  прессекретариата на държавния глава . \r\nПрезидентът ще гласува в 11.30 часа в Професионална гимназия по транспорт „Макгахан” (София, ул. „Кадемлия” №15).", "date": "2019.05.26", "title": "Европейски избори 2019: Президентът Румен Радев ще гласува на изборите за български представители в Европейския парламент"}
{"url": "http://www.focus-news.net/news/2019/05/26/2662224/navarshvat-se-102-godini-ot-smartta-na-polk-boris-drangov.html", "text": "На 26 май 2019 г. се навършват 102 години от смъртта на полк. Борис Дрангов.  \r\nПолковник Борис Дрангов е талантлив воин, военен психолог и педагог, писател, публицист. Блестящ командир и преподавател във Военното на Негово Величество Училище, днешна Военна академия „Г. С. Раковски”. Един от най-обичаните и уважавани офицери на бойните полета на войните за национално освобождение и обединение през 1912 – 1918 г. Борис Стоянов Дрангов e роден на 3 март 1872 г. в Скопие. През 1891 г. той постъпва във Военното училище в София, но през 1894 г. е освободен от него. Разжалван, Дрангов е изпратен в строева част и получава офицерско звание през следващата 1895 г. По време на Илинденско-Преображенското въстание 1903 г. напуска военната служба и възглавява чета в Македония. След въстанието продължава образованието си в Генералщабната академия в Русия. През 1907 г. се завръща в България и продължава службата си в армията. Полковник Дрангов взема участие в Балканската война 1912-1913 г. и Междусъюзническата война 1913 г. След въвличането на България в Първата световна война 1914-1918 г. отново е на фронта. Началник на Скопската школа за запасни подпоручици през 1916-1917 г. Загива при Завоя на р. Черна като командир на Девети пехотен полк. Дрангов е талантлив военен публицист. Автор е на редица съчинения като: „Помни войната!”, Съвети за строеви офицери“ и др.", "date": "2019.05.26", "title": "Навършват се 102 години от смъртта на полк. Борис Дрангов"}
{"url": "http://www.focus-news.net/news/2019/05/26/2662229/evropeyski-izbori-2019-vodachat-na-listata-na-gerb-i-sds-mariya-gabriel-shte-glasuva-za-chlenove-na-evropeyskiya-parlament-ot-balgariya.html", "text": "Водачът на листата на ГЕРБ и СДС Мария Габриел ще гласува за следващите членове на Европейския парламент от България. Това съобщиха от  ПП ГЕРБ . Тя ще гласува в гр. Хаджидимово, пенсионерски клуб (1 етаж), ул. Места 37.  \r\nМария Габриел ще даде гласа си в избирателна секция 1 от 11.00 часа.", "date": "2019.05.26", "title": "Европейски избори 2019: Водачът на листата на ГЕРБ и СДС Мария Габриел ще гласува за членове на Европейския парламент от България"}
{"url": "http://www.focus-news.net/news/2019/05/26/2662227/evropeyski-izbori-2019-predsedatelyat-na-narodnoto-sabranie-tsveta-karayancheva-shte-glasuva-na-izborite-za-evropeyski-parlament.html", "text": "Председателят на Народното събрание Цвета Караянчева ще гласува на изборите за Европейски парламент в 12:00 часа в СУ \"Петко Рачов Славейков\" в град Кърджали. Това съобщиха от пресцентъра на  Народното събрание  .", "date": "2019.05.26", "title": "Европейски избори 2019: Председателят на Народното събрание Цвета Караянчева ще гласува на изборите за Европейски парламент"}
{"url": "http://www.focus-news.net/news/2019/05/26/2662230/evropeyski-izbori-2019-korneliya-ninova-i-kandidatite-za-evrodeputati-ot-listata-na-bsp-za-balgariya-shte-uprazhnyat-pravoto-si-na-glas.html", "text": "Лидерът на БСП Корнелия Нинова и кандидатите за евродепутати от листата на \"БСП за България\" ще упражнят правото си на глас на изборите за членове на Европейския парламент от Република България. Това съобщиха от пресцентъра на  БСП .  \r\nКорнелия Нинова - гр. София - 25 ОУ „Петър Берон“ (гр. София, ж.к. „Лагера“, ул.\"Балканджи Йово\"22), секция 48, 09:30 часа. \r\nЕлена Йончева -  гр. София - 36-то СУ \"Максим Горки\", район \"Красно село\", 10:00 часа. \r\nПетър Витанов - гр. София - 3-то СОУ \"Проф. Марин Дринов\", район Илинден, 31-ва секция,  9:00 часа. \r\nЦветелина Пенкова - гр. София- СПГЕ \"Джон Атанасов\", секция 31, 11:00 часа \r\nСергей Станишев - гр. София - Национално музикално училище \"Любомир Пипков\", ул. \"Оборище\" 17, 43-та секция, 11:00 часа. \r\nИван Кръстев - гр. София - 73-то СУ \"Владислав Граматик\", ж.к. Гоце Делчев, 80-та секция,12:00 часа. \r\nДеница Златева - гр. София - 57-мо СУ \"Св. Наум Охридски\", кв. Разсадника, 7-ма секцията, 13:30 часа.  \r\nпроф. Румен Гечев - гр. София- 64-то ОУ \"Цар Симеон Велики\", ул. \"Симеоновско шосе\"  1, секция 64, 9:00 часа.  \r\nМомчил Неков - гр. София - 105-то СУ \"Атанас Далчев\", ж.к. Дианабат, 8-ма секция, 11:00 часа.  \r\nВелизар Енчев - гр. София -  131 СУ \"Климент Аркадиевич Тимирязев”, жк \"Млдост\" 4,  110 секция, 10:00 часа. \r\nДимитър Данчев - гр. София - 124-то ОУ \"Васил Левски\", ж.к. \"Сухата река\", 16-та секция, 10:00 часа. \r\nТодор Стоилов - гр. Пловдив -  СУ \"Черноризец Храбър\", район Тракия\", 6-та секция, 10:00 часа. \r\nпроф. Мариела Модева - гр. София - 14-то СУ \"Проф. Асен Златаров\", ж.к. \"Банишора\", 13-та секция, 8:30 часа. \r\nд-р Десислав Тасков - гр. Варна -  Първи корпус на Икономическия университет. гр. Варна, 113-та секция, 10:00 часа. \r\nКрум Дончев - гр. София -  Изпълнителна агенция по селекция и репродукция в животновъдството, ул. \"Бистришко шосе\"  26, 6-та секция,  12:00 часа. \r\nЕмил Георгиев - гр. Хасково - ОУ \"Христо Смирненски\", 36-та секция, 8:30 часа.", "date": "2019.05.26", "title": "Европейски избори 2019: Корнелия Нинова и кандидатите за евродепутати от листата на \"БСП за България\" ще упражнят правото си на глас"}
{"url": "http://www.focus-news.net/news/2019/05/26/2662231/evropeyski-izbori-2019-vodachat-na-listata-na-patrioti-za-valeri-simeonov-nfsb-i-sredna-evropeyska-klasa-valeri-simeonov-shte-glasuva-na-izbori-za-evropeyski-parlament.html", "text": "Водачът на листата на \"Патриоти за Валери Симеонов (НФСБ и Средна Европейска класа)\" - Валери Симеонов, ще гласува в 10.30 ч. в Бургас, жк. \"Меден рудник\", у-ще \"Найден Геров\". Това съобщиха от пресцентъра на  НФСБ .", "date": "2019.05.26", "title": "Европейски избори 2019: Водачът на листата на \"Патриоти за Валери Симеонов (НФСБ и Средна Европейска класа)\" - Валери Симеонов ще гласува на избори за Европейски парламент"}
{"url": "http://www.focus-news.net/news/2019/05/26/2662395/apidvizhenieto-pri-km-81-na-am-trakiya-v-posoka-sofiya-se-osashtestvyava-vremenno-v-avariynata-lenta-poradi-goryasht-avtomobil-v-izprevarvashtata-lenta.html", "text": "Движението при км 81 на АМ \"Тракия“, в посока София се осъществява временно в аварийната лента поради горящ автомобил в изпреварващата лента, съобщиха от пресцентъра на  Агенция \"Пътна инфраструктура\" . Необходимо е шофьорите да се движат с повишено внимание в участъка, като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.26", "title": "АПИ:Движението при км 81 на АМ \"Тракия“, в посока София се осъществява временно в аварийната лента поради горящ автомобил в изпреварващата лента"}
{"url": "http://www.focus-news.net/news/2019/05/26/2662219/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от   Агенция „Пътна инфраструктура“  . Метеорологична обстановка:  \r\nПрез нощта ще е предимно ясно, над западните райони с разкъсана облачност. Вятърът ще отслабва и до сутринта в повечето райони временно ще стихне. 26.05.2019 г. ще е предимно слънчево. Ще има незначителна висока облачност, а след обяд ще се развива и купеста. Ще се задържи почти без валежи. Сутринта ще духа слаб запад-северозападен вятър, около обяд ще се ориентира от юг. По-топло с максимални температури между 24° и 29°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nНа 26.05.2019 г. /неделя/ от 12 ч. до 20 ч. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София:  \r\nЗа улеснение на пътуващите във връзка с предстоящите празници се въвежда реверсивно движение по АМ „Тракия“ в участъка от км 11+530 до км 16+560 /платното посока Бургас е затворено, като движението се осъществява двупосочно в платното посока София, поради ремонтни дейности на виадукти при км 13+140 и км 15+940 както следва:  \r\n- От 23.05.2019 г. – 10,00 ч. до 25.05.2019 г. – 10,00 ч. - обособяване на две ленти за посоката София – Бургас и една лента за посока Бургас – София;  \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Бургас – София и една лента за посока София – Бургас. Срок от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на пътуващите във връзка с предстоящите празници се въвежда реверсивно движение по АМ „Тракия” в участъка от км 18+530 до км 23+330 /платното посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва:  \r\n- От 23.05.2019 г. – 10,00 ч. до 25.05.2019 г. – 10,00 ч. - обособяване на две ленти за посоката София – Бургас и една лента за посока Бургас – София; \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Бургас – София и една лента за посока София – Бургас. Срок от 10:00 часа на 23.05.2019 г. до 10:00 часа на 27.05.2019 г. \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n• Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n• Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n• Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Бургас:  \r\nДвижението в участъка Карнобат – Ветрен от км 323+800 до км 359+475 посока Бургас се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.05.2019 г. \r\nАМ „Хемус“:  \r\nОбласт София: \r\nВъв връзка с предстоящите празници се въвежда реверсивно движение по АМ „Хемус” при Потоп в участъка от км 18+230 до км 20+620 /платното посока Варна е затворено, като движението се осъществява двупосочно в платното посока София, поради ремонтни дейности на виадукт при км 19+270 както следва:  \r\n- От 23.05.2019 г. – 10,00 ч. до 25.05.2019 г. – 10,00 ч. - обособяване на две ленти за посоката София - Варна и една лента за посока Варна – София;  \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на трафика във връзка с предстоящите празници се въвежда реверсивно движение по АМ “Хемус” в участъка от км 33+960 до км 40+310 /платното посока Варна е затворено, като движението се осъществява двупосочно в платното посока София, поради ремонтни дейности на виадукти Коренишки дол при км 36+450 и км 37+920 както следва:  \r\n- От 23.05.2019 г. – 10,00 ч. до 25.05.2019 г. – 10,00 ч. - обособяване на две ленти за посоката София – Варна и една лента за посока Варна – София;  \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок: от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на трафика във връзка с предстоящите празници се въвежда реверсивно движение по АМ „Хемус” в участъка от км 31+996 до км 33+780 /платното посока София е затворено, като движението се осъществява двупосочно в платното посока Варна, поради ремонтни дейности на виадукт при км 33+600 и тунел “Витиня” както следва:  \r\n- От 23.05.2019 г. – 10,00 ч. до 25.05.2019 г. – 10,00 ч. - обособяване на две ленти за посоката София – Варна и една лента за посока Варна – София; \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок: от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на трафика във връзка с предстоящите празници се въвежда реверсивно движение по АМ \"Хемус\" в участъка от км 48+800 до км 53+690 /платното посока Варна е затворено, като движението се осъществява двупосочно в платното посока София, поради ремонтни дейности на виадукт при км 51+360 както следва:  \r\n- От 23.05.2019 г. – 10,00 ч. до 25.05.2019 г. – 10,00 ч. - обособяване на две ленти за посоката София – Варна и една лента за посока Варна – София; \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок: от 10:00 часа на 23.05.2019 г. до 10:00 часа на 27.05.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Шумен: \r\nДвижението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 27.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nOграничения в движението на мпс по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 28.05.2019 г. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.; \r\nОбласт Шумен: \r\nДвижението в участъка Каспичан – Зайчино ореше от км 133+744 до км 146+160 се осъществява с повишено внимание поради ремонтни дейности по съоръжения и канавки. Срок до 28.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Русе: \r\nДвижението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 31.05.2019 г. \r\nДвижението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; \r\nДвижението в участъка Коритна – Севлиево в района на пътен възел „Дъбрава“ при км 58+965 се осъществява с повишено внимание поради извършване на  ремонтни дейности на пътните връзки. Водачите да се движат със съобразена скорост. Срок до 27.05.2019г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nДвижението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:  \r\nДвижението в участъка Бяла – Полско Косово от км 54+270 до км 65+200 в участъка от гр.Бяла до с.Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 в посока се осъществява в една лента поради косене на тревни площи. Срок до 31.05.2019 г.; \r\nДвижението в участъка Стара Загора – Димитровград от км 225+600 до км 235+400 в района на околовръстен път на Стара Загора се осъществява в една лента поради ремонтни дейности на асфалтова настилка. Движението на МПС се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 31.05.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  ОПУ-Благоевград:  \r\nВременно са въведени следните ограничения за движение на МПС: няма. \r\nРемонтни дейности: няма. ОПУ-Бургас:  \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. \r\nПът III-208: Движението по път III-208 Айтос – Провадия от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  ОПУ-Варна:  \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. ОПУ-Велико Търново:  \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nОПУ-Видин:  \r\nВременно са въведени следните ограничения за движение на МПС: няма ограничения. \r\nРемонтни дейности: няма. ОПУ-Враца:  \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово:  \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. ОПУ-Добрич:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. ОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-601: Движението по път III-601 с. Соволяно – ГКПП „Олтоманци“ от км 2+000 до км 27+000 се осъществява с повишено внимание поради рязане на храсти. Срок до 26.05.2019 г. \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.", "date": "2019.05.26", "title": "Актуална пътна обстановка"}
{"url": "http://www.focus-news.net/news/2019/05/26/2662235/evropeyski-izbori-2019-predsedatelyat-na-vmro-bnd-krasimir-karakachanov-i-vodachat-na-listata-na-partiyata-angel-dzhambazki-shte-glasuvat-na-evropeyskite-izbori.html", "text": "Водачът на листата на ВМРО – Българско национално движение Ангел Джамбазки ще гласува в София - секция 1 на 66 СУ „Филип Станиславов“, кв. „Овча купел“, ул. „Букет“ 29 в 10.00 ч. Това съобщиха от пресцентъра на  ВМРО-БНД . Председателят на ВМРО – БНД Красимир Каракачанов ще гласува в София в 134 СУ „Димчо Дебелянов“, ул. „Пиротска“ 78 в 11.00 ч.", "date": "2019.05.26", "title": "Европейски избори 2019: Председателят на ВМРО-БНД Красимир Каракачанов и водачът на листата на партията Ангел Джамбазки ще гласуват на европейските избори"}
{"url": "http://www.focus-news.net/news/2019/05/26/2662236/evropeyski-izbori-2019-predsedatelyat-na-sds-rumen-hristov-shte-glasuva-na-izbori-za-evropeyski-parlament.html", "text": "Председателят на СДС Румен Христов ще гласува в София, 2 СУ \" Акад. Емилиян Станев\" , ул. \"ген. Ал. Суворов\"-36 в 11.30 часа. Това съобщиха от   СДС  .", "date": "2019.05.26", "title": "Европейски избори 2019: Председателят на СДС Румен Христов ще гласува на избори за Европейски парламент"}
{"url": "http://www.focus-news.net/news/2019/05/26/2662226/evropeyski-izbori-2019-vitseprezidentat-iliyana-yotova-shte-glasuva-na-izborite-za-balgarski-predstaviteli-v-evropeyskiya-parlament.html", "text": "Вицепрезидентът Илияна Йотова ще упражни правото си на глас в изборите за Европейски парламент на 26 май, неделя, в 18.00 часа в Професионална гимназия по фризьорство и козметика „Княгиня Евдокия“. Това съобщиха от  прессекретариата на държавния глава .", "date": "2019.05.26", "title": "Европейски избори 2019: Вицепрезидентът Илияна Йотова ще гласува на изборите за български представители в Европейския парламент"}
{"url": "http://www.focus-news.net/news/2019/05/26/2662234/evropeyski-izbori-2019-kyustendil-281-sektsii-sa-razkriti-za-evropeyskite-izbori-na-teritoriyata-na-oblastta.html", "text": "281 секции са разкрити за европейските избори на територията на област Кюстендил. Това съобщи за  Радио „Фокус” – Кюстендил  Красимир Петров, председател на Районна избирателна комисия – Кюстендил. В комисиите работят общо 2 243 души.По данни на ГД ГРАО, по постоянен адрес в област Кюстендил живеят 157 050 души, но близо 30 000 от тях имат настоящ адрес извън областта. Община Кюстендил има 79 665 жители по постоянен адрес, но от тях 20 794 имат настоящ адрес извън общината. Община Дупница е с 50 502 жители по постоянен адрес, като от 5 718 имат настоящ адрес извън общината. В Община Кюстендил  им  68 избирателни секции в състав от 9 членове и 43 избирателни секции в състав от 7 членове. Общият брой членове на СИК е 913 души. В Община Дупница има 51 избирателни секции в състав от 9 членове и 24 избирателни секции в състав от 7 членове – общ брой членове на СИК: 627. В най- малката община от област Кюстендил – Трекляно има само 9 секции с по 7 членове или общо 63 души са ангажирани с изборния процес. \r\nВенцеслав ИЛЧЕВ", "date": "2019.05.26", "title": "Европейски избори 2019: Кюстендил:  281 секции са разкрити за европейските избори на територията на областта"}
{"url": "http://www.focus-news.net/news/2019/05/26/2662238/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-v-hram-sv-nikolay-s-ruen.html", "text": "На 26 май, в Неделята на Самарянката, с благословението на Негово Високопреосвещенство Пловдивския митрополит Николай, Негово Преосвещенство Знеполският епископ Арсений - викарий на Пловдивския митрополит,  ще оглави Архиерейска света Литургия в храм \"Св. Николай\", с. Руен, на Пловдивска епархия, предаде  Началото е от 9.00 часа.  \r\nНикола ПЕТКОВ", "date": "2019.05.26", "title": "Пловдив: Негово преосвещенство Знеполският епископ Арсений ще оглави архиерейска света Литургия в  храм \"Св. Николай\", с. Руен"}
{"url": "http://www.focus-news.net/news/2019/05/26/2662223/balgariya-izbira-svoite-predstaviteli-v-evropeyskiya-parlament.html", "text": "За четвърти път България избира своите представители в Европейския парламент. В изборите ще вземат участие  13 партии, 8 коалиции и 6 независими кандидати . Общият брой на регистрираните кандидати за евродепутати е 318, те ще се борят за 17-те места, с които България разполага в Европейския парламент. Бариерата за влизане в следващия ЕП е 5.8%. \r\nОбщият брой на  избирателните секции  в страната по предварителен списък е 11 661, а общият брой избиратели по избирателни списъци е 6 355 633. Изборният ден в България започва в 7.00 часа и приключва в 20.00 часа. Ако има опашка от чакащи пред секция след крайния час, гласуването може да продължи най-късно до 21.00 часа.  \r\nЗа евровота  в чужбина  ще бъдат отворени 191 секции в 64 страни. Извън страната изборният ден започва в 7.00 часа местно време и приключва в 20.00 часа местно време. В Гърция ще бъдат разкрити 13 секции - 3 секции в Атина, ще може да се гласува и в Генералното консулство в Солун, в Кавала, в Каламата, в Неа Мудания, в Никити и на островите Родос и Крит. В Турция местата за гласуване са 4 - в Истанбул, Анкара, Одрин и Бурса. В Румъния ще се гласува в посолството в Букурещ. В Северна Македония - в Скопие и в Битоля, а в Сърбия - в посолството в Белград и в консулството ни в Ниш. По 24 избирателни секции ще има във Великобритания и в Германия, 16 в Испания и 10 във Франция. Дори и да не са подали заявление за гласуване извън страната, българските граждани в чужбина могат да упражнят правото си на глас в изборите за европарламент в удобно за тях място и изборна секция извън страната, като предоставят документ за самоличност - лична карта, паспорт или военна карта, и попълнят декларация. Едно от условията за това е те да имат адресна регистрация по постоянен и настоящ адрес в България или друга страна от Евросъюза през последните 3 месеца. Две партии са регистрирали свои застъпници зад граница. \r\nЗа пръв път у нас ще може да се  гласува с машини  в 3000 секции във всички райони на страната. Машините са произведени няколко месеца преди изборите, специално за България. Списъкът със секциите, където са разположени машините, е публикуван на интернет страницата на ЦИК. В секциите с машини избирателите имат право да изберат как да гласуват - машинно или с хартиена бюлетина. Ако предпочетат гласуването с бюлетина те трябва да помнят, че тя се попълва със знак \"V\" или \"X\", задължително със син химикал. Ако гласоподавател допусне грешка и отбележи една партия или коалиция, но две преференции, бюлетината ще бъде валидна, но само в частта си за съответната политическа сила. \r\nВ  бюлетината за вота  от лявата страна са вписани наименованията на всички партии и коалиции, регистрирали кандидати за евродепутати, както и имената на независимите кандидати плюс квадратчето „Не подкрепям никого“; а от дясната има кръгчета за отбелязване на преференция за седемнадесетте кандидати в съответните листи. На тези избори номерата на партиите и коалициите в бюлетината се различават от тези за отбелязване на преференция за определен кандидат от дадена листа. Преференциите за кандидатите за евродепутати са с номера от 101 до 117 в бюлетината. Целта е да се избегнат преференции по т.нар. феномен 15/15, когато номерът на политическата формация съвпада с номера на кандидата. За да се изкачи нагоре в листата за евродепутати, на един кандидат ще са му нужни 5% от гласовете.  \r\nМВР ще охранява изборните секции в страната.  Сигнали за нарушения  в изборния процес могат да се подават в ЦИК, в районните избирателни комисии и на денонощната открита линия  на МВР (телефон 02/982 22 32 и e-mail izbor@mvr.bg ). Четири международни организации са сe регистрирали като наблюдатели, а българските неправителствени организации, които ще имат наблюдатели, са 13. 2575 лица от страната ще наблюдават изборния процес, а 10 са чуждестранните наблюдатели.   \r\nШест са агенциите, които ще имат анкетьори за паралелното преброяване на резултатите на изхода от секциите за гласуване   (exit poll)  . Това са „Галъп интернешънъл Болкан“, „Алфа Рисърч“, „Сова 5“, АФИС, Изследователски център „Тренд“ и „Екзакта рисърч груп“. До приключването на изборния ден е забранено оповестяването на социологически проучвания. \r\nИзборите за членове на Европейския парламент се провеждат от 23 до 26 май във всички страни от Съюза. Право на глас имат всички пълнолетни граждани на ЕС. Всяка държава-членка има собствени избирателни закони и решава в кой ден гражданите ѝ да отидат до урните в рамките на 4-дневния изборен период. Резултатите от всичките 28 държави ще бъдат обявени вечерта на 26 май.  На изборите за членове на Европейския парламент от Република България през 2014г. броят на регистрираните кандидатски листи на партии, коалиции и независими кандидати е 24. Имащите право на глас граждани според избирателните списъци са 6 543 423. От тях във вота участват 2 361 966 души. 122 536 са недействителните бюлетини. Изборният ден приключва с избирателна активност 35.84%.", "date": "2019.05.26", "title": "България избира своите представители в Европейския парламент"}
{"url": "http://www.focus-news.net/news/2019/05/26/2662239/evropeyski-izbori-2019-kyustendil-400-sluzhiteli-na-reda-ohranyavat-izbornite-sektsii-v-oblastta.html", "text": "400 служители на реда охраняват изборните секции в областта. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Екипите са ангажирани с охраната на избирателните секции за безпроблемното протичане на изборите за Европейски парламент. В Кюстендилска област дежурят служители на Областна дирекция на МВР – Кюстендил, Регионална дирекция „Пожарна безопасност и защита на населението”, както и служители на дирекция „Жандармерия”. Служителите на сектор „Български документи за самоличност“  в  областната дирекция, и служителите в районните управления  ще работят до 19.30 часа.  При невъзможност да бъде издадена нова лична карта до края на работния ден, по искане на гражданите, ще бъде издавано необходимото им удостоверение, с което да гласуват. \r\nВенцеслав ИЛЧЕВ", "date": "2019.05.26", "title": "Европейски избори 2019: Кюстендил: 400 служители на реда охраняват изборните секции в областта"}
{"url": "http://www.focus-news.net/news/2019/05/26/2662228/sofiya-vavezhda-se-vremenna-organizatsiya-na-dvizhenieto-za-provezhdaneto-na-izbori-za-chlenove-na-evropeyski-parlament.html", "text": "Въвежда се временна организация на движението за провеждането на избори за членове на Европейски парламент на 26 май. Това съобщиха от пресцентъра на  Столична община .  \r\nОт 08.00 часа на 26 май 2019 г. до приключване на транспортирането на изборните материали се забранява престоя и паркирането, както следва:  \r\n- по бул. „Шипченски проход” между ул. „Акад. Людмил Стоянов” и ул. „Александър Жендов”;  \r\n- по бул. „Асен Йорданов” между Площад на авиацията и бул. „Шипченски проход”.  \r\nОт 20.00 часа на 26 май 2019 г. до приключване на транспортирането на изборните материали се ограничава движението на пътни превозни средства, с изключение на колите на масов градски транспорт, както следва:  \r\n- по бул. „Шипченски проход” между ул. „Акад. Людмил Стоянов” и ул. „Александър Жендов”;  \r\n- по бул. „Асен Йорданов” между Площад на авиацията и бул. „Шипченски проход”.", "date": "2019.05.26", "title": "София: Въвежда се временна организация на движението за провеждането на избори за членове на Европейски парламент"}
{"url": "http://www.focus-news.net/news/2019/05/26/2662237/burgas-obshtinata-i-burgasbus-shte-osiguryat-bezplaten-prevoz-v-predstoyashtata-izborna-nosht-za-chlenovete-na-sektsionni-izbiratelni-komisii.html", "text": "Община Бургас и \"Бургасбус\" ще осигурят безплатен превоз в предстоящата изборна нощ за членовете на секционни избирателни комисии. Те ще предават до късно протоколи и бюлетини в спортна зала \"Бойчо Брънзов\", а много от тях живеят далеч оттам. Това съобщиха от пресцентъра на  Общината . Безплатният превоз ще се осъществява от спирка \"Зорница\". Който желае да го използва, ще трябва да следи за автобуси с надпис \"ИЗБОРИ\". \r\nЧасове на тръгване от спирка \"Зорница\" - 00.30; 01.30; 02.30; 03.30; 04.30.  \r\nМаршрут на автобуса - от спирка \"Зорница\", бул. \"Стефан Стамболов\", бул. \"Никола Петков\", ул. \"Петко Задгорски\", ул. \"Транспортна\", бул. \"Стефан Стамболов\", бул. \"Тракия\", ул. \"Янко Комитов\", ул. \"Даме Груев\", ул .\"Струга\", ул. \"Одрин\", ул. \"Христо Ботев\", бул. \"Иван Вазов\", ул. \"Индустриална\", бул. \"Чаталджа\", бул. \"Захари Стоянов\", ул. \"Георги Попаянов\", ул. \"Апостол Войвода\", бул. \"Ал. Г. Коджакафалията\", ул. \"Въстаническа\", ул. \"Захари Стоянов\", от спирка \"Зорница\". \r\nОсвен изброените безплатни курсове, алтернатива са редовните нощни курсове, които са през шестдесет минути и се таксуват. Те са с часове на тръгване 00.00, 01.00, 02.00, 03.00, 04.00. Тоест през цялата нощ в Бургас ще има превоз на всеки 30 минути, като половината курсове ще са безплатни, а останалите с билетче.", "date": "2019.05.26", "title": "Бургас: Общината и \"Бургасбус\" ще осигурят безплатен превоз в предстоящата изборна нощ за членовете на секционни избирателни комисии"}
{"url": "http://www.focus-news.net/news/2019/05/26/2662233/evropeyski-izbori-2019-predsedatelyat-na-dps-i-vodach-na-listata-na-partiyata-shte-glasuva-na-evropeyskite-izbori.html", "text": "Днес до обяд председателят на ДПС и водач на листата на ДПС за членове на ЕП Мустафа Карадайъ ще гласува в СУ „Петко Рачов Славейков“, кв. Възрожденци, град Кърджали. Това съобщиха от пресцентъра на  ДПС  .", "date": "2019.05.26", "title": "Европейски избори 2019: Председателят на ДПС и водач на листата на партията ще гласува на европейските избори"}
{"url": "http://www.focus-news.net/news/2019/05/26/2662244/sofiya-zonite-za-parkirane-v-stolitsata-nyama-da-rabotyat.html", "text": "Зоните за паркиране в столицата няма да работят. Това съобщиха от  Центъра за градска мобилност . През празничните дни градския транспорт ще се движи по празнично разписание.  \r\nПрез трите неработни дни за удобство на гражданите и гостите на столицата се увеличават колите по линия 66, които пътуват по маршрут Зоопарк – Морени (Витоша).", "date": "2019.05.26", "title": "София: Зоните за паркиране в столицата няма да работят"}
{"url": "http://www.focus-news.net/news/2019/05/26/2662232/evropeyski-izbori-2019-predsedatelyat-na-koalitsiya-za-balgariya-rumen-petkov-shte-glasuva-vav-vtora-angliyska-ezikova-gimnaziya-tomas-dzhefersan-v-stolichniya-rayon-triaditsa.html", "text": "Председателят на „Коалиция за България“ Румен Петков ще гласува в 11.00 часа във Втора английска езикова гимназия „Томас Джеферсън“ в столичния район „Триадица“ (ул. „Траянова врата“ 26, Избирателна секция 39). Това съобщиха от пресцентъра на  „Коалиция за България“ . Членът на НС на АБВ Ивайло Калфин ще гласува от 18.00 часа в район „Красна поляна“ в 28 СУ „Алеко Константинов“ (бул. „Възкресение“ 60).", "date": "2019.05.26", "title": "Европейски избори 2019: Председателят на „Коалиция за България“ Румен Петков ще гласува във Втора английска езикова гимназия „Томас Джеферсън“ в столичния район „Триадица“"}
{"url": "http://www.focus-news.net/news/2019/05/26/2662241/evropeyski-izbori-2019-kmetat-na-obshtina-haskovo-dobri-belivanov-shte-uprazhni-pravoto-si-na-vot.html", "text": "Кметът Добри Беливанов ще упражни правото си на вот в 10.00 часа в СИК 12 в ОУ \"В.Левски\". Това съобщиха от пресцентъра на  Община Хасково  .", "date": "2019.05.26", "title": "Европейски избори 2019: Кметът на община Хасково Добри Беливанов ще упражни правото си на вот"}
{"url": "http://www.focus-news.net/news/2019/05/26/2662242/mvr-zvenata-balgarski-dokumenti-za-samolichnost-shte-rabotyat-i-v-denya-na-izborite-za-chlenove-na-evropeyskiya-parlament.html", "text": "Служителите на звената „Български документи за самоличност“ в СДВР и ОДМВР в страната ще работят от 08.30 до 19.30 часа. Това съобщиха от пресцентъра на  МВР . В седмицата преди датата, когато ще се проведат изборите за членове на Европейския парламент от Република България, Дирекция „Български документи за самоличност“ е създала необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас.  В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването ѝ или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност;  \r\nПри невъзможност да бъде издадена нова лична карта до края на работния ден, по искане на гражданите, ще бъде издавано необходимото им удостоверение, с което да гласуват.  \r\nЗа да бъде издадено удостоверение е необходимо:    \r\n- гражданите лично да подадат искане в СДВР, ОДМВР и РУ при СДВР/ОДМВР за дните от 21 май 2019 г. до 25 май 2019 г. от 08.30 часа до 17.00 часа и на 26 май 2019 г. от 08.30 часа до 19.00 часа;  \r\n- удостоверенията, осигуряващи възможност за упражняване на правото на глас в изборите за членове на Европейския парламент от Република България, се издават само след приемане на заявление за издаване на лична карта;  \r\n- в случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес.    \r\nУдостоверения за заявен постоянен и настоящ адрес се издават от общинската администрация.  \r\nУдостоверението се издава за да послужи само пред секционната избирателна комисия и е валидно единствено за изборния ден 26 май 2019 г. Документът се прилага към избирателния списък за гласуване в изборите за членове на Европейския парламент от Република България.", "date": "2019.05.26", "title": "МВР: Звената „Български документи за самоличност“ ще работят и в деня на изборите за членове на Европейския парламент"}
{"url": "http://www.focus-news.net/news/2019/05/26/2662243/dokumentalniyat-film-sreshti-na-parviya-red-krasimir-uzunov-s-polk-boris-drangov-shte-bade-premierno-izlachen-po-bnt-2.html", "text": "Документалният филм „Срещи на първия ред: Красимир Узунов с полк. Борис Дрангов“ ще бъде премиерно излъчен по БНТ 2 на 26 май. Негов режисьор е ръководителят на Регионалния телевизионен център – Благоевград – Валери Яков, който заедно с Красимир Кушев е и сценарист на филма. Валери Яков каза за  Радио „Фокус“ – Пирин , че с Красимир Узунов, президент на Агенция и Радиоверига „Фокус“, са се познавали от началото на 1990 година. „Аз бях кореспондент на Националната телевизия в Македония, точно когато се разпадаше Югославия и се провеждаше референдум. Той също тогава беше там журналист и всъщност там ни беше първата журналистическа среща“, каза още Яков. Той добави, че точно тогава Красимир Узунов е взел със себе си малко пръст от гроба на полк. Борис Дрангов. Яков заяви, че в края на 90-те години по повод годишнина, свързана с Дрангов, заедно с Красимир Узунов правят първия документален филм, посветен на полковника, озаглавен „Две смърти няма“. „Преди 2 – 3 години в Петрич имаше много големи чествания, посветени на полк. Дрангов и там бяхме заедно с моя приятел Красимир“, отбеляза Яков. Той подчерта, че филмът, който ще бъде излъчен в края на тази седмица, е трябвало да бъде съвместен проект с Красимир Узунов и да бъде посветен, както на него самия, така и на полк. Борис Дрангов. „Пак стана така, но за съжаление и двамата вече са на по-добро място“, коментира Яков. \r\nДокументалният филм „Срещи на първия ред: Красимир Узунов с полк. Борис Дрангов“ ще бъде излъчен около 7 пъти в програмната схема на Българската национална телевизия (БНТ). Премиерата ще бъде на 26 май (неделя) от 15.00 часа по БНТ 2. Повторения ще има през следващите няколко дни, а първото от тях е на 27 май (понеделник) от 22.30 часа, отново по БНТ 2. Българите в чужбина също ще могат да гледат филма по БНТ 4 на 28 май от 22.00 часа. Яков отбеляза, че всичко това се прави в знак на уважение към Красимир Узунов и полк. Борис Дрангов. \r\nЛивия НИНОВА", "date": "2019.05.26", "title": "Документалният филм „Срещи на първия ред: Красимир Узунов с полк. Борис Дрангов“ ще бъде премиерно излъчен по БНТ 2"}
{"url": "http://www.focus-news.net/news/2019/05/26/2662246/burgas-turneto-na-national-geographic-kids-shte-se-sastoi-na-ploshtad-troykata.html", "text": "Турнето на National Geographic Kids ще се състои на площад „Тройката“ от 11.00 часа. Любимото списание на децата събира най-любознателните малчугани в нашият Клуб на малките откриватели. Това съобщиха от пресцентъра на  Община Бургас . Тази година се обръща специално внимание на еко темата и опазването на природата и нашата планета. Символът тази година е четирилистната детелина. \"Търсете четирилистната детелина на National Geographic Kids – освен късмет, тя ще ви донесе познания, които освен в живота, ще ви помогнат с решаването на задачите в шатрата на National Geographic Kids. Разделно събиране на отпадъци, съвети за екосъобразен начин на живот, как да се грижим за природата, как да рециклираме, защо да рециклираме, ЗАЩО да сме ЕКО – всички тези „познания“ ще съпътстват тазгодишното турне на NG Kids, защото е важно децата от малки да знаят, че планетата ни е една и е за всички. Децата са бъдеще, планетата също – бъди ЕКО!\", посочват от Общината.", "date": "2019.05.26", "title": "Бургас: Турнето на National Geographic Kids ще се състои на площад „Тройката“"}
{"url": "http://www.focus-news.net/news/2019/05/26/2662247/shumen-remontni-deynosti-se-izvarshvat-po-chast-ot-patya-vekilski-orlyak.html", "text": "Ремонтни дейности се извършват по част от пътя Векилски-Орляк, предаде репортер на  Радио „Фокус“- Шумен . Движението в участъка от км 29 до км 35 трябва да се осъществява с повишено внимание.В участъка Каспичан- Невша по автомагистрала „Хемус“ продължава почистването на регули и окопи, В тази връзка в участъка от км 362 до км 375 в посока Варна, движението се осъществява с повишено внимание. В сила е забраната за движение на тежкотоварни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. Ришки проход е отворен за движение. Върбишки проход е затворен за всички видове пътни превозни средства. Пътните настилки в област Шумен са сухи. Видимостта е нормална. Времето е ясно и слънчево. \r\nИвелина ИВАНОВА", "date": "2019.05.26", "title": "Шумен: Ремонтни дейности се извършват по част от пътя Векилски-Орляк"}
{"url": "http://www.focus-news.net/news/2019/05/26/2662245/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79 и второкласен път 19 Симитли-Гоце Делчев. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Няма въведени ограничения за движение и ремонтни дейности по пътищата, които са част от републиканската пътна мрежа. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.05.26", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/05/26/2662249/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-georgi-s-sinitovo.html", "text": "На 26 май, в Неделята на Самарянката, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в  храм \"Св. Георги\", с. Синитово  на Пловдивска епархия, предаде репортер на  Агенция \"Фокус\" . Началото е в 9.00 часа.  \r\nНикола ПЕТКОВ", "date": "2019.05.26", "title": "Пазарджик: Негово преосвещенство Константийският епископ Яков ще оглави архиерейска света Литургия в  храм \"Св. Георги\", с. Синитово"}
{"url": "http://www.focus-news.net/news/2019/05/26/2662240/evropeyski-izbori-2019-tsentralnata-izbiratelna-komisiya-shte-dade-dva-brifinga-v-izborniya-den.html", "text": "Централната избирателна комисия (ЦИК)  ще проведе два броя брифинга в изборния ден от 11.30 часа  и от 15.00 часа. Това съобщиха от пресцентъра на  Комисията . Брифингите ще се състоят в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.05.26", "title": "Европейски избори 2019: Централната избирателна комисия ще даде два брифинга в изборния ден"}
{"url": "http://www.focus-news.net/news/2019/05/26/2662250/blagoevgrad-zasileno-e-politseyskoto-prisastvie-v-oblastniya-tsentar.html", "text": "Засилено е полицейското присъствие в областния център. Спокоен е трафикът по главните улици и булеварди в града, предаде репортер на  Радио \"Фокус\" – Пирин . Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nНатали СТЕФАНОВА", "date": "2019.05.26", "title": "Благоевград: Засилено е полицейското присъствие в областния център"}
{"url": "http://www.focus-news.net/news/2019/05/26/2662248/evropeyski-izbori-2019-kyustendil-v-55-sektsii-na-teritoriyata-na-oblastta-mozhe-da-se-glasuva-i-mashinno.html", "text": "В 55 секции на територията на областта може да се гласува и машинно. Това съобщи за  Радио „Фокус” – Кюстендил  Красимир Петров, председател на Районна избирателна комисия – Кюстендил. Машинно гласуване ще има в отделни секции на територията на общините Кюстендил, Дупница, Невестино, Бобошево, Кочериново, Сапарева баня, Рила и Бобов дол. Единствената община, в която няма да има секция с машинно гласуване, е община Трекляно. Районната избирателна комисия е определила отговорници, които в рамките на изборния ден ще осъществяват методическа помощ и контрол, както и ще бъдат в постоянен контакт с председателите на съответните СИК, които са определени за машинно гласуване. „Важно е да се знае, че гласуването в тези секции може да става с машина или с хартиена бюлетина. Избирателите сами трябва да решат по какъв начин ще упражнят правото си та глас”, каза Красимир Петров. \r\nВенцеслав ИЛЧЕВ", "date": "2019.05.26", "title": "Европейски избори 2019: Кюстендил: В 55 секции на територията на областта може да се гласува и машинно"}
{"url": "http://www.focus-news.net/news/2019/05/26/2662252/evropeyski-izbori-2019-kyustendil-v-devette-obshtini-v-oblastta-sa-opredeleni-sektsii-za-glasuvane-na-hora-s-uvredeno-zrenie-samo-edna-e-podvizhnata-sektsionna-izbiratelna-komisiya.html", "text": "В деветте общини в областта са определени секции за гласуване на хора с увредено зрение, само една е подвижната секционна избирателна комисия. Това каза пред  Радио „Фокус” – Кюстендил  Красимир Петров, председател на Районната избирателна комисия в Кюстендил. По думите му подвижната секция е назначена по предложение на Община Бобов дол, след събраните заявления от страна на хората с увреждания. На територията на всички девет общини от област Кюстендил са утвърдени секции за гласуване на хора със зрителни увреждания или със затруднения в придвижването. Така определените избирателни секции не ограничават възможността на избирателите с увредено зрение или със затруднение в придвижването да гласуват и в друга избирателна секция по свой избор. \r\nВенцеслав ИЛЧЕВ", "date": "2019.05.26", "title": "Европейски избори 2019: Кюстендил: В деветте общини в областта са определени секции за гласуване на хора с увредено зрение, само една е подвижната секционна избирателна комисия"}
{"url": "http://www.focus-news.net/news/2019/05/26/2662251/evropeyski-izbori-2019-shumen-izborniyat-den-v-oblastta-zapochna-v-spokoyna-obstanovka.html", "text": "Изборният ден в област Шумен започна в спокойна обстановка. Това съобщиха от  ОДМВР-Шумен . Секционните помещения и съдържащите се в тях материали са предадени на СИК в 07:00 часа. Охраната през нощта е протекла нормално. Не са регистрирани нарушения на обществения ред , свързани с изборите. Към момента няма информация и данни за прояви, които била застрашили нормалното протичане на изборите.  За реда, сигурността  и спокойствието в областта и охрана на изборните помещения са ангажирани над 370 служители.  На разположение в ОДМВР- Шумен са  мобилни групи. Във всяка от тях са включени разследващи полицаи, служители на охранителна и криминална полиция.  Те ще следят за спокойствието на гражданите и недопускане на нарушаване на обществения ред.  Ще реагират и на подадени сигнали при нарушения на Изборния кодекс. Предприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден. „Български документи за самоличност“  към  ОДМВР- Шумен ще работят в днешния ден от 8.30 до 19.30 часа.  Служители ще окажат съдействия на български граждани, които искат да гласуват, но са с изгубени/ откраднати/ повредени/ унищожени лични карти и документи с изтекъл срок. Ще им бъдат издавани удостоверения, които ще служат само и единствено да упражнят правото си на глас. Гражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg.", "date": "2019.05.26", "title": "Европейски избори 2019: Шумен: Изборният ден в областта започна в спокойна обстановка"}
{"url": "http://www.focus-news.net/news/2019/05/26/2662254/evropeyski-izbori-2019-pernik-v-159-izbiratelni-sektsii-shte-glasuvat-glasopodavatelite-v-oblastta.html", "text": "В 159 избирателни секции ще гласуват гласоподавателите в област Перник. Това каза за  Радио „Фокус“-Пирин  Надя Боянова, председател на Районна избирателна комисия-Перник. По думите й във всяка една от шестте общини в Пернишки регион – Перник, Брезник, Земен, Ковачевци, Радомир и Трън, има обособени секции за хора със зрителни проблеми или със затруднено придвижване. Тя посочи, че 3 са подвижните секции на територията на областта – в Перник, в Брезник и в Трън. Председателят на РИК-Перник допълни, че има обособени секции и в трите болници в Перник, в Радомир има в Дома за стари хора, в Трън има в Домовете за стари хора. Надя Боянова каза още, че в 53 секции на територията на цялата област ще има машинно гласуване. \r\nНатали СТЕФАНОВА", "date": "2019.05.26", "title": "Европейски избори 2019: Перник: В 159 избирателни секции ще гласуват гласоподавателите в областта"}
{"url": "http://www.focus-news.net/news/2019/05/26/2662253/evropeyski-izbori-2019-blagoevgrad-nad-560-sa-sektsiite-v-oblastta-v-koito-zhitelite-na-14-e-obshtini-shte-mogat-da-uprazhnyat-pravoto-si-da-glasuvat-za-chlenove-za-evropeyskiya-parlament.html", "text": "Над 560 са секциите в Област Благоевград, в които жителите на 14-е общини ще могат да упражнят правото си да гласуват за членове за Европейския парламент. Това съобщи за  Радио „Фокус“  – Пирин Мартин Бусаров, председател на Районна избирателна комисия – Благоевград. В 140 от тях освен с хартиени бюлетини ще може да се гласува и машинно. 5 пък са подвижните секции, които са особени в област Благоевград. Те са в общините – Благоевград, Симитли, Кресна, Разлог и Гоце Делчев. Секции за гласуване са сформирани и в болниците в региона. Става дума за лечебните заведения в Благоевград, Гоце Делчев, Разлог и Сандански. В арестите в Благоевград и Сандански също са обособени секции за гласуване. В сформираните секционни комисии са назначени около 4 100 души, които ще отговарят за протичането на изборния процес и преброяването на бюлетините след края на изборния ден. \r\nЛивия НИНОВА", "date": "2019.05.26", "title": "Европейски избори 2019: Благоевград: Над 560 са секциите в областта, в които жителите на 14-е общини ще могат да упражнят правото си да гласуват за членове за Европейския парламент"}
{"url": "http://www.focus-news.net/news/2019/05/26/2662256/evropeyski-izbori-2019-sliven-izborniyat-den-e-zapochnal-normalno-vav-vsichki-298-izbiratelni-sektsii-na-teritoriyata-na-oblastta.html", "text": "Изборният ден  е започнал нормално във всички 298 избирателни секции на територията на област Сливен. Това съобщи пред  Радио „Фокус“ – Сливен  говорителят на РИК Сливен Стелли Стефанова. В Сливен са разкрити  секции в Старческия дом, в МБАЛ „Д-р Иван Селимински” , МБАЛ „Хаджи Димитър“, във Военна болница, Следствена служба и Женския затвор. 170 732 са избирателите в областта. Днес  машинно се гласува в 81 секции в областта, като 52 от тях ще са в Сливен , 16 в Нова Загора, 6 в Котел, 7 в Твърдица. 100-годишна баба от с. Желю войвода е най-възрастният гласоподавател в Сливенска област. Заедно с нея още четирима жители на областта, родени през 1920 година ще могат да упражнят правото си на глас. Пет са  най-младите гласоподаватели в региона, двама от тях стават пълнолетни в изборния ден. \r\nЛюдмила ЙОРГОВА", "date": "2019.05.26", "title": "Европейски избори 2019: Сливен: Изборният ден е започнал нормално във всички 298 избирателни секции на територията на областта"}
{"url": "http://www.focus-news.net/news/2019/05/26/2662261/balgarskata-pravoslavna-tsarkva-proslavya-rodniya-ni-svetets-sv-georgi-sofiyski-nay-novi.html", "text": "Тази неделя Православната църква отбелязва Неделята на Самарянката. Българската православна църква прославя родния ни светец Св. Георги Софийски Най-нови, предаде репортер на  Агенция \"Фокус\" . \r\nПо този повод на 26 май (неделя), когато честваме св. мчк Георги Софийски Най-нови. с благословението на Светейшия ни Софийски митрополит ,  Патриарх Неофит,  Негово Преосвещенство Белоградчишки епископ Поликарп, викарий на Софийския митрополит ще отслужи Архиерейска света Литургия в храм „Св. Георги“ – Ротонда, в чест на софийския светец. Начало на литургията - 9,00 часа. Никола Петков   \r\nДо 1945 г. в София съществува традиция за провеждане на литийно шествие от мястото, където се предполага, че мъченически е пострадал светецът през 1534 г. (при ъгъла на сегашните ул. „Св. Георги Софийски” и бул. „Пенчо Славейков”) до двора на храм-ротонда „Св. вмчк Георги“, където е гробът му. \r\nВъзобновяването на традицията се осъществи през 2015 г, с благословението на Негово Светейшество патриарх Неофит. \r\nВ продължение на повече от четиристотин години хората, живели по тези земи, са участвали в това възпоменание. Дори и в годините на османското владичество, когато ротондата „Св. вмчк Георги“ е превърната в джамия, предците ни са имали специално разрешение на този ден да изразят почитта си към св. мъченик Георги Софийски, Най-нови. \r\nСлед Освобождението на България от 1878 г. до 1945 г. в шествието участват столични духовници, лекари, студенти по богословие и медицина, ученици от Софийската духовна семинария и миряни от София и страната. Никола ПЕТКОВ", "date": "2019.05.26", "title": "Българската православна църква прославя родния ни светец Св. Георги Софийски Най-нови"}
{"url": "http://www.focus-news.net/news/2019/05/26/2662258/evropeyski-izbori-2019-izborniyat-den-v-oblast-razgrad-zapochna-v-spokoyna-obstanovka.html", "text": "Изборният ден в област Разград започна в спокойна обстановка в 07.00 часа. Това съобщиха от  ОД на МВР-Разград . Няма регистрирани сериозни нарушения на обществения ред преди началото на изборите. Гражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg. Създадена е организация в сектор „Български документи за самоличност“ да работи в днешния ден от 8.30 до 19.30 часа. Те ще издават удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите. Припомняме, че в изборното помещение не се допускат въоръжени лица и такива, носещи предмети, опасни за живота и здравето на гражданите. Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване. Служителите на Министерството на вътрешните работи се намесват за възстановяване на реда, когато това е необходимо и има съответно решение на избирателната комисия. Предприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден.", "date": "2019.05.26", "title": "Европейски избори 2019: Изборният ден в област Разград започна в спокойна обстановка"}
{"url": "http://www.focus-news.net/news/2019/05/26/2662257/evropeyski-izbori-2019-aleksandar-andreev-tsik-izborniyat-den-zapochna-normalno.html", "text": "Изборният ден започна нормално. Това каза за  Агенция „Фокус“  говорителят на Централната избирателна комисия (ЦИК) Александър Андреев. “Нормално започна изборният ден. Към момента няма някакви сигнали към ЦИК. Да се надяваме, че така ще продължи и през целия ден“, посочи той. Андреев припомни, че изборните книжа и материали са били доставени вчера на всички места в страната. „Секциите в 7.00 часа би трябвало навсякъде да са отворени. Ако има някаква информация, РИК ще ни уведомят, за да може да вземем мерки. Към момента няма такива. Денят започна и протича нормално“, добави говорителят на ЦИК.  \r\nДаяна ДЮЛГЕРОВА", "date": "2019.05.26", "title": "Европейски избори 2019: Александър Андреев, ЦИК: Изборният ден започна нормално"}
{"url": "http://www.focus-news.net/news/2019/05/26/2662255/evropeyski-izbori-2019-plovdiv-vsichki-izbiratelni-sektsii-v-oblastta-zapochnaha-izborniya-den-navreme.html", "text": "Всички избирателни секции в областта започнаха изборния ден навреме, съобщи за  Радио „Фокус“- Пловдив  председателят на 16 РИК Илиян Иванов. Осигурен е кворум. Още вчера са били разпределени и машините в 149 избирателни секции в Община Пловдив, където ще може да се гласува машинно.  \r\nОбщо 300 219 са избирателите в град Пловдив, които ще могат да гласуват за европейския парламент. В район „Централен” избирателите са 64 601, в район „Източен” – 45 406, в район „Западен” – 32 269, в район „Северен” – 43 287, в район „Южен” – 66 351, а в район „Тракия” – 48 305. 7 180 избиратели ще могат да гласуват за първи път днес. Общо 477 са образуваните избирателните секции в Община Пловдив за евроизборите, в това число 5 броя избирателни секции за гласуване с подвижна избирателна кутия и 13 броя избирателни секции, образувани в лечебни заведения и места за лишаване от свобода. \r\nВ момента все още пред избирателните секции в града е спокойно.  \r\nОт РИК ще оповестят данни за първата избирателна активност след 10.30 часа. \r\nЦветана ТОНЧЕВА", "date": "2019.05.26", "title": "Европейски избори 2019: Пловдив: Всички избирателни секции в областта започнаха изборния ден навреме"}
{"url": "http://www.focus-news.net/news/2019/05/26/2662259/evropeyski-izbori-2019-plovdiv-vsichki-sektsii-v-grada-zapochnaha-izborniya-den-navreme.html", "text": "Всички избирателни секции в Пловдив започнаха изборния ден навреме, съобщи за  Радио „Фокус“- Пловдив  председателят на 16 РИК Илиян Иванов. Осигурен е кворум. Още вчера са били разпределени и машините в 149 избирателни секции в Община Пловдив, където ще може да се гласува машинно. \r\nОбщо 300 219 са избирателите в град Пловдив, които ще могат да гласуват за европейския парламент. В район „Централен” избирателите са 64 601, в район „Източен” – 45 406, в район „Западен” – 32 269, в район „Северен” – 43 287, в район „Южен” – 66 351, а в район „Тракия” – 48 305. 7 180 избиратели ще могат да гласуват за първи път днес. Общо 477 са образуваните избирателните секции в Община Пловдив за евроизборите, в това число 5 броя избирателни секции за гласуване с подвижна избирателна кутия и 13 броя избирателни секции, образувани в лечебни заведения и места за лишаване от свобода. \r\nВ момента все още пред избирателните секции в града е спокойно. От РИК ще оповестят данни за първата избирателна активност след 10.30 часа. \r\nЦветана ТОНЧЕВА", "date": "2019.05.26", "title": "Европейски избори 2019: Пловдив: Всички секции в града започнаха изборния ден навреме"}
{"url": "http://www.focus-news.net/news/2019/05/26/2662266/predstoyashti-mezhdunarodni-sabitiya-za-26-may-agentsiya-fokus.html", "text": "***  Избори за Европейски парламент в 21 страни от Европейския съюз \r\n***  Парламентарни избори в Белгия \r\n***  Втори тур на президентските избори \r\n***  Общински и регионални избори \r\n***  Референдум за съдебната реформа \r\n***  Частични местни избори \r\n***  Общински и регионални избори \r\n***  Регионални избори", "date": "2019.05.26", "title": "Предстоящи международни събития за  26 май  (Агенция \"Фокус\")"}
{"url": "http://www.focus-news.net/news/2019/05/26/2662263/evropeyski-izbori-2019-sofiya-izborniyat-den-na-teritoriyata-na-sofiyska-oblast-zapochna-v-spokoyna-obstanovka.html", "text": "Всичките 415 секционни избирателни комисии на територията на областта започнаха работа в 07.00 часа. Няма регистрирани нарушения на обществения ред преди началото на изборите. Това съобщиха от  ОДМВР-София. \r\nГражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg.  \r\nСъздадена е организация и звената на Дирекция „Български документи за самоличност“ ще работят в днешния ден от 8.30 до 19.30 часа. Те ще издават  удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите.  \r\nПрипомняме, че в изборното помещение не се допускат въоръжени лица и такива, носещи предмети, опасни за живота и здравето на гражданите.  \r\nЗабранява се използването на мобилни телефони, фотоапарати или друга възпроизвеждаща техника с цел заснемане на начина на гласуване.  \r\nСлужителите на ОДМВР- София се намесват за възстановяване на реда, когато това е необходимо и има съответно решение на избирателната комисия.  \r\nПредприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден.", "date": "2019.05.26", "title": "Европейски избори 2019: София: Изборният ден на територията на Софийска област започна в спокойна обстановка"}
{"url": "http://www.focus-news.net/news/2019/05/26/2662265/evropeyski-izbori-2019-vratsa-normalno-e-zapochnal-izborniyat-den-v-grada.html", "text": "Нормално е започнал изборният ден във Враца, съобщи за  Радио „Фокус“-Видин  Красимир Григоров от Районната избирателна комисия. Всички секции са отворили врати и гласуването за европейски избори е започнало. 317 са секциите в област Враца, 9 от тях са подвижни. В 77 секции ще има машинно гласуване. 141 126 са избирателите в предварителния списък. \r\nАнна ЛОЗАНОВА", "date": "2019.05.26", "title": "Европейски избори 2019: Враца: Нормално е започнал изборният ден в града"}
{"url": "http://www.focus-news.net/news/2019/05/26/2662262/evropeyski-izbori-2019-simeon-velinov-rik-smolyan-normalno-zapochna-izborniyat-den-v-oblastta.html", "text": ". Нормално започна изборния ден в област Смолян. Това съобщи за  Радио „Фокус“ – Смолян  председателят на Районната избирателна комисия – Смолян Симеон Велинов. В 5-6 секции председатели или членове не са се явили тази сутрин. Велинов посочи, че сега служебно се назначават такива лица. Причините за неявяването на хората, участващи в секционните избирателни комисии, са лични и касаят заболяване или пътуване, което се е наложило в последния момент, поясни председателят на РИК – Смолян и уточни, че това не е попречило на нормалния старт на изборния ден в област Смолян.  „Фокус“  припомня: 269 са избирателните секции в област Смолян, а 106 744 жители на региона имат право да гласуват в изборите за членове на Европейски парламент, които се провеждат днес. В община Баните жителите гласуват в 17 избирателни секции, в Борино – 7, Девин – 24, Доспат – 12, Златоград – 21, Мадан – 36, Неделино – 22, Рудозем – 25, Смолян – 89 и Чепеларе – 16. Машинно гласуване се провежда в 47 секции в област Смолян, разпределени във всички общини. \r\nНели ГЕРГЬОВСКА", "date": "2019.05.26", "title": "Европейски избори 2019: Симеон Велинов, РИК – Смолян: Нормално започна изборният ден в областта"}
{"url": "http://www.focus-news.net/news/2019/05/26/2662270/api-ot-1200-do-2000-chasa-se-spira-dvizhenieto-na-kamionite-nad-12-t-po-avtomagistralite.html", "text": "От 12.00 до 20.00 часа се спира движението на камионите над 12 тона по автомагистралите и най-натоваренитe пътища, съобщиха от  пресцентъра на Агенция \"Пътна инфраструктура\" . За улеснение на трафика и повишаване безопасността на движение в участъците с ремонт на автомагистралите „Тракия“ и „Хемус“ има две ленти за София и една за Бургас и Варна. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата. \r\nВ участъците с ремонт на АМ „Хемус“, в района на виадуктите при 19-ти км /виадукт „Потоп“/, при 36-ти и 37-ми км /виадукт „Коренишки дол“/ и при 51-ви километър, до 10 ч. в понеделник - 27 май, ще има две ленти за София и една за Варна. \r\nВ пиковите часове при интензивен трафик е възможно по-бавно предвижване в участъците с ремонт на АМ „Хемус“ и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на виадуктите и тръбата за София на тунел „Витиня“, изграждани преди повече от 30 години, е наложително и трябва да бъде направено, за да се пътува след това по-удобно и безопасно. \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър. За улеснение на трафика до 10 ч. в понеделник - 27 май, в района на участъците с ремонт, ще има две ленти за София и една за Бургас. На обектите се работи изключително интензивно, за да може ремонтните дейности на АМ „Тракия“ да приключат преди началото на активния туристически сезон. \r\nАлтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле. \r\nЗа улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. \r\nДвижението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция“ и ИА „Автомобилна администрация“. За повишаване безопасността на движение се предвижда спиране на движението на 26 май от 12 ч. до 20 ч. по следните участъци: \r\n•\tавтомагистралите; \r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n•\tпът I-1 - от Благоевград до ГКПП „Кулата“; \r\n•\tпът I-4 п. в. „Коритна“ - Велико Търново - Шумен; \r\n•\tпът I-5 Русе - Велико Търново; \r\n•\tпът I-8 ГКПП „Калотина“ - София; \r\n•\tпът I-9 Варна - Бургас; \r\n•\tпът II-18 Околовръстен път на град София; \r\n•\tпът II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nКарта с временната организация на движението на МПС над 12 т по участъците от републиканската пътна мрежа в почивние дни около 24 май 2019 г. в приложения линк - http://www.api.bg/index.php/bg/karti/vremenna-organizaciya-po-uchastci-ot-rpm-za-mps-nad-12-t-za-pochivnite-dni-okolo-24-maj/ \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.05.26", "title": "АПИ: От 12.00 до 20.00 часа се спира движението на камионите над 12 т по автомагистралите"}
{"url": "http://www.focus-news.net/news/2019/05/26/2662267/evropeyski-izbori-2019-silistra-v-221-redovni-i-4-podvizhni-sektsii-shte-glasuvat-izbiratelite-ot-oblastta.html", "text": "В 221 редовни секции и 4 подвижни ще гласуват избирателите от област Силистра. Това съобщи за  Радио „Фокус“- Шумен  Теодора Тодорова, председател на Районна избирателна комисия- Силистра. С право на вот в областта са 108 845 души. В секционните избирателни комисии са ангажирани 1830 души. Изборният ден е започнал нормално и навреме. В 4-5 секции има неявили, както и един починал член на СИК. „В момента текат замените, новоназначените членове изчакват в съответните секции нашето решение и удостоверенията си, но всички секции в областта са  отворени“, каза Теодора Тодорова. Денят на размисъл е преминал спокойно. За хода на цялата предизборна кампания в РИК- Силистра има постъпили 2 жалби. \r\nИвелина ИВАНОВА", "date": "2019.05.26", "title": "Европейски избори 2019: Силистра: В 221 редовни и 4 подвижни секции ще гласуват избирателите от областта"}
{"url": "http://www.focus-news.net/news/2019/05/26/2662271/evropeyski-izbori-2019-silistra-spokoyno-zapochna-izborniyat-den-v-oblastta.html", "text": "Изборният ден на територията на Силистренска област започна спокойно, без инциденти и нарушения. Това съобщиха от  ОД на МВР- Силистра . Предприети са всички необходими мерки за охраната на обществения ред, пожарната безопасност и за осигуряване на нормалното протичане на вота. Оперативен щаб, оглавяван от директора на ОДМВР-Силистра старши комисар Юлиян Караславов, ръководи силите и средствата на областната дирекция и координира взаимодействието с всички институции, имащи отношение към изборния процес. За да могат гражданите с изгубени, откраднати или повредени лични карти да упражнят правото си на глас, сектор „Български документи за самоличност” в Силистра и паспортните гишета в Дулово и Тутракан ще работят от 08.30 часа до 19.30 часа и ще издават удостоверения за гласуване. Припомняме, че в изборното помещение не се допускат въоръжени лица и такива, носещи предмети, опасни за живота и здравето на гражданите. Забранено е използването на мобилни телефони, фотоапарати или друга възпроизвеждаща техника с цел заснемане на начина на гласуване. Гражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail: izbor@mvr.bg", "date": "2019.05.26", "title": "Европейски избори 2019: Силистра: Спокойно започна изборният ден в областта"}
{"url": "http://www.focus-news.net/news/2019/05/26/2662260/evropeyski-izbori-2019-blagoevgrad-izborniyat-den-v-oblastta-zapochna-normalno.html", "text": "Изборният ден в Благоевградска област започна в спокойна обстановка. Това съобщиха от пресцентъра на  ОДМВР-Благоевград . Той започна в 07.30 часа. Няма регистрирани сериозни нарушения на обществения ред преди началото на изборите. Гражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg. \r\nСъздадена е организация и звената на Дирекция „Български документи за самоличност“ ще работят в днешния ден от 8.30 до 19.30 часа. Те ще издават  удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите. Припомняме, че в изборното помещение не се допускат въоръжени лица и такива, носещи предмети, опасни за живота и здравето на гражданите. Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване. Служителите на Министерството на вътрешните работи се намесват за възстановяване на реда, когато това е необходимо и има съответно решение на избирателната комисия. \r\nПредприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден.", "date": "2019.05.26", "title": "Европейски избори 2019: Благоевград: Изборният ден в областта започна нормално"}
{"url": "http://www.focus-news.net/news/2019/05/26/2662264/evropeyski-izbori-2019-burgas-izborniyat-den-zapochna-bezproblemno-v-oblastta.html", "text": "Изборният ден започна безпроблемно в Бургас. Това съобщи за  Радио „Фокус“ – Бургас  Елка Стоянова, председател на Районната избирателна комисия в Бургас. По думите ѝ към момента Регионалната избирателна комисия все още получава актуална информация, но засега изборният ден протича по график. \r\nВ днешния ден изборните секции в област Бургас са 742, а броят на избирателите за областта е 357 735 души. 191 са секциите, в които има възможност за машинно гласуване. \r\nМария ПОПЧЕВА", "date": "2019.05.26", "title": "Европейски избори 2019: Бургас: Изборният ден започна безпроблемно в областта"}
{"url": "http://www.focus-news.net/news/2019/05/26/2662274/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Спокоен е трафикът във Велико Търново в почивния ден,  предаде репортер на  Радио „Фокус“ – Велико Търново . Времето е слънчево. Температурата  на въздуха е 12 градуса. Пътните настилки са сухи. По-натоварено е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът и по ул. „Магистрална“ във Велико Търново, която е  част от главен път София – Варна. \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.26", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/05/26/2662275/blagoevgrad-40-kulturno-obrazovatelni-initsiativi-radvat-detsata-v-ramkite-na-detski-panair.html", "text": "Детски панаир отново приема децата на Благоевград. Това съобщиха от пресцентъра на  Община Благоевград . В рамките на вчерашния и днешния ден малчуганите имат възможност да творят. Тази година над 40 културно- образователни инициативи за деца включва проекта на Община Благоевград и Фондация „Easyart”. Работилниците ще бъдат разположени на площад „Македония“ и в Регионален исторически музей- Благоевград от 10.00 до 18.00 часа. \r\nОсвен традиционните вече работилници по стъклопис, архитектура, пясъчни рисунки, плъсти и грънчарство, тази година в програмата ще бъдат включени и няколко нови – традиционна техника тъкане, както и любопитните ателиета по цианотайп или фотограма и ателие по роботика (които ще се проведат само в неделя). Специално за града е разработена и работилница, в която децата ще могат да направят свой магнит с кон – символа на града. \r\nПо традиция Громахолд ще запознаят децата с основните видове строителна техника със специално разработено ателие. Ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари. Организаторите са приготвили и атрактивна програма за сцената – музикални и театрални спектакли, танци и игри за най-малките. \r\nСъбитието е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции (музеи и галерии).", "date": "2019.05.26", "title": "Благоевград: 40 културно-образователни инициативи радват децата в рамките на Детски панаир"}
{"url": "http://www.focus-news.net/news/2019/05/26/2662273/krasimir-kushev-stsenarist-dokumentalniyat-film-sreshti-na-parviya-red-krasimir-uzunov-s-polk-boris-drangov-predstavlyava-virtualna-sreshta-mezhdu-tezi-dvama-nashi-golemi-rodolyubtsi.html", "text": "Документалният филм „Срещи на първия ред: Красимир Узунов с полк. Борис Дрангов“ представлява виртуална среща между тези двама наши големи родолюбци, всеки от тях с различни съдба. Това каза в интервю за  Радио „Фокус“ – Пирин  Красимир Кушев, сценарист на документалния филм „Срещи на първия ред: Красимир Узунов с полк. Борис Дрангов“, който ще бъде излъчен премиерно от 15.00 часа по БНТ 2. По думите му в историята образите на големите пълководци винаги са изградени от хроники, от достолепни, но реални събития, които може би променят нейния ход. „Не така стои въпросът в народната памет, където героите живеят с едно друго очарование, с мистичното в легендите, виденията, аурата, бликаши от сказанията за тях, с „венците“ изплетени от стихове и песни. Между другото едва ли има друг такъв пример като този с полк. Дрангов – войниците сами създават песен и възпяват своя командир. Всички тези неща могат да се намерят в един епос от свидетелства в една от последните книги на Красимир Узунов – „Азъ служихъ при Дранговъ““, каза още Кушев. Той добави, че чрез този епос той влива жизненост в посланията, които са актуални и днес, послания от преди век. \r\nЛивия НИНОВА", "date": "2019.05.26", "title": "Красимир Кушев, сценарист: Документалният филм „Срещи на първия ред: Красимир Узунов с полк. Борис Дрангов“ представлява виртуална среща между тези двама наши големи родолюбци"}
{"url": "http://www.focus-news.net/news/2019/05/26/2662276/burgas-spokoyna-e-patnata-obstanovka-v-oblastta.html", "text": "Спокойна е пътната обстановка в областта, пътищата са сухи и проходими. Това съобщиха за  Радио „Фокус“ – Бургас  от Областно пътно управление. До 31 май движението в участъка Обзор – Слънчев бряг от км 172+000 до км 203+20 трябва да се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. \r\nДвижението се осъществява безпроблемно както по пътищата в областта, така и по основните пътни артерии на град Бургас. Към момента няма образувани колони от автомобили в районите на възловите кръстовища, преминаването се осъществява без забавяне. \r\nМария ПОПЧЕВА", "date": "2019.05.26", "title": "Бургас: Спокойна е пътната обстановка в областта"}
{"url": "http://www.focus-news.net/news/2019/05/26/2662268/evropeyski-izbori-2019-montana-297-sektsii-sa-zapochnali-normalno-rabota-v-oblastta.html", "text": "297 секции са започналинормално  работа в област Монтана, съобщи за  Радио „Фокус“ – Видин  Емил Иванов, член на Районната избирателна комисия. Той посочи, че във всички секции в областта протича нормално гласуване. 9 са подвижните секции в областта, в 63 са поставени машини за гласуване. \r\nАнна ЛОЗАНОВА", "date": "2019.05.26", "title": "Европейски избори 2019: Монтана: 297 секции са започнали нормално работа в областта"}
{"url": "http://www.focus-news.net/news/2019/05/26/2662279/lovech-negovo-visokopreosveshtenstvo-lovchanskiyat-mitropolit-gavriil-shte-oglavi-arhiereyska-sveta-liturgiya-v-hram-sv-sv-kiril-i-metodiy.html", "text": "На 26 май, в Неделята на Самарянката Негово Високопреосвещенство Ловчанският митрополит Гавриил ще оглави Архиерейска света Литургия в катедралния храм \"Св. св. Кирил и Методий\", град Ловеч, предаде репортер на  Агенция \"Фокус\" . Това ще стане пред чудотворния образ на Боянската икона на Божията Майка, която отново е в Ловчанска Епархия, пристигнала от Украйна по инициатива на Ловчанския митрополит Гавриил и с благословението на Банченския архиепископ Лонгин. Чудотворната икона на Боянската Пресвета Богородица, която обиколи за благословение и поклонение Ловчанска Епархия и през 2008 г., пристигна в Ловеч  и ще бъде изложена за поклонение в централните храмове на духовните околии на Ловчанска Епархия до 2 юни. Начало на светата Литургия: 9.00 часа.  \r\nНикола ПЕТКОВ", "date": "2019.05.26", "title": "Ловеч: Негово високопреосвещенство Ловчанският митрополит Гавриил ще оглави архиерейска света Литургия в храм \"Св. св. Кирил и Методий\""}
{"url": "http://www.focus-news.net/news/2019/05/26/2662277/gabrovo-na-pat-gabrovo-vrah-shipka-dvizhenieto-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 15 градуса. Пътните настилки са сухи. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.26", "title": "Габрово: На път Габрово – връх Шипка движението се осъществява с повишено внимание поради пропаднал участък"}
{"url": "http://www.focus-news.net/news/2019/05/26/2662269/evropeyski-izbori-2019-pernik-edin-signal-za-narushenie-e-postapil-v-rik-v-denya-za-razmisal.html", "text": "Един сигнал за нарушение е постъпил в РИК-Перник в Деня за размисъл. Това сочи справка на сайта на  Районна избирателна комисия-Перник . Сигналът е препратен по компетентност към РИК от Окръжна прокуратура-Перник. В сигнала се съобщава, че на електронната поща на Окръжна прокуратура е постъпил сигнал за провеждане на агитация в деня за размисъл от електронно издание. Към подадения сигнал е приложен снимков материал – снимка на начална страница на уеб сайта на електронното издание. След постъпване на сигнала РИК-Перник е посетила уеб страницата на електронното издание и е установено, че на начална страница на електронното издание не са били качени никакви предизборни агитационни материали. На предоставения снимков материал по никакъв начин не може да се установи датата на която са публикувани тези материали. В деня за размисъл такива материали не са били установени, а и не на последно място сигнал няма подател, т.е. същият е анонимен. В следствие на това РИК-Перник е отхвърлил сигнала като неоснователен. \r\nНатали СТЕФАНОВА", "date": "2019.05.26", "title": "Европейски избори 2019: Перник: Един сигнал за нарушение е постъпил в РИК в Деня за размисъл"}
{"url": "http://www.focus-news.net/news/2019/05/26/2662283/evropeyski-izbori-2019-normalno-i-bez-problemi-e-zapochnal-izborniya-den-na-teritoriyata-na-plovdivska-oblast.html", "text": "Нормално и без проблеми е започнал изборния ден на територията на Пловдивска област. Това съобщи за  Радио „Фокус“ – Пловдив  председателят на 17-та Районна избирателна комисия Дарина Тодорова. В областта са разкрити общо 532 избирателни секции, 3 от които подвижни, а 8 са в лечебни заведения. В 145 секции може да се гласува машинно. „До момента нямаме сигнали за нарушения, нито за машини, които не са проработили. На определени секции в областта не са се явили по един член, което не попречи на съответната комисия да започне работа. В момента се назначават от резервните членове“, каза Тодорова. \r\nОбщо 289 646 са избирателите, които имат право да гласуват на изборите за Европейски парламент в Пловдивска област. \r\nПърви данни за избирателната активност на територията на областта ще бъдат оповестени след 10.30 часа. \r\nТони МИХАЙЛОВ", "date": "2019.05.26", "title": "Европейски избори 2019: Нормално и без проблеми е започнал изборния ден на територията на Пловдивска област"}
{"url": "http://www.focus-news.net/news/2019/05/26/2662284/evropeyski-izbori-2019-g-izborniyat-den-v-oblast-gabrovo-e-zapochnal-normalno-otstranyavat-se-tehnicheski-problemi-s-mashinite-za-glasuvane-v-dve-izborni-sektsii.html", "text": "Всички избирателни секции на територията на област Габрово са отворени и работят нормално. Това съобщиха за  Радио „Фокус“ – Велико Търново  от Районната избирателна комисия. Няма възникнали проблеми, свързани с организацията на гласуване. Има технически проблем с машините за гласуване в две секции, които се отстраняват от техници на доставчика. Гласуването в тези секции се осъществяват чрез хартиени бюлетини. Тази сутрин не са се явили двама членове на СИК. \r\nБроят на избирателните секции на територията на областта са 234. От тях 8 са в лечебни заведения и социални домове и една подвижна СИК, работеща на територията на община Севлиево. Общият брой избиратели съгласно избирателните списъци е 108 034 души. \r\nНадежда КРЪСТЕВА", "date": "2019.05.26", "title": "Европейски избори 2019 г: Изборният ден в област Габрово е започнал нормално, отстраняват се технически проблеми с машините за гласуване в две изборни секции"}
{"url": "http://www.focus-news.net/news/2019/05/26/2662281/evropeyski-izbori-2019-nadya-boyanova-rik-pernik-izborniyat-den-v-oblastta-zapochna-spokoyno-nyama-podadeni-signali-za-narusheniya.html", "text": "Изборният ден в област Перник започна спокойно. Това каза за  Радио „Фокус“ - Пирин  Надя Боянова, председател на Районна избирателна комисия - Перник. Тя отбеляза, че всички секции са отворили навреме. По думите ѝ към момента няма подадени сигнали за нарушения. Боянова допълни, че единствените проблеми, с които са се сблъскали от сутринта, е свързан с промени в състава на секционните избирателни комисии и липсващи членове, но на този етап са се правили с този казус. \r\nНатали СТЕФАНОВА", "date": "2019.05.26", "title": "Европейски избори 2019: Надя Боянова, РИК - Перник: Изборният ден в областта започна спокойно, няма подадени сигнали за нарушения"}
{"url": "http://www.focus-news.net/news/2019/05/26/2662282/evropeyski-izbori-2019blagoevgrad-zvenoto-balgarski-dokumenti-za-samolichnost-pri-od-mvr-shte-raboti-v-denya-na-izborite-za-chlenove-na-evropeyskiya-parlament.html", "text": "Звеното „Български документи за самоличност“ при ОДМВР-Благоевград ще работи в деня на изборите за членове на Европейския парламент. Това каза пред  Радио „Фокус“ – Пирин  директорът на Областна дирекция на МВР – Благоевград ст. ком. Николай Хаджиев. Той подчерта, че е създадена организация, която да бъде в помощ на българските граждани, които не притежават валидни документи за самоличност да упражнят правото си на глас. „Звеното ще работи от 08:30 часа до 17:30 часа“, допълни ст. ком. Хаджиев. \r\nЛивия НИНОВА", "date": "2019.05.26", "title": "Европейски избори 2019:Благоевград: Звеното „Български документи за самоличност“ при ОД МВР ще работи в деня на изборите за членове на Европейския парламент"}
{"url": "http://www.focus-news.net/news/2019/05/26/2662278/evropeyski-izbori-2019-yordan-simonski-rik-blagoevgrad-vsichki-sektsii-v-oblastta-sa-otvoreni-veche-ima-i-glasuvali-izbirateli.html", "text": "Всички секции в Благоевградска област са отворени, вече има и гласували избиратели. Това каза за  Радио „Фокус“-Пирин  Йордан Симонски, зам.-председател на Районна избирателна комисия-Благоевград. По думите му изборният ден е започнал спокойно и към момента няма констатирани проблеми и сигнали за нарушения. \r\nНатали СТЕФАНОВА", "date": "2019.05.26", "title": "Европейски избори 2019: Йордан Симонски, РИК-Благоевград: Всички секции в областта са отворени, вече има и гласували избиратели"}
{"url": "http://www.focus-news.net/news/2019/05/26/2662285/evropeyski-izbori-2019-pazardzhik-izborniyat-den-v-oblastta-zapochna-v-spokoyna-obstanovka.html", "text": "Изборният ден на територията на област Пазарджик започна в спокойна обстановка, съобщи за  Радио „Фокус“ – Пазарджик  Мирослав Стоянов, говорител на ОД МВР-Пазарджик. Тази сутрин всички изборни секции бяха предадени на секционните избирателни комисии от охраняващите ги полицейски служители. Няма регистрирани сериозни нарушения на обществения ред преди началото на изборите. „Гражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg. Създадена е организация в звено „Български документи за самоличност“, което в днешния ден ще обслужва граждани от 8.30 до 19.30 часа. При необходимост там ще се издават удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите. От 21 май до момента в структурите на ОДМВР-Пазарджик са издадени общо 18 удостоверения за гласуване. Припомням, че в изборното помещение не се допускат въоръжени лица и такива, носещи предмети, опасни за живота и здравето на гражданите. Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване“, уточни Стоянов. Той допълни, че служителите на МВР се намесват за възстановяване на реда, когато това е необходимо и има съответно решение на избирателната комисия. Предприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден. \r\nАлбена ЖИЛЕКОВА", "date": "2019.05.26", "title": "Европейски избори 2019: Пазарджик: Изборният ден в областта започна в спокойна обстановка"}
{"url": "http://www.focus-news.net/news/2019/05/26/2662287/pazardzhik-ogranicheno-e-dvizhenieto-za-tovarni-avtomobili-po-transportniya-most-v-selo-boshulya-vaveden-e-obhoden-marshrut.html", "text": "Спокоен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Рпланинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.26", "title": "Пазарджик: Ограничено е движението за товарни автомобили по транспортния мост в село Бошуля, въведен е обходен маршрут"}
{"url": "http://www.focus-news.net/news/2019/05/26/2662280/evropeyski-izbori-2019-razgrad-v-202-sektsii-shte-mogat-da-glasuvat-zhitelite-na-oblastta.html", "text": "В 202 секции ще могат да гласуват жителите на област Разград, включително 6 подвижни и 51 с възможност за машинно гласуване. Това съобщи за  Радио „Фокус“- Шумен  Хабибе Расим, председател на Районната избирателна комисия- Разград. Всички секции са отворили навреме. С право на глас в областта са 113 107 души. Денят за размисъл е преминал нормално, в РИК- Разград няма постъпили жалби или сигнали през вчерашния ден, както и от началото на изборния ден. \r\nИвелина ИВАНОВА", "date": "2019.05.26", "title": "Eвропейски избори 2019: Разград: В 202 секции ще могат да гласуват жителите на областта"}
{"url": "http://www.focus-news.net/news/2019/05/26/2662291/silistra-mazh-e-spasil-7-godishno-momche-ot-udavyane-v-reka-dunav.html", "text": "56-годишен мъж е спасил 7-годишно момче от удавяне в река Дунав. Това съобщиха от  ОДМВР - Силистра . Произшествието е станало вчера около 20.30 часа в Силистра. Гражданинът разхождал кучето си в периферията на Дунавския парк, когато забелязал бедстващото дете. Той навлязъл във водите на реката и достигнал момчето, а с помощта на друг мъж двамата били изтеглени на брега. За издирване са обявени 31-годишната майка на момчето и 8-месечната му сестричка. На момченцето е оказана медицинска помощ, няма опасност за живота му. Случаят се изяснява, образувана е преписка.", "date": "2019.05.26", "title": "Силистра: Мъж е спасил 7-годишно момче от удавяне в река Дунав"}
{"url": "http://www.focus-news.net/news/2019/05/26/2662289/evropeyski-izbori-2019-dobrich-izborniyat-den-v-oblastta-e-zapochnal-navreme-vsichki-sektsii-sa-otvoreni.html", "text": "Изборният ден в областта е започнал навреме, всички секции са отворени. Това съобщиха от  Областна администрация – Добрич , предаде кореспондентът на  Радио „Фокус” – Варна . Към момента няма постъпили сигнали за нарушение в изборния ден. По предварителните списъци имащите право на глас в неделния ден на територията на област Добрич са 165 177 души, които могат да упражнят правото си на вот в общо 382 секционни избирателни комисии, в това число са включени и подвижните такива, където са сформирани. По общини броят на избирателите и секционните комисии е: Община Балчик – 17 122 гласоподаватели, 37 секционни избирателни комисии, Община Генерал Тошево – 12 417 избиратели, 47 секционни избирателни комисии, Община град Добрич – 82 519 избиратели, 130 секционни избирателни комисии, Община Добричка – 17 879 избиратели, 67 секционни избирателни комисии, Община Каварна - 12 909 избиратели, 33 секционни избирателни комисии, Община Крушари – 3 839 избиратели, 18 секционни избирателни комисии, Община Тервел – 14 489 избиратели, 34 секционни избирателни комисии, Община Шабла – 4 003 избиратели, 16 секционни избирателни комисии. За област Добрич общият брой на бюлетини, доставени за изборния ден е 182 100 броя.   \r\nЖулиета НИКОЛОВА", "date": "2019.05.26", "title": "Европейски избори 2019: Добрич: Изборният ден в областта е започнал навреме, всички секции са отворени"}
{"url": "http://www.focus-news.net/news/2019/05/26/2662292/general-mayor-grudi-angelov-voenna-akademiya-g-s-rakovski-mezhdu-krasimir-uzunov-i-polk-boris-drangov-imashe-mnogo-priliki-i-dvamata-byaha-vlyubeni-bezumno-v-balgariya.html", "text": "Между Красимир Узунов и полк. Борис Дрангов имаше много прилики – и двамата бяха „влюбени безумно в България“. Това каза в интервю за  Радио „Фокус“ – Пирин  генерал-майор Груди Ангелов, началник на Военна академия „Г. С. Раковски“ по повод премиерата на филма „Срещи на първия ред: Красимир Узунов с полк. Борис Дрангов“ и 102-ата годишнина от героичната смърт на полк. Дрангов. По думите му това е било нещото, което го е провокирало да участва и в самият филм. \r\n„Моето участие във филма се случи съвсем случайно. Един ден ръководителят на Регионалния телевизионен център – Благоевград Валери Яков ми се обади и каза, че са започнали филм, заедно с поручика – Краси Узунов, дори е трябвало заедно да идат до Македония, но внезапно поручика ни напусна. Яков ми сподели също, че няма да могат да довършат идеята на Краси – филма да бъде завършен в Македония. Идеята да се отиде до Македония е била свързана с това, че полк. Борис Дрангов всъщност е роден в Скопие. Там е израснал. Там е основал Скопската школа, където са се подготвяли запасни подофицери и подпоручици, които са заминавали на фронта. Та Яков ми предложи да взема участие във филма и аз се съгласих, изразявайки надежда, че това ще помогне идеята да бъде реализирана. Във филма говорихме основно за Борис Дрангов и Краси Узунов или както обичахме да му казваме всички приятели – поручика“, каза още генерал-майор Груди Ангелов.  \r\nСпоред него Красимир Узунов е посветил живота си на това да съхрани паметта на българите и да я предаде на поколенията – младите хора да знаят какво е било през Първата световна война, какви са били българите и че над всичко е стояла България. Във връзка с премиерата на самия филм „Срещи на първия ред: Красимир Узунов с полк. Борис Дрангов“, която е трябвало да бъде месец по-рано, началникът на Военната академия коментира, че най-вероятно в случилото се има намеса на съдбата. „26 май е датата на гибелта на полк. Борис Дрангов. Според мен ако филмът беше излъчен по-рано, то не би му се отдало такова значение, защото в края на април всички бяхме фокусирани върху великденските празници и Гергьовден. Щеше да стане така, че делото на полк. Борис Дрангов и на Краси Узунов щеше да бъде размито и филмът щеше да премине по между другото, без да му се отдаде нужното признание и уважение“, подчерта генерал-майор Груди Ангелов. \r\nЛивия НИНОВА", "date": "2019.05.26", "title": "Генерал-майор Груди Ангелов, Военна академия „Г. С. Раковски“: Между Красимир Узунов и полк. Борис Дрангов имаше много прилики – и двамата бяха „влюбени безумно в България“"}
{"url": "http://www.focus-news.net/news/2019/05/26/2662293/denyat-26-may-v-balgarskata-istoriya.html", "text": "На 26 май 1879 година е открит Върховният съд, който по-късно е преименуван на Върховен касационен съд. За председател е избран Димитър Греков, а за членове Марко Балабанов, Христо Стоянов и Иван Пенчович. На този ден през 1916 г. в хода на Първата световна война седма Рилска дивизия овладява Рупелското дефиле на Струма след предварително споразумение с правителството в Атина. От 26 май до 28 май 1935 г. се провежда посещение на Херман Гьоринг в София за укрепване връзките на Третия райх с балканските страни. На 26 май 1947 г. в София е подписана спогодба за просветно и културно сътрудничество с Румъния. Три години по-късно е издадено решение на Политбюро на ЦК на БКП за закриване на Британския съвет и Британската библиотека в София. На 26 май 1972 г. завършва десетдневното посещение в България на кубинския лидер Фидел Кастро.   актьорът Григор Вачков и поетът Николай Лилиев.   полковник Борис Дрангов и Цола Драгойчева. / \r\n2018 г.  \r\nНа 84-годишна възраст в дома си умира големият български художник Светлин Русев. Акад. Светлин Русев е един от най-изявените български творци на XX и XXI в. Роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. От 1973 до 1985 г. е председател на Съюза на българските художници, а през 1985 г. става директор на Националната художествена галерия. Русев работи като живописец и монументалист. От 1961 г. участва в общи изложби и в представителни изложби на българското изобразително изкуство в чужбина. Той е носител на редица отличия и награди. Правил е редица изложби у нас и в чужбина. Негови творби са изложени в Национална художествена галерия в София и са част от много художествени галерии и частни колекции у нас и в чужбина. Светлин Русев е бил два пъти народен представител от БСП. 2011 г.  \r\nПрезидентът Георги Първанов връчва на проф. д-р Генчо Начев орден „Стара плaнина“ 2011 г.  \r\nГеорги Първанов връчва на Сацуки Еда орден „Стара плaнина“ 2011 г.  \r\nПрезидентът Георги Първанов връчва на Гауденц Руф Орден „Св. св. Кирил и Методий” 2011 г.  \r\nПрезидентът Георги Първанов връчва на проф. Ву Хъонг заместник-председател на Дружеството за приятелство Виетнам — България Орден „Св. св. Кирил и Методий” 2009 г.  \r\nПрезидентът Георги Първанов връчва на Вячеслав Мадан, извънреден и пълномощен посланик на Република Молдова в Република България орден „Стара плaнина“ 2006 г.  \r\nСлед повече от четири часа дебати българският парламент ратифицира на първо и второ четене споразумението за използването от страна на САЩ на три български военни бази. То е подписано в края на април от американския държавен секретар Кондолиза Райс. \r\n\"За\" ратификацията гласуват 150 депутати, “против” - 20, а двама са “въздържал се”. \r\nСпоред споразумението разполагането на американска военна техника и сила на българска територия ще позволи улесняването на модернизацията на инфраструктурите и ще засили сигурността, както в България, така и на целия Балкански регион. \r\nОт парламентарната трибуна вицепремиерът и министър на външните работи Ивайло Калфин уверява народните избраници, че целта на споразумението между САЩ и България не е нападението срещу трети страни. Калфин уточнява, че все пак предприемането на военни действия от т.нар. бази не е изключено. Те щели да бъдат насочени не към определени страни, а срещу евентуални терористични заплахи. Министърът уверява, че влизането в подобна колективна система за сигурност намалява риска от нападение срещу България. \r\nОсновният мотив на тройната коалиция между НДСВ, ДПС и БСП за подкрепа на подписаното споразумение е, че българските военни бази ще бъдат модернизирани, ще бъдат привлечени повече чуждестранни инвестиции и ще се открият нови работни места в регионите, където се намират базите. \r\nДесните сили подкрепят мнозинството и гласуват “за” споразумението със САЩ, но отправят остри критики към начина на водене на преговорите. 2006 г.  \r\nЖурналистът Георги Коритаров се обръща към обществото от ефира на Нова телевизия и радио “Нова Европа” във връзка с изнесената информация, че е бил сътрудник на Държавна сигурност, под псевдонима Алберт. Коритаров казва, че е бил принуден да сътрудничи на бившата ДС, като категорично заявява, че в продължение на 16 години винаги е отстоявал принципите на демокрацията, откритостта и истината. Той разкрива много събития от личния си живот, с които се опитва да обясни постъпките и поведението си преди години.  2002 г.  \r\nЗавършва посещението на папа Йоан Павел II в България. Това посещение е възприето като косвено доказателство, че България не е свързана с опита за покушение срещу папата през май 1981 г. \r\nКъм папа Йоан Павел II многократно са отправяни покани за посещение на страната ни. При изключителни мерки за сигурност Папата каца на летище София на 23 май 2002 година. Сред посрещачите са президентът Георги Първанов, министър-председателят Симеон Сакскобургготски, Соломон Паси. И Патриарх Максим и др. \r\nНа 24 май 2002 година папа Йоан Павел Втори е приет от президента Георги Първанов в Гербовата зала на Президентството. По време на срещата папа Йоан Павел Втори заявява, че т.нар. българска следа е една инсинуация, една несправедливост към българския народ и Негово Светейшество не е вярвал никога в нейното съществуване. 2001 г.  \r\nПо инициатива на бившия президент Ж. Желев в София е създаден Балкански политически клуб, в който участват бивши и настоящи балкански политици. Мотото на клуба е: \"Да европеизираме Балканите\". Между учредителите са Желю Желев, Ахмед Доган, Симеон Сакскобургготски, Киро Глигоров, Емил Константинеску, Сюлейман Демирел, Драголюб Мичунович. Балканският политически клуб през първия си работен ден публикува и своя етически кодекс. 2000 г.  \r\nXXXVIII Народно събрание одобрява с мнозинство външната политика на българското правителство във връзка със затварянето на първите 4 глави от преговорите с Европейския съюз. Елена Поптодорова обявява, че за първи път от 10 г. в България има консенсус по външната политика, което й осигурява приемственост. 1994 г.  \r\nНародното събрание отхвърля поредния вот на недоверие към правителството на проф. Любен Беров, предложен от СДС. \r\nКъм правителството на Любен Беров са искани шест вота на недоверие. \r\nЛюбен Борисов Беров е роден на 6 октомври 1925 г. в София. През 1949 г. завършва икономика в Софийски университет \"Свети Климент Охридски\". В периода 1950 - 1962 г. изпълнява длъжността асистент във Висшия икономически институт \"Карл Маркс\", София. През 1962 г. става доцент, а през 1971 г. - професор. От 1992 г. до 1994 г. е министър-председател на Република България с мандата на ДПС. Автор е на повече от 200 книги, учебници и научни статии по икономическа история на Балканите и България. 1983 г.  \r\nОт 26 до 28 май са проведени политически консултации в София между министерствата на външните работи на България и Чехословакия. \r\nДипломатическите отношения между България и Чехословакия са установени на 27 септември 1920 г., прекъснати на 1 юни 1939 г. и възстановени отново на 10 октомври 1945 г. След разпадането на Чехословакия, на 23 декември 1992 г. България признава Чешката република и установява с нея дипломатически отношения на равнище посолства, считано от 1 януари 1993 г. Между двете държави са постигнати редица споразумения: Спогодба за премахване на визовия режим от 28 април 1994 г., Споразумение за сътрудничество между министерствата на отбраната на България и Чехия от септември 1995 г и др. 1974 г.  \r\nОт 26 до 28 май на официално посещение в България е министърът на външните работи на Италия Алдо Моро. 1972 г.  \r\nЗавършва десетдневното посещение в България на кубинския лидер Фидел Кастро. Кастро е роден на 13 август 1926 г. Несменяем лидер на Куба е от 1959 г. Идва на власт след свалянето на режима на Фулхенсио Батиста. Фидел Кастро е първи секретар на Кубинската комунистическа партия от 1965 г. През 1976 г. става председател и на Държавния, и на Министерския съвет. 1950 г.  \r\nИздадено е решение на Политбюро на ЦК на БКП за закриване на Британския съвет и Британската библиотека в София. 1947 г.  \r\nВ София е подписана спогодба за просветно и културно сътрудничество с Румъния. \r\nБаза за правното регламентиране на двустранните отношения в новите условия е Договорът за приятелство, сътрудничество и добросъседство, подписан на 27 януари 1992 г. и влязъл в сила на 8 октомври с. г.Основа за българо-румънските културни връзки е Спогодбата за сътрудничество в областта на образованието, науката и културата (Букурещ, 10 ноември 1998 г.). От началото на учебната 1999/2000 г. в София и в Букурещ са открити паралелки в рамките на средното образование с преподаване на езика на другата страна. Постигнат е напредък в сътрудничеството по съхраняването на общото културно-историческо наследство с подписването на протокол за започването на ремонтни и реставрационни работи по гробницата на братята Евлоги и Христо Георгиеви в Букурещ. На 21-23 януари 1999 г. е подписана двустранна Спогодба за взаимно признаване на дипломите и научните степени. На 4 февруари 2005 г. в Русе е подписана спогодбата за Българо-румънския интеруниверситетски Европа център (БРИЕ). На 31 март 2005 г. министрите на външните работи подписват новата Програма за сътрудничество в областта на образованието, науката и културата. От октомври 2005 г. в училището с преподаване на български език в Букурещ работи преподавател, изпратен от България. 1935 г.  \r\nОт 26 до 28 май се провежда посещение на Херман Гьоринг в София (\"сватбено пътешествие\" - Будапеща-София-Белград) за укрепване връзките на Третия райх с балканските страни. \r\nХерман Гьоринг (1893 – 1946 г.) участва в Първата световна война като пилот на изтребител. Той е член на националсоциалистическата партия от 1922 г. и ръководител на щурмовите отряди. Като политически пълномощник на Хитлер от 1930 г. и председател на Райхстага от август 1932 г. има заслуги за спечелване на изборите. Става имперски министър на авиацията и министър-председател на Прусия в правителството на Хитлер от 1933 г. Главнокомандващ е на военновъздушните сили от 1935 г. и ръководител на един от най-големите германски промишлени концерни \"Гьоринг\" от 1937 г. Гьоринг е един от организаторите на нацисткия терор в Германия и окупираните европейски страни. Херман Гьоринг е Райхсмаршал от 1940 г. Осъден е на смърт от Международния военен трибунал в Нюрнберг (1946 г.). На 15 октомври 1946 г., два часа преди да бъде обесен в Нюрнберг, Гьоринг поема капсула с отрова. 1924 г.  \r\nЗакрит е VIII конгрес на Добруджанската организация, на който се стига до разцепление. Избрани са два ръководни органа начело с д-р Петър Вичев и Аспарух Айдемирски. На 5 юни под натиска на Никола Кямилев е постигнато формално, но не и фактическо обединение. \r\nПетър Вичев е роден е на 22 септември 1884 г. в с. Айдемир, Силистренско. Завършва право с докторат в Брюксел (Белгия). След завръщането си в България се занимава с журналистика. След установяването на румънска власт в Южна Добруджа се включва в националноосвободителната борба на нейното население. През февруари 1914 г. основава дружеството \"Добруджанско братство\". През 1925 г. е един от основателите на Добруджанската революционна организация и член на Централния й комитет до 1931 г. Междувременно се занимава и с активна журналистическа дейност. Редактор е на вестниците \"Добруджанско знаме\" (1920 г.-1921 г.) и \"Свободна Добруджа\" (1926 г.-1934 г.). 1916 г.  \r\nВ хода на Първата световна война седма Рилска дивизия овладява Рупелското дефиле на Струма след предварително споразумение с правителството в Атина. Първата световна война е война между Германо – австрийския блок и Антантата. Отначало във войната се включват само 8 европейски държави - Германия и Австро-Унгария, от една страна, и срещу тях - Великобритания, Франция, Русия, Белгия, Сърбия и Черна гора. По-късно в нея са въвлечени и други страни. Във войната участват общо 38 държави - 4 в т. нар. Централни сили - Германия, Австро-Унгария, България, Турция, и 34 в Антантата. Повод за войната е убийството на австро-унгарския престолонаследник Франц-Фердинанд в Сараево на 28 юни 1914 г. България е принудена първа от Централните сили да капитулира. На 29 септември 1918 г. е подписано Солунското примирие, на 30 септември 1918 г. капитулира Турция, на 3 ноември 1918 г. излиза от войната Австро-Унгария, на 11 ноември 1918 г. капитулира Германия. Условията за мирен договор с Германия и съюзниците й са изработени на Парижката мирна конференция 1919 г.-1920 г. 1880 г.  \r\nОкръжията са разделени на околии с княжески указ. 1879 г.  \r\nОткрит е Върховният (по-късно Върховен касационен) съд. За председател е избран Димитър Греков, а за членове: Марко Балабанов, Христо Стоянов и Иван Пенчович. \r\nДимитър Панайотов Греков е роден на 2 септември 1847 г. в Болград, Бесарабия. Завършва право във Франция през 1875 г.-1877 г. , след което работи като адвокат в Браила. След Освобождението се преселва в България и е назначен за председател на Софийския областен съд. Като висш магистрат участва в работата на Учредителното събрание 1879 г. В него се изявява като един от водителите на консервативното течение, което след закриването на събранието се обособява и в самостоятелна политическа партия. Като депутат в 3 -то Велико народно събрание е включен в състава на делегацията за намиране на нов кандидат за овакантения от княз Александър I Батенберг български престол. През януари 1899 г. княз Фердинанд I го назначава за министър-председател, и този пост Греков заема до началото на октомври същата година. Това става повод отново да възглави Народнолибералната партия до април 1901 г., когато неочаквано умира. 1876 г.  \r\nСлед неуспеха на Априлското въстание Панайот Волов се отправя за Румъния, но при с. Бяла е предаден и при опит да премине буйните води на р. Янтра се удавя. \r\nПанайот Волов е роден в Шумен в бедно занаятчийско семейство. Първоначално учи в занаятчийско училище в родния си град, а след това продължава образованието си в Букурещ, Болград, Одеса и Николаев. През 1873 г. Волов се завръща в Шумен и става учител, а след това и директор на класното училище. Едновременно с това се включва активно в обществения живот на града и влиза в състава на местния революционен комитет. Не след дълго е издигнат за негов председател. В това си качество през 1874 г. взема участие в Общото събрание на Българския революционен централен комитет. Волов става един от инициаторите, учредителите и главните дейци на Гюргевския революционен комитет. Той е и един от инициаторите за свикването на Оборищенското събрание през април 1876 г. Избухването на въстанието в Копривщица го заварва в Панагюрище, но той бързо сформира чета, с която обикаля Копривщица, Карлово, Клисура и околните им селища, за да оказва помощ на въстаналото население. 1867 г.  \r\nЧетата на Филип Тотю се сражава при с. Върбовка, Търновско. \r\nТодор Тодоров Топалски е роден през 1830 г. в колибите Гърците (днес Градците) край Килифарево, Великотърновско. След възникнал конфликт с турците около 1850 г. той бяга с неколцина другари и дълго обикаля из Търновско, Еленско и др. По-късно преминава на юг от Стара планина и действа в Новозагорско. На няколко пъти е залавян и затварян в Търновския и Сливенския затвор, но успява да избяга и отново да стане хайдутин. През 1863 г. бяга от Сливенския затвор и се прехвърля в Румъния. За да прикрие следите си, променя името си на Тотю. В Румъния се запознава с Г. С. Раковски и под негово влияние осъзнава нуждата от организирана борба за освобождението на България и приема четническата тактика. След Освобождението живее в с. Две могили и в Русе. Занимава се със земеделие и получава пенсия за участието в националноосвободителните борби. Умира на 23 март 1907 г. 1836 г.  \r\nВ Пирот пристига българският първенец хаджи Нешо Филипович. Той трябва да се представи на пиротския аянин. Уплашени от множеството хора - около 8000 души, които придружават Нешо Филипович, местните турци откриват стрелба и убиват няколко души. На тази дата са родени: 1932 г.  \r\nРоден актьорът Григор Вачков. Той завършва винаро-лозарски техникум в Плевен и един от преподавателите му там го съветва да кандидатства във ВИТИЗ. През 1951 г. е приет в Театралното училище и четири години по-късно завършва. След това работи известно време във Врачанския театър. Започва работа в Държавния сатиричен театър \"Алеко Константинов\" още със самото му основаване. Там работи до 1980 г. Дебютира в игралното кино с филма \"Дом на две улици\" през 1960 г. На Международния кинофестивал на авторския филм Сан Ремо, Италия през 1974 г. получава \"Златен медал за мъжка роля\" за ролята на Иван Ефрейторов във филма \"Последно лято\". Сред филмите, в които се снима са: \"Хитър Петър\" (1960 г.), \"Дом на две улици\" (1960 г.), \"Бедната улица\" (1960 г.), \"Призори\" (1961 г.), \"Тютюн\" (1962 г.), \"Смърт няма\" (1963 г.), \"Веригата\" (1964 г.), \"Невероятна история\" (1964 г.), \"Непримиримите\" (1964 г.), \"Вечен календар\" (1965 г.), \"Горещо пладне\" (1966 г.), \"Привързаният балон\" (1967 г.), \"Бялата стая\" (1968 г.), \"Гибелта на Александър Велики\" (1968 г.), \"Белият кон\" (1969 г.), \"На всеки километър\" (1969 г.-1972 г.), \"Кит\" (1970 г.), \"Князът\" (1970 г.), \"Най-добрият човек, когото познавам\" (1973 г.), \"Последно лято\" (1974 г.), \"Мера според мера\" и др.. Умира на 18 март 1980 г. в София. 1885 г.  \r\nВ Стара Загора е роден поетът Николай Лилиев. Николай Лилиев в псевдоним на Николай Михайлов Попиванов. Творчеството му е свързано с поетиката на символизма. През 1903 г. той завършва Търговската гимназия в Свищов. След това следва литература в Лозана в периода 1905 г. - 1906 г. До 1909 г. работи като чиновник и учител. От 1909 г. до 1912 г. Лилиев следва търговия в Париж. Завръща се в България и през 1921 г. отново заминава. Този път за Виена и Мюнхен заедно с Н. Михов, за да събира сведения за българския стопански живот. Лилиев е драматург на Народния театър в София (1924 г.-1928 г. и от 1934 г. до края на живота си). Взема участие в редактирането на \"Известия на института за литература\". Първите си стихове публикува през 1905 г. Сътрудничи на литературния периодичен печат, съредактор е на сп. \"Златорог\". Автор е на съчиненията: \"Птици в нощта\" (1918 г.), \"Лунни петна\" (1922 г.), \"Стихотворения\" (1932 г.), \"Стихотворения\" (197 г.) и др. Умира на 6 октомври 1960 г. в София. На тази дата умират: 1993 г.  \r\nВ София умира Цола Нинчева Драгойчева (Соня). Родена е на 18 август 1898 г. в Бяла Слатина. Член е на Комунистическта партия от 1919 г. През 1931 г. завършва висш педагогически институт (Русе и София), след което работи като учителка. Взема участие в Септемврийския селски бунт през 1923 г. След потушаването на бунта е осъдена на 15 години затвор и лишаване от право на упражняване на професията. Драгойчева е амнистирана през май 1924 г. и работи във Военната организация на БКП. След април 1925 г. е осъдена на смърт, но по-късно присъдата е заменена с доживотен затвор. Отново е амнистирана през 1932 г. През 1933 г.-1935 г. учи в Международната ленинска школа в Москва, работи в женския секретариат към ИККН. През 1937 г. е избрана за член на ЦК, а през 1940 г. - за член на Политбюро на ЦК на БКП. През 1941 г. Драгойчева е затворена в концлагера \"Св. Никола\", откъдето избягва. Задочно е осъдена на смърт през следващата година. Участва в подготовката и политическото ръководство на Деветосептемврийския преврат 1944 г. В периода 1944 г.-1948 г. е главен секретар на Националния комитет на ОФ, председател на Комитета на български жени, председател е на Националния комитет за защита на мира (1949 г.-1952 г.). В периода 1947 г.-1957 г. е министър на пощите, телеграфите и телефоните. Тя е авторка е на мемоарните книги: \"Повеля на дълга\" (1972 г.), \"Щурмът\" (1975 г.), \"Победата\" (1979 г.). Избирана е за народен представител в ХХVI НС, във Великото, в I, II, III, IV, V, VI и VII НС. 1917 г.  \r\nЗагива полковник Борис Дрангов като командир на Девети пехотен полк при местността Завоя на р. Черна. Той е роден в Скопие на 3 март 1872 г. През 1891 г. постъпва във Военното училище в София, но през 1894 г. е освободен от него. Разжалван, той е изпратен в строева част и получава офицерско звание през следващата година. Дрангов посвещава целия си живот в преданост и служба на България. Във Военното училище дружи с Ал. Протогеров, Борис Сарафов, Петър Дървингов и др., отдали живота си за освобождението на Македония. \r\nПо време на Илинденско-Преображенското въстание 1903 г. Дрангов напуска военната служба и възглавява чета в Македония. След въстанието продължава образованието си в Генералщабната академия в Русия. През 1907 г. се завръща в България и продължава службата си в армията. Той взема участие в Балканската война 1912-1913 г. и Междусъюзническата война 1913 г. След въвличането на България в Първата световна война 1914-1918 г. отново е на фронта. \r\nОсвен като храбър офицер Дрангов се проявява и като отличен педагог. Автор е на “Помни войната! Съвети за строеви офицери\", \"Подробна програма за обучение на младите и старите войници\", \"Юнаци, изпълнете клетвата\", и \"Началник - съвети\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.26", "title": "Денят 26 май в българската история"}
{"url": "http://www.focus-news.net/news/2019/05/26/2662290/evropeyski-izbori-2019-varna-625-sa-izbiratelnite-sektsii-vav-varna-vsichki-sektsii-sa-otvoreni.html", "text": "625 са избирателните секции във Варна, всички секции са отворени Това заяви на пресконференция в Двореца на културата и спорта председателят на Районната избирателна комисия (РИК) Велин Жеков, предаде репортер на  Радио \"Фокус\" - Варна . Всички секции са отворили врати в 07.00 часа, като гласуването ще продължи до 20.00 часа, или с удължен срок, ако пред секциите все още има струпване на хора. 11 са временните секции за гласуване в града – в лечебни заведения, домове за стари хора, ареста и затвора. 3 са подвижните избирателни секции в момента в областта – в Дългопол, във Вълчи дол и във Варна. 173 секциите в целия изборен район с възможност за машинно гласуване. От тях 126 са разположени в град Варна. \r\nОт РИК съобщиха, че изборният ден е започнал по план. По думите на Велин Жеков, в някои от секциите липсва по един член, но въпреки това е постигнат кворум и секциите са отворени. Той допълни, че от началото на деня са получени два сигнала за нарушения, които се проверяват. До момента към РИК са подадени 23  сигнала, но според Велин Жеков, те не са сериозни.  \r\nОбщо 400 897 души са имащите право на глас на Европейски избори 2019 г. във Варненска област, като малко над 293 000 са избирателите само във Варна. Общият брой на Секционните избирателни комисии (СИК) в областта е 639.  \r\nНа сайта на Комисията може да бъде проверен и списъкът с избирателни секции, където могат да гласуват хора с увредено зрение или затруднения в придвижването. \r\nБояна АТАНАСОВА", "date": "2019.05.26", "title": "Европейски избори 2019: Варна: 625 са избирателните секции във Варна, всички секции са отворени"}
{"url": "http://www.focus-news.net/news/2019/05/26/2662286/evropeyski-izbori-2019-vsichki-izborni-sektsii-v-oblast-shumen-sa-otvoreni-i-rabotyat.html", "text": "Към 08.00 часа всички изборни секции в област Шумен са отворени и работят. Това съобщи Дилян Нанев, говорител на  Районната избирателна комисия . Изборният ден започна без проблеми. Всички секции са били отворени без забавяне и при необходимия кворум на членовете. Гласоподавателите в областта са над 165 000. 76 е броят на машините, чрез които също хората могат да дадат своя вот. В община Шумен с машини ще се гласува в 37 секции. В Каолиново те са 7, в Нови пазар – 9, във Велики Преслав – 5, във Върбица и Венец – в по 4 секции, в Хитрино – 3, в Смядово – 2 и в Никола Козлево е една. В областта работят 302 секции. В седем от общините в областта са образувани подвижни избирателни секции (ПСИК). За ПСИК не са постъпили заявления само в общините Шумен, Нови пазар и Смядово. 181 000 бюлетини за изборите за членове на Европейския парламент са доставени в Шуменска област. В секционните избирателни комисии са ангажирани 2121 души.", "date": "2019.05.26", "title": "Европейски избори 2019: Всички изборни секции в област Шумен са отворени и работят"}
{"url": "http://www.focus-news.net/news/2019/05/26/2662288/sport-bayern-myunhen-specheli-za-19-ti-pat-kupata-na-germaniya.html", "text": "В събота беше определен 76-ият носител на Купата на Германия. По традиция на Олимпийския стадион в Берлин. До финала достигнаха Байерн Мюнхен и Лайпциг. \r\nБаварците спечелиха Купата на Германия след успех с 3:0 над Лайпциг. Головете реализираха Роберт Левандовски на два пъти и Кингсли Коман. Това е и 19-ата купа на страната в историята на Байерн. \r\nБаварците влизат постигнаха дубъл, след като спечелиха титлата на страната. За последно за Байерн играха легендите Ариен Робен и Франк Рибери. За двамата, както и за Рафиня, това беше последен мач за Байерн.", "date": "2019.05.26", "title": "Спорт: Байерн Мюнхен спечели за 19-ти път купата на Германия"}
{"url": "http://www.focus-news.net/news/2019/05/26/2662298/evropeyski-izbori-2019-dobrich-na-teritoriyata-na-oblastta-ima-76-sektsii-s-vazmozhnost-i-za-mashinno-glasuvane.html", "text": "Общо на територията на област Добрич има 76 секции с възможност и за машинно гласуване, предаде кореспондент на  Радио „Фокус” – Варна . По общини броят на секциите, където може да се избира между стандартното гласуване с интегрална бюлетина или чрез машина, са: община Балчик – 4 секции, община Генерал Тошево – 2 секции, община Каварна – 5, община Тервел – 3, в община Шабла машинно гласуване има в 1 секция. Най-голям брой секции с възможност за избор на машинно гласуване  има в община град Добрич – 41 на брой. По една секция за машинно гласуване има също в селата Безмер, Бенковски, Българево, Ведрина, Житница, Коларци, Кардам, Кранево, Крушари, Оброчище, Овчарово, Орляк, Плачидол, Пчеларово, Септемврийци, Соколово, Спасово, Стефаново и Честименско.  \r\nОбщина град Добрич посочва като подходящи за гласуване на хора с увреждания: Детска ясла №4 на ул. “Л. Каравелов“ 55А; СУ „П. Славейков“ на ул. „А. Кънчев“ 2; Общински младежки център на пл. „Стария орех“ 1; СУ „Св. Кирил и Методий\" на ул. „Велико Търново“ 2; ПГ по туризъм „П.К. Яворов“ на бул. „25 септември“ 36; ОУ „Хан Аспарух“ в ж.к. „Добротица“; Дирекция “Социално подпомагане“ на бул. „Добруджа“ 8; ДГ №18 „Дора Габе“ в жк. „Дружба“ до бл. 44; СУ „Д. Талев“ на ул. „Ген. Г. Попов“ 16 (секции №90 и №91).  \r\nХората, нуждаещи се от транспорт за придвижване до избирателните секции в деня на изборите, могат да подават заявки в Общината на тел: 058/600 416 и 058/ 600 702, в самата Община или на електронен адрес: dobrich@dobrich.bg. \r\nЖулиета НИКОЛОВА", "date": "2019.05.26", "title": "Европейски избори 2019: Добрич: На територията на областта има 76 секции с възможност и за машинно гласуване"}
{"url": "http://www.focus-news.net/news/2019/05/26/2662296/evropeyski-izbori-2019-kazanlak-normalno-proticha-izborniyat-den-v-obshtinata.html", "text": "Нормално протича изборният ден в община Казанлък, каза за  Радио „Фокус”  секретарят на Общината Ваня Иванова. Всичките 88 избирателни секции са отворени от 7.00 часа сутринта и работят нормално. Една от секциите е подвижна – за хора със зрителни увреждания и със затруднения в придвижването.  \r\nВ 27 секции избирателите ще гласуват и машинно. За втори път в Казанлък се гласува и по този начин, при предишните избори, за президент, в 4 секции бе въведено и машинно гласуване.  \r\nБроят на избирателите в община Казанлък е 66 471 души. От последните избори за президент през 2017 година досега броят на младите хора, които са придобили право на вот е 1 656 души. \r\nСлавяна ГАЙДАРОВА", "date": "2019.05.26", "title": "Европейски избори 2019: Казанлък: Нормално протича изборният ден в общината"}
{"url": "http://www.focus-news.net/news/2019/05/26/2662301/plovdiv-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението на територията на Пловдивска област. Това съобщиха за  Радио „Фокус“ – Пловдив  от Областното пътно управление. По-интензивен трафик се отчита по пловдивския участък на АМ „Тракия“. Пътните настилки на територията на областта са сухи и нормално проходими. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента, поради частични ремонтни дейности на асфалтовата настилка. Срокът за извършването на ремонта е до 31 май. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. \r\nНормално и без затруднения се извършва движението и на територията на град Пловдив към този час. По-интензивен е трафикът в централната градска част и по входно-изходните артерии. Пътните настилки са сухи и нормално проходими. \r\nТони МИХАЙЛОВ", "date": "2019.05.26", "title": "Пловдив: С нормална интензивност се осъществява движението в областта"}
{"url": "http://www.focus-news.net/news/2019/05/26/2662295/evropeyski-izbori-2019-normalno-zapochna-izborniyat-den-na-teritoriyata-na-oblast-pazardzhik.html", "text": "Нормално започна изборният ден на територията на област Пазарджик, съобщиха за  Радио „Фокус“ – Пазарджик  от РИК - Пазарджик. Всички секции са отворени. Налице са и членовете на комисиите, като и към момента продължава актуализацията на инструктажа за изборния ден. За първия час от гласуването не са постъпили жалби в РИК – Пазарджик. Наблюдава се и интерес от страна на гражданите към евровота. На територията на 13 Пазарджишки избирателен район са организирани 357 избирателни секции. Най-много са избирателните секции в град Пазарджик – 148, като там са обособени и 3 специализирани – в затвора, психиатричното отделение и Областната болница. Въведен е и специален регистър за жалби по време на предизборната кампания и самите избори. Определени са и секциите за гласуване на хора с увреждания в отделните населени места. \r\nАлбена ЖИЛЕКОВА", "date": "2019.05.26", "title": "Европейски избори 2019: Нормално започна изборният ден на територията на област Пазарджик"}
{"url": "http://www.focus-news.net/news/2019/05/26/2662300/evropeyski-izbori-2019-obshto-148-izbiratelni-sektsii-sa-obrazuvani-v-obshtina-pazardzhik-za-izborite-za-chlenove-na-evropeyskiya-parlament.html", "text": "Общо 148 избирателни секции са образувани в община Пазарджик за изборите за членове на Европейския парламент. Това съобщиха за  Радио „Фокус“ – Пазарджик  от Районната избирателна комисия. От тях 94 са в град Пазарджик и 54 в кметствата на общината. Разкрити са и по една секция в МБАЛ – Пазарджик, държавната психиатрична болница и затвора.  \r\nБроят на избирателите по предварителните избирателни списъци за гласуване в изборите за членове на Европейския парламент за община Пазарджик е 103 586, като за град Пазарджик са 68 609, а за кметствата – 34 977.  \r\nСправка относно мястото си на гласуване всяко лице може да направи на безплатен телефон: 0800 18809 и в Центъра за гражданска регистрация (ЕСГРАОН) на бул. „България” 2.", "date": "2019.05.26", "title": "Европейски избори 2019: Общо 148 избирателни секции са образувани в община Пазарджик за изборите за членове на Европейския парламент"}
{"url": "http://www.focus-news.net/news/2019/05/26/2662297/denyat-26-may-v-svetovnata-istoriya.html", "text": "На 26 май 1805 г. в Миланската катедрала Наполеон Бонапарт е коронован за крал на Италия. На този ден през 1868 г. ирландският националист Майкъл Барет е обесен заради бомбено нападение в Лондон - това е последната публична екзекуция в Англия. На 26 май 1896 г. в катедралата “Успение Богородично” в Москва се състои коронацията на последния руски император Николай II. На този ден през 1937 г. в Сан Франциско (САЩ) е открит мостът “Голдън Гейт”. Той свързва град Сан Франциско от южната страна на пролива с градчето Саусалито на северния бряг.Една година по-късно в град Волфсбург (Германия) Адолф Хитлер поставя първия камък на завода на Фолксваген. В края на Втората световна война, в автомобилния завод работят 9 000 души.    руският писател Александър Сергеевич Пушкин, американският рок музикант и продуцент Лени Кравиц, американският актьор и режисьор Джон Уейн германският философ Мартин Хайдегер.   2015 г.  \r\nАномалните горещини в Индия в последните две седмици взимат стотици човешки жертви. 2014 г.  \r\nВ Египет стартира първият ден от двудневните президентски избори. 2014 г.  \r\nУкрайна започва процедура по излизане от Общността на независимите държави 2014 г.  \r\nНовият министър-председател на Индия Нарендра Моди встъпва официално в длъжност. 2012 г.  \r\nПарламентът на Афганистан ратифицира съглашение за стратегическо партньорство със САЩ. 2012 г.  \r\nВ Лесото се провеждат парламентарни избори. 2009 г.  \r\nМихаил Рошиану, извънреден и пълномощен посланик на Румъния в Република България орден „Стара плaнина“ 2006 г.  \r\nСенатът на САЩ одобрява номинацията на генерал Майкъл Хейдън за директор на ЦРУ. Генералът е предложен за поста от президента на Съединените щати Джордж Буш 2006 г.  \r\nСлед повече от четири часа дебати българският парламент ратифицира на първо и второ четене споразумението за използването от страна на САЩ на три български военни бази. То е подписано в края на април от американския държавен секретар Кондолиза Райс. \r\n\"За\" ратификацията гласуват 150 депутати, “против” - 20, а двама са “въздържал се”. \r\nСпоред споразумението разполагането на американска военна техника и сила на българска територия ще позволи улесняването на модернизацията на инфраструктурите и ще засили сигурността, както в България, така и на целия Балкански регион. \r\nОт парламентарната трибуна вицепремиерът и министър на външните работи Ивайло Калфин уверява народните избраници, че целта на споразумението между САЩ и България не е нападението срещу трети страни. Калфин уточнява, че все пак предприемането на военни действия от т.нар. бази не е изключено. Те щели да бъдат насочени не към определени страни, а срещу евентуални терористични заплахи. Министърът уверява, че влизането в подобна колективна система за сигурност намалява риска от нападение срещу България. \r\nОсновният мотив на тройната коалиция между НДСВ, ДПС и БСП за подкрепа на подписаното споразумение е, че българските военни бази ще бъдат модернизирани, ще бъдат привлечени повече чуждестранни инвестиции и ще се открият нови работни места в регионите, където се намират базите. \r\nДесните сили подкрепят мнозинството и гласуват “за” споразумението със САЩ, но отправят остри критики към начина на водене на преговорите. 2006 г.  \r\nНурпаша Кулаев е осъден на доживотен затвор. Той е единственият заловен терорист след атаката в училището в Беслан през септември 2004 г. Съдията заявява, че извършеното от Кулаев заслужава висша мярка на наказание, но окончателната присъда е произнесена с оглед на съществуващия в Русия мораториум над смъртното наказание. 1986 г.  \r\nЕвропейската общност приема Европейското знаме. 1977 г.  \r\nВ Москва завършва двудневното заседание на Комитета на министрите на външните работи на страните от Варшавския договор. На 14 май 1955 г., по време на Варшавското съвещание България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването £, и да разрешават всички спорове с мирни средства. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен. 1974 г.  \r\nОт 26 до 28 май на официално посещение в България е министърът на външните работи на Италия Алдо Моро. 1938 г.  \r\nВ град Волфсбург (Германия) Адолф Хитлер поставя първия камък на завода на Фолксваген. В края на Втората световна война, в автомобилния завод работят 9 000 души. 1937 г.  \r\nВ Сан Франциско (САЩ) е открит мостът “Голдън Гейт”. \"Мост Златната порта\"/ в превод от английски / е висящ мост над входа на Санфранцисканския залив. Той свързва град Сан Франциско от южната страна на пролива с градчето Саусалито на северния бряг. Завършен е през 1937 и остава мостът с най-голям отвор в света (1280 m) до построяването на Веразено Нероуз в Ню Йорк през 1964 г. 1935 г.  \r\nОт 26 до 28 май се провежда посещение на Херман Гьоринг в София (\"сватбено пътешествие\" - Будапеща-София-Белград) за укрепване връзките на Третия райх с балканските страни. \r\nХерман Гьоринг (1893 – 1946 г.) участва в Първата световна война като пилот на изтребител. Той е член на националсоциалистическата партия от 1922 г. и ръководител на щурмовите отряди. Като политически пълномощник на Хитлер от 1930 г. и председател на Райхстага от август 1932 г. има заслуги за спечелване на изборите. Става имперски министър на авиацията и министър-председател на Прусия в правителството на Хитлер от 1933 г. Главнокомандващ е на военновъздушните сили от 1935 г. и ръководител на един от най-големите германски промишлени концерни \"Гьоринг\" от 1937 г. Гьоринг е един от организаторите на нацисткия терор в Германия и окупираните европейски страни. Херман Гьоринг е Райхсмаршал от 1940 г. Осъден е на смърт от Международния военен трибунал в Нюрнберг (1946 г.). На 15 октомври 1946 г., два часа преди да бъде обесен в Нюрнберг, Гьоринг поема капсула с отрова. 1896 г.  \r\nВ катедралата “Успение Богородично” в Москва се състои коронацията на последния руски император Николай II. Николай Александрович Романов е роден в Царско село, Русия на 18 май 1868 г. Той заема престола на 20 октомври 1894 г. и абдикира на 2 март 1917 г. Николай II е син на император Александър III. През април 1894 г. се жени за германската принцеса Аликс Виктория Елена Бригита Луиза Беатрис Хесен-Дармщадска, приела в Русия името Александра Фьодоровна. От брака се раждат 5 деца. Той има изключително силно влияние в международната политика на Великите сили в Европа и Далечния изток. След избухването на Първата световна война Николай II е върховен главнокомандващ на руската армия. След Февруарската революция е принуден да абдикира. Арестуван е с цялото си семейство и интерниран отначало в Тоболск, а после - в Екатеринбург. Там, на 16 срещу 17 юли 1918 г. е убит заедно със съпругата и децата си. 1880 г.  \r\nОкръжията са разделени на околии с княжески указ. 1879 г.  \r\nОткрит е Върховният (по-късно Върховен касационен) съд. За председател е избран Димитър Греков, а за членове: Марко Балабанов, Христо Стоянов и Иван Пенчович. \r\nДимитър Панайотов Греков е роден на 2 септември 1847 г. в Болград, Бесарабия. Завършва право във Франция през 1875 г.-1877 г. , след което работи като адвокат в Браила. След Освобождението се преселва в България и е назначен за председател на Софийския областен съд. Като висш магистрат участва в работата на Учредителното събрание 1879 г. В него се изявява като един от водителите на консервативното течение, което след закриването на събранието се обособява и в самостоятелна политическа партия. Като депутат в 3 -то Велико народно събрание е включен в състава на делегацията за намиране на нов кандидат за овакантения от княз Александър I Батенберг български престол. През януари 1899 г. княз Фердинанд I го назначава за министър-председател, и този пост Греков заема до началото на октомври същата година. Това става повод отново да възглави Народнолибералната партия до април 1901 г., когато неочаквано умира. 1868 г.  \r\nИрландският националист Майкъл Барет е обесен заради бомбено нападение в Лондон – това е последната публична екзекуция в Англия. 1805 г.  \r\nВ Миланската катедрала Наполеон Бонапарт е коронован за крал на Италия. \r\nНаполеон Бонапарт е роден е в град Аячо на остров Корсика през 1769 г. През 1785 г. той завършва военно училище в Париж и става подпоручик. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", написани по време на заточението. 1770 г.  \r\nВ Гърция избухва първото въстание за независимост от Османската империя, завършило с трагичен неуспех. 1770 г.  \r\nВ Милано Наполеон I Бонапарт е коронован за крал на Италия. На тази дата са родени: 1964 г.  \r\nРоден е Лени Кравиц – американски рок музикант и продуцент. Роден е в нюйоркския квартал Бруклин. Баща му Сай Кравиц, с руски произход, е ТВ продуцент, а майка му Рокси Рокър е актриса. Израства сред Дюк Елингтън, Сара Вон, Каунт Бейси, Ела Фицджералд и Майлс Дейвис, които са приятели на родителите му. Лени се научава да свири на китара, бас, пиано и барабани, а през 1978 г. е приет да учи в музикална паралелка. \r\nПървият му албум “Let Love Rule” излиза през 1989 г. Две години преди това певецът се жени за актрисата Лиза Бонет. Имат дъщеря Зоуи. Кравиц продуцира парчето на Мадона “Justify My Love”, на което е и съавтор на текста. 1926 г.  \r\nРоден е Майлс Дейвис. \r\nМайлс Дейвис е роден в Алтън, Илинойс. Едва на 10 годишна възраст той вече свири, а няколко години по-късно изнася представления в гимназията и свири с няколко местни банди. На 18 годдини Davis заминава за Ню Йорк за да учи в музикално училище, но скоро прекратява обазованието си и излиза на местната джаз сцена. През 40-те години той свири с множество банди и издава с тях наколко албума. Годината в която Майлс Дейвис решава да поеме сам по пътя на джаза е 1948-а, а годината когато излиза първия му самостоятелен албум \"Birth of the Cool\" е 1949-а. 1907 г.  \r\nРоден е Джон Уейн – американски актьор и режисьор. Той учи в университета в Южна Калифорния. В киното работи като статист от края на 20-те години. Първата си значителна роля получава при Раул Уолш в “Голямата пътека” (1930 г.), след което се снима в над 150 приключенски, военни, исторически и каубойски филми. През 1939 г. участва в легендарния уестърн на Джон Форд “Дилижансът”. Той участва още във филмите: “Дългото пътуване към дома” (1940 г.), “Назад в Батаан” (1943 г.), “Принесени в жертва” (1945 г.), “Ангелът и нехранимайкото” (1946 г.), “Синовете на Кейт Елдър” (1966 г.), “Елдорадо” (1966 г.), “Бронираният фургон” (1967 г.), “Истински характер” (1970 г., “Оскар”), “Каубоите” (1971 г.), “Стрелецът” (1977 г.) и др.. Режисьор и изпълнител на главните роли в спорните военно-националистични филми “Аламо” (1960 г.) и “Зелените барети” (1968 г.). Получава награда Оскар за филма “Истински характер” ( 1970 г.). 1799 г.  \r\nРоден е Александър Сергеевич Пушкин. \r\nПушкин е роден през 1799 г в семейството на Сергей Пушкин, не много богат дворянин, потомък на стар болярски род. Първите поетични опити на Пушкин са свързани с най – ранното му детство. През 1811 г., Пушкин постъпва в Царскоселския лицей, създаден по указ на Александър І за децата на висшето дворянство. През 1817 г. той завършва лицея. Публикува първата си поева на 14 години. През 1836 г. Пушкин и няколко негови познати получават писма, които оскърбяват честта на жена му и него самият. Тава довежда до дуел между него и френският емигрант , ухажор на жена му Дантесом. Пушкин е ранен смъртоносно и умира след два дни – на 10 февруари 1837 г.. някои от произведенията му са: “Руслан и Людмила”, “Евгени Онегин”, “Кавказки пленник”, “Борис Годунов” и др. На тази дата умират: 1976 г.  \r\nУмира германският философ Мартин Хайдегер. Той е роден на 26 септември 1889 г. Завършва Фрайбургския университет, където учи философия при Г. Рикерт. От 1916 г. е асистент на Е. Хусерл. От 1923 г. е професор и преподава в Марбургския в периода 1923 г.-1928 г. От 1928 г. до 1951 г. преподава и във Фрайбургския университет, където е ректор за годините между 1933 г.-1934 г. В началото на философската си дейност той е привърженик на различни тенденции в идеалистичната философия от края на ХIХ в. и началото на ХХ в. Сред тях са феноменологията на Хусерл и М. Шелер, философията на живота на В. Дилтай и отделни мотиви от диалектическата теология. В произведението си “Битие и време” (1927 г.) разглежда въпроса за смисъла на битието, който според него е забравен от традиционната европейска философия. Опитва се да строи онтологията върху основата на хусерловската феноменология и иска да разкрие “смисъла на битието” чрез разглеждане на човешкото битие, тъй като само човекът може да разбере битието (нему е “открито” битието). Според Хайдегер онтологичната основа на човешкото съществуване се състои в неговата временност и ограниченост. Затова времето трябва да се разглежда като най-съществената характеристика на битието. Той се стреми да преосмисли европейската философска традиция, разглеждаща чистото битие като нещо извън времето. Хайдегер се опитва да обясни самия човек, изхождайки от “истината на битието”. Откриващият “истината на битието” език продължава да живее преди всичко в произведенията на поетите. В последните години от живота си в търсене на битието Хайдегер все по-често се обръща към източните религии и в частност към дзен-будизма, който му допада със своята тъга по “неизразимото” и “неизреченото”, склонността към мистично съзерцание и метафоричния способ за изразяване. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.26", "title": "Денят 26 май в световната история"}
{"url": "http://www.focus-news.net/news/2019/05/26/2662303/afp-shestima-zaginaha-pri-katastrofa-na-helikopter-v-meksiko.html", "text": "Шестима души, включително петима военнослужещи от мексиканския флот, загинаха, след като хеликоптерът им се разби по време на операциите за потушаване на горски пожари, заяви президентът на страната Андрес Мануел Лопес Обрадор, цитиран от  AFP . \r\nКатастрофата е станала в отдалечен, хълмист район в северно-централната част на щата Керетаро в петък. \r\nХеликоптерът МИ-17, който е излетял от Вале Верде в съседния щат  Сан Луис Потоси, е носел пожарогасителна „кофа“ с 2500 литра вода за гасене на пожара. \r\nТрудния достъп до мястото на катастрофата е попречил на властите да достигнат до мястото на катастрофата. \r\nЦентрално Мексико е обхванато от стотици горски пожари през последните месеци поради недостатъчните валежи и високите температури.  Юлиян Марков", "date": "2019.05.26", "title": "AFP: Шестима загинаха при катастрофа на хеликоптер в Мексико"}
{"url": "http://www.focus-news.net/news/2019/05/26/2662299/evropeyski-izbori-2019-targovishte-vsichki-izbiratelni-sektsii-v-oblastta-sa-otvoreni-i-rabotyat-normalno.html", "text": "Всички избирателни секции в област Търговище са отворени и работят нормално. Това съобщи за  Радио „Фокус“- Шумен  Гергана Цонева, председател на Районната избирателна комисия- Търговище. На територията на областта функционират 263 СИК, като три от общия брой секционни избирателни секции са подвижни- по една в общините Омуртаг, Търговище и Опака. Възможност за машинно гласуване има в 50 секции. Според избирателните списъци, предадени от РИК на секциите, с право на глас в област Търговище са 110 594 души. От началото на изборния ден няма постъпили жалби или сигнали в РИК. През вчерашния ден е имало жалба за разлепени агитационни материали. \r\nИвелина ИВАНОВА", "date": "2019.05.26", "title": "Европейски избори 2019: Търговище: Всички избирателни секции в областта са отворени и работят нормално"}
{"url": "http://www.focus-news.net/news/2019/05/26/2662294/evropeyski-izbori-2019-stara-zagora-vsichki-sektsionni-komisii-v-oblastta-rabotyat-normalno-nyama-podadeni-zhalbi-v-rik.html", "text": "Спокойно протича изборният ден във всички избирателни секции на Старозагорски избирателен район. Това каза за  Радио „Фокус“  председателят на Районната избирателна комисия в Стара Загора Теодора Крумова. Към момента няма подадени жалби в РИК. \r\nОбщо 487 са секциите на територията на Старозагорски избирателен район, в 120 от тях ще се проведе и машинно гласуване.  \r\nИзборният ден започна в 7.00 часа сутринта и ще приключи в 20.00 часа вечерта, като според разпоредбите на Изборния кодекс, ако в 20.00 часа през изборните помещения има все още чакащи избиратели, за да гласуват, ще им бъдат събрани личните карти и ще бъдат допуснати до гласуване.  \r\nСлавяна ГАЙДАРОВА", "date": "2019.05.26", "title": "Европейски избори 2019: Стара Загора: Всички секционни комисии в областта работят нормално, няма подадени жалби в РИК"}
{"url": "http://www.focus-news.net/news/2019/05/26/2662304/normalno-zapochna-izborniyat-den-v-tsyalata-strana-obzor.html", "text": "Изборният ден започна нормално в цялата страна. По информация на ЦИК до момента няма данни за нарушения и забавяне по места. Секциите навсякъде вече работят и гласуването протича нормално. „Денят започна и протича нормално“, увери говорителят на ЦИК Александър Андреев. Полицейското присъствие в цялата страна е засилено с оглед сигурността в изборния ден. Над 2500 наблюдатели от 14 неправителствени организации наблюдават изборния процес. Общият брой на избирателните секции в страната е 11 661, а общият брой избиратели - 6 355 633. В 3000 секции във всички райони ще се гласува с машини. Изборният ден трябва да приключи в 20.00 часа. Ако има опашка от чакащи пред секция след крайния час, гласуването може да продължи най-късно до 21.00 часа.", "date": "2019.05.26", "title": "Нормално започна изборният ден в цялата страна (ОБЗОР)"}
{"url": "http://www.focus-news.net/news/2019/05/26/2662302/evropeyski-izbori-2019-g-normalno-e-zapochnal-izborniyat-den-vav-vsichki-417-sektsii-na-teritoriyata-na-oblast-veliko-tarnovo.html", "text": "Нормално е започнал изборният ден във всички 417 секции на територията на област Велико Търново. Това съобщи за  Радио „Фокус“ – Велико Търново  председателят на Районната избирателна комисия Десислава Йонкова. Гласоподавателите на територията на Великотърновски избирателен район са 213 945 души. До момента не са постъпвали данни и сигнали за нарушение на изборното законодателство. Във всички избирателни секции изборният процес е започнал в 7.00 часа. Под 10 е броят на неявилите се членове на секционни избирателни комисии.  \r\nВ момента РИК осъществява връзка с партии и коалициите, които са излъчили съответните лица и в рамките на един до два часа ще бъдат извършени промени, за да бъде запълнен целият състав на комисиите.  \r\nНе са постъпвали сигнали за неработещи машини за гласуване или проблеми с осъществяване на машинното гласуване. 104 са секциите във Великотърновски избирателен район, в които се осъществява машинно гласуване. \r\nНадежда КРЪСТЕВА", "date": "2019.05.26", "title": "Европейски избори 2019 г: Нормално е започнал изборният ден във всички 417 секции на територията на област Велико Търново"}
{"url": "http://www.focus-news.net/news/2019/05/26/2662309/afp-irlandtsite-glasuvaha-kategorichno-v-polza-na-pravoto-na-razvod.html", "text": "Ирландците гласуваха с преобладаващо мнозинство, за отмяна на  конституционните  ограничения за развод, показват резултатите, предава  AFP . \r\nТова e последната от поредицата реформи за модернизиране на законодателството на някога предано католическата нация. \r\nОколо 82% от гласоподавателите са гласували в полза на премахването на разпоредба, която изисква двойките да живеят отделно за четири от предходните пет години, преди да разтрогнат брака си. \r\nИрландското правителство заяви, че ще представи ново законодателство, което ще скъси изискването до две от предходните три години. \r\nВ момента ирландският закон за развода се счита за един от най-рестриктивните в Европа. \r\nСмята се, че именно поради него, това е страната, която има най-нисък дял на разтрогнатите бракове от която и да е държава-членка на ЕС, според данните от Централната статистическа служба на страната за 2015 година. \r\nРезултатът от референдума в петък също ще даде възможност на ирландските депутати да легализират признаването на разводи в друга страна, след като законът бъде подписан от президента.  Юлиян Марков", "date": "2019.05.26", "title": "AFP: Ирландците гласуваха категорично в полза на правото на развод"}
{"url": "http://www.focus-news.net/news/2019/05/26/2662272/tass-dnes-se-provezhdat-izbori-za-evropeyski-parlament.html", "text": "Основният етап от гласуването на изборите за Европейски парламент (ЕП) ще се проведе в Европейския съюз в неделя, предава  TACC \r\nГражданите на седем държави от ЕС (Холандия, Великобритания, Ирландия, Чехия, Словакия, Латвия и Малта) вече гласуваха в периода 23-25 май, а сега изборите ще се проведат в останалите 21 страни от общността. Според избирателните стандарти техните резултати от всички страни (независимо от деня на гласуването) ще бъдат обявени от Европейския парламент в неделя вечер. \r\nВ ЕП за следващия мандат (от 2019 до 2024 г.) ще бъдат избрани 751 депутати. Броят им от всяка страна се определя от принципа на квотата пропорционално на населението. Германия има най-много депутатски мандати - 96, най-малко - Кипър, Малта и Люксембург - по шест. \r\nБроят на депутатските мандати трябваше да бъде намален до 705 поради излизането на Обединеното кралство от ЕС, което беше насрочено за 29 март. Брюксел и Лондон обаче не успяха да се договорят навреме за условията на Брекзит и той беше отложен за 31 октомври. В резултат на това Великобритания взе участие в изборите за Европейски парламент на общо основание. След Брекзит британските евродепутати ще предадат мандатите си, 46 от 73-те места, принадлежащи на Обединеното кралство, ще бъдат премахнати, а останалите ще бъдат преразпределени между останалите държави съобразно промяната в съотношението на населението им след Брекзит. \r\nОт резултатите от изборите за Европейски парламент ще зависи разпределението на лидерските позиции в институциите на Европейския съюз. На 31 октомври изтича срокът на мандата на Жан-Клод Юнкер, ръководител на Европейската комисия (ЕК) и нейните 27 членове, на Доналд Туск, ръководител на Европейския съвет и на върховния представител на ЕС по въпросите на външните работи и политиката на сигурност Федерика Могерини. Председателят на ЕП Антонио Таяни вече подаде оставка заедно със стария състав на Европейския парламент. Нито един от тях няма да бъде номиниран за нов мандат. \r\nВсички водещи фракции на Европейския парламент, съгласно системата за единен кандидат, създадена през 2014 г., определят своите кандидати за поста на ръководител на Европейската комисия. Победителят в изборите - лидерът на водещата фракция или един кандидат от коалицията на фракции, ако никой от тях не получи решаващо мнозинство - ще бъде представен за одобрение на поста на ръководител на Европейската комисия на срещата на върха на ЕС. \r\nВеднага след изборите (28 май) държавните и правителствените ръководители на Европейския съюз ще проведат неформална среща на върха на ЕС, за да обсъдят резултатите от тях, но официалното одобрение на новия ръководител на Европейската комисия следва да се проведе на срещата на високо равнище през юни. \r\nПредстои да се види дали ще продължи ли спадът на избирателната активност през тази година? Тя непрекъснато намалява: от 61,99% през 1979 година, когато за първи път бяха въведени преки избори за ЕП, до 42,61% на последните избори през 2014 година.  Юлиян Марков", "date": "2019.05.26", "title": "TAСС: Днес се провеждат избори за Европейски парламент"}
{"url": "http://www.focus-news.net/news/2019/05/26/2662307/evropeyski-izbori-2019-spokoyno-e-zapochnal-izborniyat-den-na-teritoriyata-na-oblast-kyustendil-na-mesta-se-popalvat-sastavite-na-sektsionnite-komisii.html", "text": "Спокойно е започнал изборният ден на територията на област Кюстендил, на места се попълват съставите на секционните комисии. Това съобщи за  Радио „Фокус” – Кюстендил  Красимир Петров, председател на Районната избирателна комисия в Кюстендил. По думите му към момента няма промени относно провеждането на изборите за членове на Европейския парламент. В началото на изборния ден на места са липсвали членове на някои от секционните избирателни комисии, поради което се налага попълването на съставите, но това не възпрепятства процеса по гласуване. Всички машини за гласуване са включени и работят. Няма подавани жалби и сигнали за нарушения на изборния процес. \r\nВенцеслав ИЛЧЕВ", "date": "2019.05.26", "title": "Европейски избори 2019: Спокойно е започнал изборният ден на територията на област Кюстендил, на места се попълват съставите на секционните комисии"}
{"url": "http://www.focus-news.net/news/2019/05/26/2662306/evropeyski-izbori-2019-opredeleni-sa-dezhurni-zvena-v-prokuraturite-pri-shumenski-sadeben-okrag-do-koito-mogat-da-se-podavat-signali-za-narusheniya-svarzani-s-izborniya-protses.html", "text": "Шуменската окръжна прокуратура уведомява гражданите, че в изборния ден в прокуратурите при Шуменския съдебен окръг, съгласно указания на Главния прокурор на България са определени дежурни звена, до които могат да се подават сигнали за нарушения и престъпления свързани с изборния процес. Това съобщиха от  Окръжна прокуратура - Шумен . За района на Районна прокуратура - Шумен в деловодство на етаж втори в сградата на Съдебната палата - Шумен. Сигнали могат да се подават и на e-mail: rp_clerk@sh.prb.bg. Телефон за връзка: 054/874 647.  \r\nЗа района на Районна прокуратура - Нови пазар - в деловодство в сградата на Съдебната палата - Нови пазар. Сигнали могат да се подават и на e-mail: np_clerk@sh.prb.bg. Телефон за връзка: 0537/24 377.  \r\nЗа района на Районна прокуратура - Велики Преслав - в деловодство в сградата на Съдебната палата - Велики Преслав. Сигнали могат да се подават и на e-mail: vp_clerk@sh.prb.bg. Телефон за връзка: 0538/48-346.   \r\nЗа Окръжна прокуратура - Шумен - в деловодство на етаж трети в сградата на Съдебната палата - Шумен. Сигнали могат да се подават и на e-mail: izbori@sh.prb.bg. Телефони за връзка: 054/874 659.", "date": "2019.05.26", "title": "Европейски избори 2019: Определени са дежурни звена в прокуратурите при Шуменски съдебен окръг, до които могат да се подават сигнали за нарушения, свързани с изборния процес"}
{"url": "http://www.focus-news.net/news/2019/05/26/2662311/pss-dobri-sa-usloviyata-za-turizam-v-planinite.html", "text": "Добри са условия за туризъм в планините. Това съобщиха за  Агенция „Фокус”  от  Планинска спасителна служба (ПСС)   към  Българския червен кръст . Единствено в района на Централен Балкан има слаб вятър. Температурите варират от 3 до 10 градуса. През изминалото денонощие няма регистрирани инциденти.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.26", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/26/2662305/evropeyski-izbori-2019-blagoevgrad-vav-vsichki-obshtini-sa-obosobeni-sektsii-za-glasuvane-na-izbirateli-s-uvredeno-zrenie-iili-sas-zatrudneniya-v-pridvizhvaneto.html", "text": "Във всички общини в Област Благоевград са обособени секции за гласуване на избиратели с увредено зрение и/или със затруднения в придвижването, сочи справка на сайта на  Районна избирателна комисия – Благоевград . В Община Благоевград това са: партера в Младежки дом; първи етаж в Помощното училище „Св. Паисий Хилендарски“; първи етаж във Второ ОУ „Димитър Благоев“; първи етаж в Трето ОУ „Димитър Талев“; първи етаж на Благоевградска професионална гимназия; първи етаж в Четвърто ОУ „Димчо Дебелянов“; първи етаж в XI ОУ „Христо Ботев“ и първи етаж в VIII СУ „Арсени Костенцев“. В Община Симитли секциите са две:  „Клуб на инвалида“ на ул. „Георги Димитров“ (пазара) и стадион „Септември“ ул. „Даме Груев“ 2. В Община Струмяни броят на секциите е три – в селата Струмяни, Микрево и Илинденци. В Кресна има само една секция, която е подходяща за хора с увредено зрение и/или със затруднения в придвижването. Тя се намира в Средно училище Паисий Хилендарски. В Сандански секциите са три: жк. Спартак, бл.35; ул. „Св. Св. Козма и Дамян“ 19 и ул. Стефан Стамболов. Същия е броя и в Разлог – ул. Шейново 2, ул. „Любен Каравелов“ 12/СУ „Братя Петър и Иван Каназиреви“ и ул. „Яне Сандански“ 17/НУ “Яне Сандански“. Във всички секции на територията на община Банско са осигурени условия за достъп на хората с увредено зрение и/или със затруднения в придвижването. В Община Сатовча броят на секциите е 14. Те са в селата Боголин, Ваклиново, Вълкосел, Годешево, Долен, Жижево, Кочан, Крибул, Осина, Плетена, Сатовча, Слащен, Туховища и Фъргово. В Община Хаджимово специализираната секция е една на ул. Димо Хаджидимов 46 в залата на общинска администрация. В Гоце Делчев ще има две секции в ІІІ-то основно училище „Братя Миладинови“, гр. Гоце Делчев, ул. „Полковник Дрангов” №17 и в ПМГ „Яне Сандански“, гр. Гоце Делчев, ул. „Скопие” №4. В Белица подходящите секции също са две – помещение Социален патронаж и село Краище. В Община Якоруда хората с проблеми ще могат да гласуват в секциите в Ритуална зала и Спортна зала. В Гърмен ще има само една специализирана секция в кафе Бистрото, а в Община Петрич броят им е четири, разположени в две сгради – Трето основно училище „Гоце Делчев“, ул.“България“ 30 и Четвърто основно училище „ Христо Смирненски“ул. „Г.Тодоров“ №2. На сайта на РИК – Благоевград са публикувани и телефони, на които трябва да се обадите ако ще гласувате в някоя от специализираните секции. \r\nЛивия НИНОВА", "date": "2019.05.26", "title": "Европейски избори 2019: Благоевград: Във всички общини са обособени секции за гласуване на избиратели с увредено зрение и/или със затруднения в придвижването"}
{"url": "http://www.focus-news.net/news/2019/05/26/2662308/evropeyski-izbori-2019-g-spokoyno-proticha-izborniyat-protses-na-teritoriyata-na-rusenski-izbiratelen-rayon-ne-sa-postapvali-zhalbi-i-signali-za-narusheniya.html", "text": "Спокойно протича изборният процес  на територията на Русенски избирателен район. Това съобщи за  Радио „Фокус“ – Велико Търново  председателят на Районната избирателна комисия Мирослава Маркова. Изборният ден е започнал без проблеми във всички 336 избирателни секции на територията на областта. 218 секции са отворили врати на територията на община Русе.  \r\nДо момента не са постъпвали сигнали и жалби за нарушение на изборното законодателство. Извършени са две замени на членове на СИК – един на територията на община Русе и един на територията на община Иванова. Всички машини за гласуване работят без проблеми. В секциите, в които се осъществява машинно гласуване, има техници, които отстраняват проблеми при наличие на такива. В 95 секции на територията на Русенска област избирателите имат възможност да гласуват машинно. Броят на избирателите е 205 025 души. \r\nНадежда КРЪСТЕВА", "date": "2019.05.26", "title": "Европейски избори 2019 г: Спокойно протича изборният процес на територията на Русенски избирателен район, не са постъпвали жалби и сигнали за нарушения"}
{"url": "http://www.focus-news.net/news/2019/05/26/2662312/evropeyski-izbori-2019-kardzhali-normalno-zapochna-izborniyat-den-v-oblastta-v-dve-ot-sektsiite-mashinite-za-glasuvane-sa-povredeni.html", "text": "Изборите започнаха нормално в 9-ти Избирателен район, в две от секциите машините за гласуване са повредени, от Момчилград все няма сведения. Това съобщи за   Радио Фокус   Петър Захариев, председател на РИК-Кърджали за 9 Избирателен район. В две избирателни секции в СУ „П.Р.Славейков“ са отказали да работят машините за гласуване, които не могат да бъдат заменени и в тях ще се гласува само с хартиени бюлетини. Има сигнали за една секция в Крумовград за разлепени плакати, които са били отстранени. Няма още информация от Момчилград. \r\nПо предварителните избирателни списъци гласоподавателите в Област Кърджали са 149 829 души. 509 са секционните избирателни комисии , като в тях се включват и 15 подвижни избирателни урни. В 64 секции ще се гласува машинно. От ОДМВР-Кърджали информираха, че паспортните звена работят днес за издаване на удостоверения за гласуване. Работното време на паспортните служби е от 8,30 часа до 19,30 часа, заявления се приемат до 19 часа. Изборният ден област Кърджали започна в спокойна обстановка. На територията на областта няма регистрирани сериозни нарушения на обществения ред преди началото на изборите. Сектор  „Български документи за самоличност“ в Кърджали и паспортните звена в РУ на МВР ще работят в днешния ден от 8.30 до 19.30 часа. Те ще издават  удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите. Заявления за издаване на удостоверения за гласуване ще се приемат днес до 19 часа. В сектор „Български документи за самоличност“ в Кърджали и в паспортните звена в полицейските управления от 21 май до днес са издадени 17 удостоверения за гласуване, а в периода от 20 до 23 май включително са изработени и връчени 519 лични карти.  \r\nДарина ДЕЕНИЧИНА", "date": "2019.05.26", "title": "Европейски избори 2019: Кърджали: Нормално започна изборният ден в областта, в две от секциите машините за гласуване са повредени"}
{"url": "http://www.focus-news.net/news/2019/05/26/2662310/evropeyski-izbori-2019-g-odmvr-veliko-tarnovo-e-predpriela-vsichki-neobhodimi-merki-za-ohranata-na-obshtestveniya-red-v-izborniya-den.html", "text": "Изборният ден във всички 417 секции на територията на област Велико Търново започна в 07.00 часа в спокойна обстановка. Няма регистрирани нарушения на обществения ред преди началото на изборите, съобщиха от  ОДМВР – Велико Търново . \r\nСъздадена е организация звената на Дирекция „Български документи за самоличност“ ще работят днес от 08.30 до 19.30 часа. Те ще издават удостоверения (за изгубени/откраднати/повредени/унищожени лични карти и документ с изтекъл срок) с оглед на упражняване на избирателните права на гражданите. \r\nВ изборното помещение не се допускат въоръжени лица и такива, носещи предмети, опасни за живота и здравето на гражданите. Забранява се използването на мобилни телефони, фотоапарати или друга възпроизвеждаща техника с цел заснемане начина на гласуване. \r\nСлужителите на Министерството на вътрешните работи се намесват за възстановяване на ред, когато е необходимо и има съответното решение на избирателната комисия. \r\nПредприети са всички необходими мерки за охраната на обществения ред, пожарната безопасност и осигуряване на спокойното протичане на изборния ден. \r\nГражданите могат да подават сигнали, свързани с нарушения, които възпрепятстват нормалното протичане на изборния процес, на денонощната телефонна линия 02/9822232 и на e-mail: izbor@mvr.bg.", "date": "2019.05.26", "title": "Европейски избори 2019 г: ОДМВР – Велико Търново е предприела всички необходими мерки за охраната на обществения ред в изборния ден"}
{"url": "http://www.focus-news.net/news/2019/05/26/2662314/evropeyski-izbori-2019-izborniyat-den-v-oblast-targovishte-zapochna-v-spokoyna-obstanovka-predprieti-sa-vsichki-neobhodimi-merki-za-ohranata-na-obshtestveniya-red.html", "text": "Изборният ден в област Търговище започна в 07.00 часа, съобщиха от  ОДМВР - Търговище . Снощи охраната на всичките 261 избирателни секции бе поета от служители на ОД МВР и РДПБЗН - Търговище. Не са регистрирани нарушения на обществения ред преди началото на изборите. Предприети са всички необходими мерки за охраната на обществения ред, пожарната безопасност и осигуряване на спокойно протичане на деня за избори за членове на Европейския парламент от Република България, като с това са ангажирани над 250 служители на МВР в областта. Създадена е организация и сектор„Български документи за самоличност“ в областната дирекция и звената му в РУ - Попово и РУ - Омуртаг ще работят в днешния ден от 8.30 до 19.30 часа. Те ще издават удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите. Днес ще работят с граждани и служители на група „Миграция“ в областната дирекция – от 10.00 до 16.00 часа.  \r\nВ сектор “Български документи за самоличност” в областната дирекция и в паспортните звена в РУ - Попово и РУ - Омуртаг от 21 май 2019 г. до момента са издадени общо 7 удостоверения на граждани, които не притежават валидни документи за самоличност, с които те да упражнят правото си на глас.  \r\nВ изборното помещение не се допускат въоръжени лица и такива, носещи предмети, опасни за живота и здравето на гражданите. Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване.  \r\nСлужителите на ОД МВР-Търговище ще се намесват за възстановяване на реда, когато това е необходимо и има съответно решение на избирателната комисия. Гражданите на областта могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg.", "date": "2019.05.26", "title": "Европейски избори 2019: Изборният ден в област Търговище започна в спокойна обстановка, предприети са всички необходими мерки за охраната на обществения ред"}
{"url": "http://www.focus-news.net/news/2019/05/26/2662320/varna-skorostno-ogranichenie-do-30-kmchas-e-vavedeno-po-pat-iii-2902-panorama-kumanovo-pri-km-11-poradi-neravnosti-na-asfaltovata-nastilka.html", "text": "Скоростно ограничение до 30 км/час е въведено по път III-2902 Панорама — Куманово при км 11 поради неравности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. Забранено е преминаването на МПС над 10 тона по път I-9 в участъка Кранево – Варна при км 83. Осигуреният обходен маршрут е през Кичево и Оброчище. До 27 май ремонти дейности се извършват по автомагистрала „Хемус“. Движението в участъка пътен възел (п.в.) „Повеляново” – п.в. „Слънчево” от км 406 до км 416 се осъществява двупосочно в платното посока Варна. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на същото място, като движението е пренасочено по път I-2 Русе – Варна. \r\nПо информация на Агенцията от 12.00 до 20.00 часа днес се спира движението на камионите над 12 тона по автомагистрала „Хемус“ и по пътя от Варна за Бургас поради очаквания засилен трафик в последния почивен ден. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика и повишаване безопасността на движение в участъците с ремонт на автомагистрала „Хемус“ ще има две ленти за София и една за Варна.  \r\nАгенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти.  \r\nБояна АТАНАСОВА", "date": "2019.05.26", "title": "Варна: Скоростно ограничение до 30 км/час е въведено по път III-2902 Панорама — Куманово при км 11 поради неравности на асфалтовата настилка"}
{"url": "http://www.focus-news.net/news/2019/05/26/2662313/evropeyski-izbori-2019-varna-637-politseyski-sluzhiteli-sa-angazhirani-s-osiguryavaneto-na-bezproblemnoto-protichane-na-izborniya-den.html", "text": "Изборният ден в града започна в спокойна обстановка. Това съобщиха от пресцентъра на  ОДМВР – Варна . Охраната на изборните помещения през изминалата нощ е протекла нормално. \r\nКъм  07.30 часа днес секционните помещения и съдържащите се в тях материали са предадени на РИК и СИК. До този момент няма данни за прояви, които биха застрашили нормалното провеждане на изборите. \r\nЗа осигуряване на безпроблемното протичане на изборния ден, както и за гарантиране на реда и спокойствието в града и региона, са ангажирани 637 полицейски служители. \r\nСлужителите на сектор „Български документи за самоличност“ в ОДМВР – Варна ще приемат заявления за издаване на удоствоерения за гласуване на граждани с откраднати, изгубени или повредени документи за самоличност, от 08.30 до 19.00 часа днес. \r\nВ Областна дирекция на МВР – Варна работят денонощни телефонни линии за приемане на сигнали за нарушения на изборния процес. Гражданите могат да съобщават за забелязани от тях нарушения или евентуални престъпления, съотносими към отговорностите на МВР в изборния процес, на телефон 112 или на телефони: 052/615 166, 052/652 324 и 052/652 323. \r\nОт полицията припомнят, че в изборното помещение не се допускат въоръжени и лица, носещи предмети, опасни за живота и здравето на хората. Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване.", "date": "2019.05.26", "title": "Европейски избори 2019: Варна: 637 полицейски служители са ангажирани с осигуряването на безпроблемното протичане на изборния ден"}
{"url": "http://www.focus-news.net/news/2019/05/26/2662318/evropeyski-izbori-2019-izborniyat-den-v-oblast-vidin-zapochna-spokoyno-otvoreni-sa-vsichki-259-sektsii.html", "text": "Изборният ден започна спокойно, преди началото му няма регистрирани нарушения на обществения ред в областта, съобщиха от  ОДМВР – Видин . Отворени са всички 259 секции, от които една е в Дома за стари хора в с. Кутово, една в специализираната институция в Ново село и една в ареста в РПУ - Видин. Подвижните секции по общини са 17. Общият брой избиратели в област Видин към момента по предварителни списъци е 88 952 души. В 45 избирателни секции в област Видин ще може да се гласува машинно.", "date": "2019.05.26", "title": "Европейски избори 2019: Изборният ден в област Видин започна спокойно, отворени са всички 259 секции"}
{"url": "http://www.focus-news.net/news/2019/05/26/2662319/krasimir-kushev-stsenarist-krasimir-uzunov-imashe-unikalnata-sposobnost-da-deshifrira-vsichki-onezi-duhovni-kodove-koito-sa-zakodirani-v-sadbata-na-polk-boris-drangov.html", "text": "Филмът „Срещи на първия ред: Красимир Узунов с полк. Борис Дрангов“ трябваше да бъде съвместен наш проект с Красимир Узунов, но това не успя да се случи заради неговата смърт. Това каза в интервю за  Радио „Фокус“ – Пирин  Красимир Кушев, сценарист на документалния филм „Срещи на първия ред: Красимир Узунов с полк. Борис Дрангов“, който ще бъде излъчен премиерно днес от 15.00 часа по БНТ 2. Той отбеляза, че след това събитие им е било много трудно на емоционално ниво, за да завършат снимките. „Съдбата има една много жестока привилегия – да ни отнема любимите хора в мига, когато, може би, най-силно се нуждаем от тях. Организирайки снимките и подготвяйки се за този филм, Красимир Узунов напусна този свят, а само след седмица трябваше с него да пътуваме до Скопие и да представим всички онези емоционални пластове, които ни разкриват съдбата и родолюбивото дело на Борис Дрангов така, както ги разбираше Красимир Узунов“, каза още Кушев. Той добави, че след кончината на Красимир Узунов в сценария на филма не се променя почти нищо, но се е променила визията и философията му. „Причината е, че не успяхме да представим един наш жив съвременник чрез неговото слово, което е изключително с мекотата в израза. Не успяхме да предадем опита, да предадем енергията на един родолюбец с една традиционна за българите нравствена система, която за съжаление в последно време е много дефицитна. Тази оскъдица на духовни стойности трябваше да бъде доминиращия акцент във филма, което се промени. Станалото, станало. Ние не можем да върнем времето назад и тук искам да изкажа голяма благодарност към генерал-майор Груди Ангелов, началник на Военна академия „Георги Сава Раковски“, който се нае са даде оценка на тези двама именити пълководци, на тези именити офицери“, добави Кушев. Той заяви, че Красимир Узунов е бил пълководец в един интелектуален смисъл. „Той беше човек, който можеше да дешифрира всички онези духовни кодове, които са закодирани в съдбата на Борис Дрангов. Той имаше тази уникална способност“, подчерта Кушев. \r\nЛивия НИНОВА", "date": "2019.05.26", "title": "Красимир Кушев, сценарист: Красимир Узунов имаше уникалната способност да дешифрира всички онези духовни кодове, които са закодирани в съдбата на полк. Борис Дрангов"}
{"url": "http://www.focus-news.net/news/2019/05/26/2662323/evropeyski-izbori-2019-osigurena-e-politseyska-ohrana-vav-vsichki-izbiratelni-sektsii-na-teritoriyata-na-oblastna-direktsiya-na-mvr-blagoevgrad.html", "text": "Осигурена е полицейска охрана във всички избирателни секции на територията на Областна дирекция на МВР – Благоевград. Това каза пред  Радио „Фокус“ – Пирин  ст. ком. Николай Хаджиев, директор на Дирекцията. По думите му на места са били командировани служители от други сектори на МВР, тъй като се изисква голям ресурс за охрана на изборите. „Чисто организационно обезпечаването на изборите минава в няколко етапа. Първият е подготвителен на самите избори, предизборните мероприятия, подготовка на секциите там, където ще се гласува. Колегите ми от полицията, съвместно с пожарната извършват охранително обследване във всички помещения, където ще се гласува“, каза още ст. ком. Хаджиев. Той добави, че ангажимент на органите на реда е също охрана на изборните книжа, доставката на бюлетините и списъците. „Освен това ние охраняваме секциите в самия изборен ден, след това охраняваме и ескортираме транспортирането на изборните книжа от всички СИК-ове към РИК – Благоегврад, която ще се помещава в ДТ „Никола Вапцаров“. Това са етапите, които ние трябва да обезщетим, за да гарантираме спокойствие на гражданите при предстоящите избори“, подчерта ст. ком. Хаджиев. \r\nЛивия НИНОВА", "date": "2019.05.26", "title": "Европейски избори 2019: Осигурена е полицейска охрана във всички избирателни секции на територията на Областна дирекция на МВР – Благоевград"}
{"url": "http://www.focus-news.net/news/2019/05/26/2662321/evropeyski-izbori-2019-355-politseyski-sluzhiteli-shte-ohranyavat-izbornite-sektsii-v-oblast-vidin-i-shte-osiguryavat-obshtestveniya-red-v-izborniya-den.html", "text": "Оперативен щаб в областната дирекция ръководи управлението на силите и средствата за опазване на обществения ред и сигурността в региона във връзка с провеждането на изборите, съобщиха от  ОДМВР – Видин . 355 полицаи, граничари, жандармеристи и пожарникари ще охраняват СИК и РИК, ще обезпечават реда и безопасността на движение в област Видин. Служителите на МВР са поели охраната на секциите в 18.00 часа на 25 май, тя ще продължи до обявяване края на изборния ден, транспортирането и предаването на изборните книжа от всички СИК в РИК. \r\nВ секциите за гласуване не се допускат въоръжени, в нетрезво или неадекватно състояние, лица. \r\nСлужителите на сектор „Български документи за самоличност“ в ОДМВР - Видин  и паспортните звена в РУ - Белоградчик и РУ - Кула ще работят от 08.30 до 19.30 часа. Гражданите, които нямат валидни документи /лична карта или личен /зелен/ паспорт/, ще могат да упражнят правото си на глас.", "date": "2019.05.26", "title": "Европейски избори 2019: 355 полицейски служители ще охраняват изборните секции в област Видин и ще осигуряват обществения ред в изборния ден"}
{"url": "http://www.focus-news.net/news/2019/05/26/2662322/evropeyski-izbori-2019-liderat-na-bsp-korneliya-ninova-uprazhni-pravoto-si-na-glas.html", "text": "Лидерът на БСП Корнелия Нинова упражни правото си на глас, предаде репортер на  Агенция „Фокус“ . Нинова пусна своя глас в урната на  48-а секция в 25 ОУ „Петър Берон“ в ж. к.  „Лагера“. Заедно с нея е съпругът й Димитър Нинов.  \r\nДеница КИТАНОВА", "date": "2019.05.26", "title": "Европейски избори 2019: Лидерът на БСП Корнелия Нинова упражни правото си на глас"}
{"url": "http://www.focus-news.net/news/2019/05/26/2662317/evropeyski-izbori-2019-izborniyat-den-v-oblast-vratsa-zapochna-spokoyno-predprieti-sa-vsichki-neobhodimi-merki-za-ohranata-na-obshtestveniya-red.html", "text": "Изборният ден в област Враца започна спокойно, предприети са всички необходими мерки за охраната на обществения ред. Това съобщиха от  ОДМВР - Враца . Няма регистрирани сериозни нарушения на обществения ред преди началото на изборите. \r\nГражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg. \r\nСъздадена е организация и звената на Дирекция „Български документи за самоличност“ при ОД МВР - Враца ще работят в днешния ден от 8.30 до 19.30 часа. Те ще издават удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите. \r\nВ изборното помещение не се допускат въоръжени лица и такива, носещи предмети, опасни за живота и здравето на гражданите. Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване. \r\nСлужителите на Министерството на вътрешните работи се намесват за възстановяване на реда, когато това е необходимо и има съответно решение на избирателната комисия. \r\nПредприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден.", "date": "2019.05.26", "title": "Европейски избори 2019: Изборният ден в област Враца започна спокойно, предприети са всички необходими мерки за охраната на обществения ред"}
{"url": "http://www.focus-news.net/news/2019/05/26/2662316/evropeyski-izbori-2019-g-ne-sa-registrirani-seriozni-prestapleniya-ili-narusheniya-na-obshtestveniya-red-predi-nachaloto-na-izborniya-den-v-ruse.html", "text": "В Русенска област изборният ден започна в спокойна обстановка. Няма регистрирани сериозни престъпления или нарушения на обществения ред преди началото на изборите, съобщиха от  ОДМВР – Русе . \r\nОДМВР - Русе реализира редица мерки за обезпечаване на сигурността, обществения ред и спокойствието на гражданите на територията на региона във връзка с провеждащите се днес избори за членове на Европейския парламент. Охраната на изборните места през изминалата нощ протече нормално, тази сутрин секционните помещения и съдържащите се в тях материали са предадени на РИК и СИК без нарушения. Няма данни за прояви, които биха застрашили нормалното провеждане на изборите на територията на областта. \r\nГражданите могат да подават сигнали, свързани с нарушения, които възпрепятстват нормалното протичане на изборния процес, на денонощната телефонна линия в Министерството на вътрешните работи – 02/982 22 32 и на e-mail – izbor@mvr.bg. \r\nСъздадена е организация и звената на сектор „Български документи за самоличност“ при ОДМВР – Русе ще работят в днешния ден от 8.30 до 19.30 часа. Те ще издават удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите. \r\nОт 8.30 до 19.30 часа ще работят и служителите от звено „Миграция“ в областната дирекция на МВР в Русе, които ще обслужват приоритетно гражданите на Европейския съюз и членовете на техните семейства, като при необходимост ще издават удостоверения за пребиваване на територията на Република България, във връзка с изборите за членове на Европейския парламент. \r\nЦялостната дейност по обезпечаване на обществения ред и сигурността в изборния ден и след приключването му се ръководи от Оперативен щаб, създаден със заповед на директора на ОДМВР - Русе старши комисар Теодор Атанасов. Щабът ще поддържа връзка с всички поделения на МВР на територията на областта и с всички организации, имащи отношение към вота. \r\nНад 350 служители от ОДМВР - Русе, Регионална дирекция “Пожарна безопасност и защита на населението” - Русе, \"Жандармерия\" и \"Гранична полиция\" са пряко ангажирани със сигурността на местата за гласуване и други дейности, свързани с вота. Те ще осъществяват и охраната на стационарните и мобилни избирателни секции във всички населени места в областта. \r\nВ изборното помещение не се допускат въоръжени лица и такива, носещи предмети, опасни за живота и здравето на гражданите. \r\nСлужителите на МВР се намесват за възстановяване на реда, когато това е необходимо и има съответно решение на избирателната комисия. \r\nПредприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден.", "date": "2019.05.26", "title": "Европейски избори 2019 г: Не са регистрирани сериозни престъпления или нарушения на обществения ред преди началото на изборния ден в Русе"}
{"url": "http://www.focus-news.net/news/2019/05/26/2662328/pleven-66-godishen-mazh-e-pochinal-sled-sbivane-na-ploshtad-svoboda.html", "text": "66-годишен мъж е починал след сбиване на площад „Свобода“. Това съобщиха от пресцентъра на  ОДМВР - Плевен . Сигналът за инцидента е подаден на 25 май в 19.35 часа от тел. 112 във Второ РУ - Плевен. Съобщено е за инцидент на площад „Свобода“ в областния град. Незабавно на мястото е изпратен полицейски екип. Установено е, че около 19.15 часа възниква скандал между 39-годишен и 66-годишен, и двамата плевенчани. Конфликтът е прераснал във физическа саморазправа. 66-годишният е паднал на земята и е изпаднал в безпомощно състояние. Екип на спешна помощ, посетил сигнала, е констатирал смъртта му. Тялото е приведено в КСМД - Плевен за аутопсия. 39-годишният е останал на мястото на инцидента, като е направил опит да помогне на падналия. Той е задържан за срок до 24 часа по Закона за МВР. За случая е уведомен дежурен прокурор при ОП - Плевен и е образувано досъдебно производство. Изясняват се обстоятелствата около произшествието. Продължава работа разследващ полицай.", "date": "2019.05.26", "title": "Плевен: 66-годишен мъж е починал след сбиване на площад „Свобода“"}
{"url": "http://www.focus-news.net/news/2019/05/26/2662329/veliko-tarnovo-ot-grada-shte-tragne-velopohod-do-rimskiya-kaptazh-i-musinskata-peshtera.html", "text": "Велопоход до римския каптажи Мусинската пещера организира “TarnovoRuns”. Това съобщиха за  Радио „Фокус“ – Велико Търново  от групата за упражнения и здраве. Трасето е с дължина 50 км. То е напълно достъпно за всеки в нормална физическа форма. Лично кметът на селото Христо Минчев ще представи и ще разкаже на гостите историята на римския каптаж и водната система, дълбоките карстови образувания, Мусинската пещера и галериите и на всички паметници в селото. При добро време участниците във велопохода ще разгледат и римски обелиск. Те ще тръгнат в 10.00 часа от автогара \"Запад\". Организаторите призовават велосипедите да са изправни и всеки да си носи храна и вода. Този, който няма наличен велосипед, може да си наеме електрически при предварителна заявка. Те са подходящи за хора с ръст около и над 160 см, карат се лесно, като велосипедистът може да се изкачва без усилия. Колелета не са планински бегачи, а са пригодени за разходка. \r\nНадежда КРЪСТЕВА", "date": "2019.05.26", "title": "Велико Търново: От града ще тръгне велопоход до римския каптаж и Мусинската пещера"}
{"url": "http://www.focus-news.net/news/2019/05/26/2662315/tass-ukrayna-shte-nastoyava-za-novi-sanktsii-sreshtu-rusiya-sled-reshenieto-na-morskiya-tribunal-v-hamburg.html", "text": "Украйна ще настоява за нови санкции срещу Руската федерация в случай на отказ да се съобрази с решението на Международния трибунал за морското право на ООН, според което Русия трябва да освободи украинските моряци и да върне трите конфискувани кораба. Това съобщи в събота агенция \"Укринформ\", цитирайки посланика на Украйна в Германия, Андрей Мелник, предава  TACC .  \r\n\"Ако Москва реши да игнорира това решение за освобождаването на украинските моряци, тогава ще насърчим идеята за въвеждане на нови“хамбургски“ санкции срещу Русия\", цитира агенцията Мелник. Санкциите могат да получат това име заради седалището на Международния трибунал - в град Хамбург. \r\nМелник отбеляза също, че решението на трибунала е \"дипломатическа победа и мощен допълнителен международен правен коз\", което ще помогне да се постигне ранното освобождаване на моряците. \r\nПо-рано в събота Международният трибунал на ООН по морско право реши, че Русия трябва да освободи украинските моряци и да предаде на Украйна три конфискувани кораба. Трибуналът призова двете страни да избегнат стъпки, които биха могли да изострят положението в Керченския проток. Според трибунала отсъствието на представители на руската страна по делото не би могло да се превърне в причина да не се разгледа случая. Освен това трибуналът постанови, че Москва и Киев трябва да представят на съда до 25 юни доклада за инцидента в Керченския проток. \r\nУкрайна подаде иск пред трибунала, като настоява да се започне арбитраж, за да се поиска обезщетение от Москва за ареста на корабите. Друг съдебен процес е свързан с приемането на решение за временни мерки преди започването на арбитражното производство. Министерството на външните работи на Руската федерация от своя страна заяви, че процедурите за разрешаване на спорове, предвидени в Конвенцията на ООН по морско право, не са приложими за инцидента в Керченския проток, а арбитражът, който Украйна иска да свика във връзка с него, няма юрисдикция в тази област.  Юлиян Марков", "date": "2019.05.26", "title": "ТАСС: Украйна ще настоява за нови санкции срещу Русия след решението на морския трибунал в Хамбург"}
{"url": "http://www.focus-news.net/news/2019/05/26/2662327/evropeyski-izbori-2019-korneliya-ninova-bsp-glasuvah-za-promyana-i-za-spravedlivost.html", "text": "Гласувах за промяна и за справедливост. Това каза лидерът на БСП Корнелия Нинова пред журналисти след като гласува в 48-ма секция в столицата, предаде репортер на  Агенция „Фокус“ . Нинова посочи още, че е гласувала за една обединена и по-социална Европа. „Българите да имаме своето достойно място там, да бъдем равни с другите европейски народи, да не ядем второ качество храна, да получаваме европейски доходи, да имаме европейски стандарт на живот. Разбира се, гласувах и за промяна и в България и за справедливост тук. На  добър час на всички за промяната и за справедливостта“, допълни лидерът на БСП. Попитана дали очаква висока избирателна активност, Нинова посочи: „Да и призовавам да се гласува. Виждам, че тук дори е засега ниска избирателната активност. Вярвам, че в следобедните часове ще бъде по-висока. Много е важно всеки да даде гласа си“, каза Нинова. \r\nДеница КИТАНОВА", "date": "2019.05.26", "title": "Европейски избори 2019: Корнелия Нинова, БСП: Гласувах за промяна и за справедливост"}
{"url": "http://www.focus-news.net/news/2019/05/26/2662330/evropeyski-izbori-2019-prof-mariela-modeva-glasuvah-za-nov-start-na-sotsialna-evropa.html", "text": "Гласувах за нов старт на социална Европа, където има повече солидарност и справедливост, а българският народ е равнопоставен на другите европейски народи. Това заяви кандидатът за евродепутат от \"БСП за България\" проф. Мариела Модева, след като упражни правото си на глас, съобщиха от пресцентъра на  БСП .", "date": "2019.05.26", "title": "Европейски избори 2019: Проф. Мариела Модева: Гласувах за нов старт на социална Европа"}
{"url": "http://www.focus-news.net/news/2019/05/26/2662331/emsc-okolo-polunosht-e-registrirano-zemetresenie-s-magnitud-41-na-gratsko-albanskata-granitsa.html", "text": "Около полунощ е регистрирано земетресение с магнитуд 4.1 на гръцко-албанската граница, показва справка на  Европейския средиземноморски сеизмологичен център  . \r\nТрусът е станал 0:35 часа местно време (1:35 часа българско време) на 24 километра източно от албанския град Гирокастро и на 152 километра южно от столицата Тирана на дълбочина 10 километра. Земетресението е усетено умерено силно в Южна Албания и Северозападна Гърция и е събудило хората в Гирокастро и района. Няма информация за пострадали хора и нанесени материални щети.  Юлиян Марков", "date": "2019.05.26", "title": "EMSC: Около полунощ е регистрирано земетресение с магнитуд 4.1 на гръцко-албанската граница"}
{"url": "http://www.focus-news.net/news/2019/05/26/2662324/evropeyski-izbori-2019-izborniyat-den-vav-vsichki-287-sektsii-na-teritoriyata-na-oblast-montana-zapochna-v-spokoyna-obstanovka-nyama-registrirani-narusheniya-na-obshtestveniya-red.html", "text": "Изборният ден във всички 287 секции на територията на област Монтана започна в 07.00 часа в спокойна обстановка. Това съобщиха от  ОДМВР – Монтана . Няма регистрирани нарушения на обществения ред преди началото на изборите. \r\nСъздадена е организация звената на Дирекция „Български документи за самоличност“ ще работят днес от 08.30 до 19.30 часа. Те ще издават удостоверения (за изгубени/откраднати/повредени/унищожени лични карти и документ с изтекъл срок ) с оглед на упражняване на избирателните права на гражданите. В седмицата преди вота група БДС при ОДМВР - Монтана е издала 27 удостоверения за гласуване на граждани. \r\nВ изборното помещение не се допускат въоръжени лица и такива, носещи предмети, опасни за живота и здравето на гражданите. Забранява се използването на мобилни телефони, фотоапарати или друга възпроизвеждаща техника, с цел заснемане начина на гласуване. \r\nСлужителите на Министерството на вътрешните работи се намесват за възстановяване на ред, когато е необходимо и има съответното решение на избирателната комисия. \r\nПредприети са всички необходими мерки за охраната на обществения ред, пожарната безопасност и осигуряване на спокойното протичане на изборния ден.", "date": "2019.05.26", "title": "Европейски избори 2019: Изборният ден във всички 287 секции на територията на област Монтана започна в спокойна обстановка, няма регистрирани нарушения на обществения ред"}
{"url": "http://www.focus-news.net/news/2019/05/26/2662333/evropeyski-izbori-2019-g-kmetat-na-svishtov-gencho-genchev-zabrani-prodazhbata-i-konsumatsiyata-na-alkohol-i-provezhdaneto-na-masovi-proyavi-v-izborniya-den.html", "text": "Кметът на Свищов Генчо Генчев забрани продажбата и консумацията на алкохол и провеждането на масови прояви в изборния ден, съобщиха от пресцентъра на  Общината . Продажбата и консумацията на спиртни напитки във всички магазини, заведения и други обществени места е забранена в продължение на целия изборен ден от 00.00 часа до 24.00 часа. Това важи и за провеждането на масови прояви, създаващи предпоставки за нарушаване на обществения ред. Забраната не се отнася за обществени заведения, в които ще се провеждат семейни тържества, празнични срещи и обредни ритуали. При провеждането им организаторите се задължават да вземат съответните мерки с оглед да не се нарушава обществения ред в изборния ден. Със заповедта са запознати ръководители на държавни, общински и частни фирми, извършващи търговия със спиртни напитки на територията на общината и кметствата. Контролът по изпълнение на заповедта е възложен на началника на РУ МВР – Свищов.", "date": "2019.05.26", "title": "Европейски избори 2019 г: Кметът на Свищов Генчо Генчев забрани продажбата и консумацията на алкохол и провеждането на масови прояви в изборния ден"}
{"url": "http://www.focus-news.net/news/2019/05/26/2662336/blagoevgrad-ochakva-se-intenziven-trafik-po-glaven-pat-e-79-avtomagistrala-struma-i-vtoroklasen-pat-19-simitli-gotse-delchev-v-posledniya-ot-poreditsata-pochivni-dni.html", "text": "Очаква се интензивен трафик по главен път Е-79, АМ „Струма“ и второкласен път 19 Симитли - Гоце Делчев в последния от поредицата почивни дни, предаде репортер на  Радио „Фокус“ - Пирин . Дежурният служител в Областно пътно управление - Благоевград посочи, че се очаква трафикът да стане изключително интензивен около обяд и в късния след обяд. По думите му критичните точки, в които е възможно струпването на автомобили и колонно движение са пътен възел \"Симитли\", където се събират главен път Е-79, второкласен път 19 Симитли - Гоце Делчев, както и Кресненското дефиле и прохода Предел.  \r\nПолицейското присъствие в областта е засилено, като на различни места са позиционирани полицейски патрули, които следят за спазване Правилника за движение по пътищата и осъществяват организация, с която се цели  да не се допуска образуването на задръствания. \r\nOт МВР и Агенция „Пътна инфраструктура“ е създадена необходимата организация за справяне с очаквания по-интензивен трафик. От 12.00 до 20.00 часа е въведена забрана за движение на тежкотоварни превозни средства над 12 тона по автомагистралите и най-натоварените пътни направления. В Благоевградска и Кюстендилска области ограничението е в сила за автомагистрала „Струма“ и главен път Е-79. \r\nНатали СТЕФАНОВА", "date": "2019.05.26", "title": "Благоевград: Очаква се интензивен трафик по главен път Е-79, автомагистрала „Струма“ и второкласен път 19 Симитли - Гоце Делчев в последния от поредицата почивни дни"}
{"url": "http://www.focus-news.net/news/2019/05/26/2662332/evropeyski-izbori-2019-izborniyat-den-na-teritoriyata-na-oblast-yambol-zapochna-normalno-i-bez-narusheniya-otkriti-sa-vsichki-sektsii.html", "text": "Изборният ден на територията на област Ямбол започна нормално, открити са всички секции, без нарушения съгласно закона. Това съобщи за  Агенция „Фокус“  председателят на РИК – Ямбол Екатерина Янева. На територията на Ямбол имат право да гласуват 111 955 избиратели. Няма сигнали за проблеми с машинно гласуване.  \r\nТеодора ПАТРОНОВА", "date": "2019.05.26", "title": "Европейски избори 2019: Изборният ден на територията на област Ямбол започна нормално и без нарушения, открити са всички секции"}
{"url": "http://www.focus-news.net/news/2019/05/26/2662339/mvr-9-dushi-sa-postradali-pri-katastrofi-v-stranata-prez-izminaloto-denonoshtie.html", "text": "9 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 9 тежки пътнотранспортни произшествия. В София са регистрирани 15 леки катастрофи, няма пострадали.", "date": "2019.05.26", "title": "МВР: 9 души са пострадали при катастрофи в страната през изминалото денонощие"}
{"url": "http://www.focus-news.net/news/2019/05/26/2662326/kathimerini-v-gartsiya-glasuvat-na-evropeyski-i-mestni-izbori.html", "text": "В Гърция гласуват на европейски и местни избори, пише електронното издание на гръцкия вестник  Kathimerini . \r\nСекциите са отворени в 7 часа сутринта местно време (съвпада с българското) и ще приключат в 19:00 часа. В страната са регистрирани общо 9 922 294 гласоподаватели, от които 4,810,075 са мъже и 5 112129 са жени. Гърци, които живеят в чужбина, гласуваха ден по-рано, на 25 май. \r\nТази година 528 000 гърци ще гласуват за първи път, включително 106,760 17-годишни, които ще участват за първи път, след промяна на закона от правителството на СИРИЗА през 2016 г. Гласуването в страната е задължително. \r\nЧетиридесет партийни листи се кандидатират за 21 места в Гърция за Европейския парламент. За изборите за ЕС страната се счита за един избирателен район, така че политическите партии представят единични листи за цялата страна. \r\nЗа да гласуват в 39 063 избирателни секции, разположени в страната, гърците се нуждаят от лична карта или паспорт. \r\n\"Всичко върви гладко, няма проблеми освен някои малки закъснения,\" каза Костас Пулакис, главен секретар на Министерството на вътрешните работи, който разговаря с журналисти два часа след откритите избори.  Юлиян Марков", "date": "2019.05.26", "title": "Kathimerini: В Гърция гласуват на европейски и местни избори"}
{"url": "http://www.focus-news.net/news/2019/05/26/2662338/evropeyski-izbori-2019-obshtinskiyat-rakovoditel-na-pp-gerb-troyan-ivan-mihovski-podade-signal-za-kupuvane-na-glasove.html", "text": "Сигнал до Районна избирателна комисия – Ловеч и Районна прокуратура –Троян подаде общинският ръководител на ПП ГЕРБ – Троян Иван Миховски. Това съобщиха от пресцентъра на  ПП ГЕРБ . \r\nНа 25 май 2019 г. в предизборния щаб на ПП ГЕРБ за провеждане на избори за Европейски парламент в град Троян се получи сигнал, че лицето Лалка Маринова Колева, която живее в кв. \"Велчевски\", обикаля свои близки и познати и раздава пари, за да гласуват за БСП. \"Имайки предвид гореказаното, молим да извършите проверка на сигнала и вземете необходимото по закон отношение. Ако имате нужда от допълнителна информация, можете да се обърнете към мен или хората от щаба на ПП ГЕРБ\", пише в жалбата до институциите. \r\nВ област Ловеч изборният ден стартира нормално, всички секции са отворени.", "date": "2019.05.26", "title": "Европейски избори 2019: Общинският ръководител на ПП ГЕРБ – Троян Иван Миховски подаде сигнал за купуване на гласове"}
{"url": "http://www.focus-news.net/news/2019/05/26/2662340/razgrad-dve-15-godishni-momcheta-sa-napadnati-i-biti-s-yumrutsi-bezprichinno-ot-19-godishen-mladezh-na-ulitsa-knyaz-boris-1-v-grad-kubrat.html", "text": "Сигнал за побой над двама непълнолетни младежи е получен около 22.30 часа на 25 май в Районно управление на МВР-Кубрат. Това съобщиха от  ОДМВР-Разград . В хода на проверката е установено, че около 20.30 часа на улица „Княз Борис І\" две 15-годишни момчета са нападнати и бити с юмруци безпричинно. Предприети са незабавни оперативно-издирвателни действия, в резултат на които е установен извършителят на хулиганската проява. 19-годишният младеж от град Русе е задържан в Районното управление. Води се досъдебно производство по чл.131, ал.1, т.4, пр.3 и т.12, пр.1 във връзка с чл.130, ал.2 от НК.", "date": "2019.05.26", "title": "Разград: Две 15-годишни момчета са нападнати и бити с юмруци безпричинно от 19-годишен младеж на улица „Княз Борис І\" в град Кубрат"}
{"url": "http://www.focus-news.net/news/2019/05/26/2662337/evropeyski-izbori-2019-prof-anna-krasteva-politolog-nyama-da-ima-radikalni-promeni-sled-evroizborite-tri-sa-golemite-predizvikatelstva-pred-tyah.html", "text": "Няма да има радикални промени след евроизборите, три са големите предизвикателства пред тях. Това каза за Изборното студио на  Радио „Фокус“  проф. Анна Кръстева, политолог и експерт по европейски политики. Според нея евроизборите тази година са уникални поради огромния интерес към тях. 1300 са акредитираните журналисти в Брюксел, съобщи тя. Климатичните промени, популистката вълна и младите хора ще повлияят пряко върху Европейските избори, уточни тя. „По отношение на климатичните промени виждаме безпрецедентни мобилизации и протести. Огромен граждански гняв и загриженост, но дали той ще намери електорален  израз и дали ще се изяви в подкрепа за партии, чиято основна цел е промяната в климата, предстои да видим. На второ място е популистката вълна и до къде ще стигне тя. На трето място са младите, които са най-негласуващи. Те искат да живеят в свят, в който промените в климата няма да разрушат планетата. В същото време се мобилизират лесно за улицата, но трудно се мобилизират да отидат до урните“, каза тя. Проф. Анна Кръстева каза още, че по отношение на избирателната активност България попада в златната среда. Според нея средното ниво ще се покачи, но няма да промени радикално очакванията. България няма да бъде нито сред отличниците, нито сред изоставащите, добави политологът. \r\nЕвелина БРАНИМИРОВА", "date": "2019.05.26", "title": "Европейски избори 2019: Проф. Анна Кръстева, политолог: Няма да има радикални промени след евроизборите, три са големите предизвикателства пред тях"}
{"url": "http://www.focus-news.net/news/2019/05/26/2662344/shumen-mazh-ot-selo-venets-e-zadarzhan-za-domashno-nasilie-nad-52-godishna-zhena.html", "text": "39-годишен мъж от село Венец бил задържан, след като на 23 май малко преди 14.00 часа бил приет сигнал, че нанесъл удари с юмруци на 52-годишна жена в условия на домашно насилие. Това съобщиха от  ОДМВР-Шумен . На място бил пратен екип. Мъжът бил установен и отведен в полицейското управление в Шумен. Жената била прегледана от съдебен лекар. За извършено престъпление по чл. 131 от НК е образувано досъдебно производство.", "date": "2019.05.26", "title": "Шумен: Мъж от село Венец е задържан за домашно насилие над 52-годишна жена"}
{"url": "http://www.focus-news.net/news/2019/05/26/2662334/evropeyski-izbori-2019-vodachat-na-listata-na-bsp-za-evropeyskite-izbori-elena-yoncheva-uprazhni-pravoto-si-na-glas.html", "text": "Водачът на листата на БСП за европейските избори Елена Йончева упражни правото си на глас, предаде репортер на  Агенция „Фокус“ . Тя гласува  в 36-то СУ \"Максим Горки\", район \"Красно село\". Елена Йончева беше придружена от столичния общински съветник от групата на БСП Николай Николов.  \r\nДаяна ДЮЛГЕРОВА", "date": "2019.05.26", "title": "Европейски избори 2019: Водачът на листата на БСП за европейските избори Елена Йончева упражни правото си на глас"}
{"url": "http://www.focus-news.net/news/2019/05/26/2662335/evropeyski-izbori-2019-vidin-v-sektsiya-nomer-29-mashinata-za-glasuvane-e-povredena-i-tam-glasuvaneto-shte-e-samo-s-hartiena-byuletina.html", "text": "В секция номер 29 машината за гласуване е повредена и там гласуването ще е само с хартиена бюлетина. Това каза на пресконференция Емил Емилов, председател на РИК - Видин, предаде репортер на  Радио \"Фокус\" . Емилов посочи, че тази сутрин се е наложила подмяна в 7 секционни избирателни комисии. \r\nАнна ЛОЗАНОВА", "date": "2019.05.26", "title": "Европейски избори 2019: Видин: В секция номер 29 машината за гласуване е повредена и там гласуването ще е само с хартиена бюлетина"}
{"url": "http://www.focus-news.net/news/2019/05/26/2662345/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-may.html", "text": "„Софийска вода” временно ще прекъсне водоснабдяването в някои части на столицата на 27 май. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Проф.  Фритьоф Нансен“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Проф.  Фритьоф Нансен“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ ъгъла с ул. „Гечкенли“. \r\nВъв връзка с изграждане на сградно водопроводно отклонение на ул. „Рождество“ в кв. „Овча купел“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Народно хоро“ от ул. „Рождество“ до ул. „Буземска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ ъгъла с ул. „Рождество“. \r\nВъв връзка с подмяна на сградно водопроводно отклонение на ул. „Нешо Бончев“ в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Нешо Бончев“ от ул. „Лястовица“ до ул. „Нешо Бончев“ №23. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Нешо Бончев“ ъгъла с ул. „Лястовица“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.05.26", "title": "„Софийска вода” временно ще прекъсне водоснабдяването в някои части на столицата на 27 май"}
{"url": "http://www.focus-news.net/news/2019/05/26/2662343/plovdiv-avtobus-s-makedonska-registratsiya-se-e-zakleshtil-pri-mosta-na-bul-maritsa-yug-nyama-postradali.html", "text": "Автобус с македонска регистрация се е заклещил при моста на бул. „Марица-юг“ тази сутрин, няма пострадали. Това съобщи за  Радио „Фокус“ – Пловдив  говорителят на Областната дирекция на МВР. Сигналът за произшествието е подаден в 07.20 часа. Водачът на автобуса с македонска регистрация се е опитал да премине под моста, но не се е съобразил с допустимата височина. Автобусът е останал без покрив, нанесени са щети и по моста. Няма пострадали при произшествието, случаят е отработен е по административен ред. \r\nТони МИХАЙЛОВ", "date": "2019.05.26", "title": "Пловдив: Автобус с македонска регистрация се е заклещил при моста на бул. „Марица-юг“, няма пострадали"}
{"url": "http://www.focus-news.net/news/2019/05/26/2662341/evropeyski-izbori-2019-nad-400-politseyski-sluzhiteli-shte-ohranyavat-izbornite-sektsii-v-oblast-montana.html", "text": "Над 400 служители на ОДМВР - Монтана, Зонално жандармерийско управление Монтана, ГД „Гранична полиция”, РДПБЗН - Монтана и базата на ГДНП в Берковица ще охраняват реда и изборните секции по време на вота в областта. Това съобщиха от  ОДМВР – Монтана . Органите на реда са поели охраната на секциите на 25 май и приключват работата си след обявяване края на изборния ден и транспортирането и предаването на изборните книжа в РИК и ЦИК. \r\nВ изборните помещения няма да бъдат допускани хора, носещи оръжие или други опасни за живота и здравето предмети. \r\nВ група „Български документи за самоличност“ е създадена е организация за своевременно издаване на лични карти за гласуване в деня на вота, за да могат гражданите, които не притежават валидни документи за самоличност, да упражнят правото си на глас. Мерки за своевременно обслужване на гражданите на Европейския съюз и издаване на удостоверения за пребиваване на територията на Република България във връзка с изборите за членове на Европейския парламент са предприети и в звено „Миграция“. \r\nРаботни групи във всяко от районните управления ще реагират на място при получаване на всякакъв сигнал, отнасящ се до изборния ден.", "date": "2019.05.26", "title": "Европейски избори 2019: Над 400 полицейски служители ще охраняват изборните секции в област Монтана"}
{"url": "http://www.focus-news.net/news/2019/05/26/2662346/sport-mauritsio-sari-e-noviyat-trenyor-na-yuventus.html", "text": "Италианските медии съобщиха в късните часове на съботния ден, че Маурицио Сари ще е новият треньор на италианския шампион Ювентус от новия сезон. Преговорите между двете страни са преминали положително и в последните дни Сари е взел решение да продължи треньорската си кариера при шампионите на Италия. \r\nЗаплатата на настоящия мениджър на Челси ще бъде седем милиона евро нето, като разбивката и ще бъде 6 + 1 милиона като бонуси, съобщава журналистът от Апенините Танкреди Палмиери. \r\nВ Англия неспирно се твърди, че легендата на \"сините\" Франк Лампард ще замести италианския специалист на \"Стамфорд Бридж\".", "date": "2019.05.26", "title": "Спорт: Маурицио Сари е новият треньор на Ювентус"}
{"url": "http://www.focus-news.net/news/2019/05/26/2662350/rumyana-glavcheva-ekspert-seizmolog-dopisen-chlen-na-bani-slabo-zemetresenie-e-useteno-v-albaniya-i-gartsiya.html", "text": ". На 150 километра (км) южно от Тирана, малко след полунощ (00:35 местно време) в неделя е регистрирано земетресение с магнитуд 4.1 според решението на Европейския сеизмологичен център. Епицентърът е югоизточно от адриатическото пристанище Вльора, на около 25 км също в югоизточна посока от албанския град Гирокастро, източно от долината на река Дрино в граничен район с Гърция. Албанската локализация е на 11 км южно от южноалбанския град Лесковик (Албания). Земетресението е усетено в южна и югозападна Албания, както и в Северозападна Гърция – Янина и на остров Корфу в Керкира. Щети не са причинени. \r\nНедалеч, в района Лесковик (Албания)-Коница (Гърция) на 22 декември 1919 година земетресение и активирано от него свлачище са причинили сериозни щети в град Лесковик. Гръцки села в района на Коница са били напълно унищожени. Последствията се оценяват с интензивност от VIII степен, а съответният магнитуд - 6.1.", "date": "2019.05.26", "title": "Румяна Главчева, експерт-сеизмолог, дописен член на БАНИ: Слабо земетресение е усетено в Албания и Гърция"}
{"url": "http://www.focus-news.net/news/2019/05/26/2662348/evropeyski-izbori-2019-dobrich-rik-e-razgledala-zhalba-koyato-e-schetena-za-osnovatelna.html", "text": "Районна избирателна комисия (РИК) – Добрич е разгледала жалба от граждани, която е счетена за основателна. Това съобщи председателят на комисията Добромир Добрев, предаде кореспондентът на  Радио „Фокус” – Варна . Пред 13 секции в три училища в града на таблата с имената на кандидатите е липсвало първото име на единия от лидерите на партийни листи. Председателят на РИК Добромир Добрев заяви, че грешката се е получила при разпечатването на списъците. Разпоредено е веднага таблата да бъдат подменени. Добромир Добрев посочи, че в момента Общината и Областната администрация са се заели с подмяната на разпечатките. Секциите с нарушения са в училищата „Панайот Волов“, „П. Р. Славейков“ и „Христо Смирненски“.  \r\nЖулиета НИКОЛОВА", "date": "2019.05.26", "title": "Европейски избори 2019:  Добрич: РИК е разгледала жалба, която е счетена за основателна"}
{"url": "http://www.focus-news.net/news/2019/05/26/2662351/general-mayor-grudi-angelov-voenna-akademiya-g-s-rakovski-za-men-krasimir-uzunov-strashno-mnogo-prilichashe-na-boris-drangov-za-tyah-balgariya-be-predi-vsichko.html", "text": "За мен Красимир Узунов страшно много приличаше на Борис Дрангов, за тях България бе преди всичко. Това каза в интервю за  Радио „Фокус“ – Пирин  генерал-майор Груди Ангелов, началник на Военна академия „Г. С. Раковски“, по повод премиерата на филма „Срещи на първия ред: Красимир Узунов с полк. Борис Дрангов“ и 102-рата годишнина от героичната смърт на полк. Дрангов. Той обясни, че заради това нарича във филма Красимир Узунов –  „Новият Дрангов“ – човек, който събира около себе си родолюбци и хора, милеещи за своето отечество. „Всъщност тези думи казах съвсем спонтанно, защото за мен Краси Узунов страшно много прилича на Борис Дрангов, за който България е била преди всичко. Той е обичал да казва на своите подчинени – „Две смърти няма, без една не може“. Негови са ѝ думите: „Бъди възторжен идеалист, смел до безумство, влюбен в България до фанатизъм, честен до самопожертване“, добави генерал-майор Ангелов. Според него общото между Красимир Узунов и Борис Дрангов е, че и двамата са били готови да съхранят паметта и българското. „Много често Узунов се шегуваше, казвайки: „Хайде бе, виж какви войници е имало навремето, какви офицери и какви сте сега“. Да, сега времената са други, но по този начин той ни провокираше да бъдем като нашите предшественици, хората от младата българска армия, за които преди всичко е стоял идеалът за обединена, единна България – знаещи, можещи, мотивирани и готови да отдадат живота си за Отечеството“, каза още генерал-майор Ангелов. Той добави, че всичко това е било в Красимир Узунов – веруюто да обединява хората. Началникът на Военната академия заяви, че затова винаги в неговия офис са се събирали хора от различни прослойки – политици, офицери, лекари, историци, с всеки от които е намирал общ език. „Той имаше невероятната дарба да вземе най-доброто от всеки един и да го изкара на показ“, подчерта генерал-майор Груди Ангелов. \r\nЛивия НИНОВА", "date": "2019.05.26", "title": "Генерал-майор Груди Ангелов, Военна академия „Г. С. Раковски“: За мен Красимир Узунов страшно много приличаше на Борис Дрангов, за тях България бе преди всичко"}
{"url": "http://www.focus-news.net/news/2019/05/26/2662347/evropeyski-izbori-2019-elena-yoncheva-bsp-za-balgariya-tazi-vecher-balgariya-i-evropa-shte-badat-promeneni-nie-shte-uspeem.html", "text": "Тази вечер България и Европа ще бъдат променени, ние ще успеем. Това каза пред журналисти водачът на листата на \"БСП за България\" за европейските избори Елена Йончева след като гласува на изборите за Европейски парламент, предаде репортер на  Агенция „Фокус“ . “Тези избори не са само за Европейски парламент, те са и за България. Тази вечер България и Европа ще бъдат променени и ние ще успеем да извоюваме достойни европейски доходи и справедливост. Ние ще успеем“, заяви Йончева.  „Всеки един от нас може да бъде част от тази промяна. Утре ще бъде късно. Днес е един прекрасен ден за България. Гласувайте,“ добави тя.  „Убедена съм, че България ще тръгне по нов път след тези избори. Ние ще имаме реален шанс и ще се преборим за достойни европейски доходи и справедливост. Всичко това, което сме казали по време на предизборната кампания ние ще го изпълним. Бъдете сигурни в това,“ изтъкна Йончева. Според нея колкото по-голяма е избирателната активност днес, толкова по-голям е шансът България да успее. „Действително да бъдем част от Европа и да имаме съпоставими европейски доходи, да живеем достойно,“ добави водачът на листата на БСП за евровота. \r\nДаяна ДЮЛГЕРОВА", "date": "2019.05.26", "title": "Европейски избори 2019: Елена Йончева, \"БСП за България\": Тази вечер България и Европа ще бъдат променени, ние ще успеем"}
{"url": "http://www.focus-news.net/news/2019/05/26/2662353/evropeyski-izbori-2019-62-e-izbiratalnata-aktivnost-v-obshtina-stara-zagora-kam-1000-chasa.html", "text": "Всички 208 секции на територията на община Стара Загора са отворени. Няма сигнали за нарушения в изборния ден. Това съобщиха от пресцентъра на  Общината . \r\nИзбирателната активност към 10.00 часа в общината е 6.2%. Общо 8855 души са дали своя глас за представители на България в Европейския парламент.", "date": "2019.05.26", "title": "Европейски избори 2019:  6.2% е избираталната активност в община Стара Загора към 10.00 часа"}
{"url": "http://www.focus-news.net/news/2019/05/26/2662342/24-vesti-makedoniya-v-albaniya-se-provede-poreden-protest-na-opozitsiyata.html", "text": "Под силни мерки за сигурност в Тирана се проведе нов шести протест на Обединената албанска опозиция. Според опозиционните източници около 60 хиляди граждани от цялата страна са участвали в протеста, информира македонският телевизионен канал  “24 Вести“ \r\nВъпреки призивите за мирни протести, някои от участниците са хвърляли твърди предмети срещу полицията, която е отговорила с водни оръдия. \r\nНад 2 хиляди полицаи бяха ангажирани в сигурността. Камерите с висока резолюция бяха поставени на ключови места за наблюдение на протестите, а районът около правителството и парламента е заобиколен от железни огради и бодлива тел. \r\nНа автобуси с пристигащи демонстранти от цялата страна не им е било разрешено да влизат в града. САЩ, делегацията на ЕС и посолствата на държавите-членки на ЕС и ОССЕ призоваха протестът да бъде мирен и ненасилствен. Лидерът на Демократическата партия Лулзим Баша, който се обърна към множеството, каза, че посланието трябва да бъде чуто по целия свят – „Рама, отиди си!“ \r\n„Площадът е изпълнен с хора с кураж, решителност. Тази вечер ви виждам и чувам, но Вас ви гледа Европа и целия свят, вижда надежда, която никога няма да изчезне. Ние искаме Албания да бъде като цяла Европа. Това е посланието, което събра албанците ”- каза Лулзим Баша - лидер на Демократическата партия. \r\nСлед като завърши речта си пред правителството, Баша призова протестиращите да се отправят към парламента. Той ги призова да запалят светлините на телефоните, наричайки ги светлината на надеждата. Премиерът Еди Рама отново се обърна към лидера на опозицията Лулзим Баша в публично писмо, призовавайки отново за безусловен диалог. \r\nПредставители на посолствата на ЕС и САЩ призоваха страните за конструктивен диалог, за да намерят изход от настоящата политическа ситуация в страната. Опозиционните партии настояват за създаване на преходно правителство, което да организира предсрочни избори.  Юлиян Марков", "date": "2019.05.26", "title": "„24 Вести“ (Македония): В Албания се проведе пореден протест на опозицията"}
{"url": "http://www.focus-news.net/news/2019/05/26/2662352/evropeyski-izbori-2019-petar-vitanov-bsp-glasuvah-za-promyana-za-perspektiva-za-detsata-ni-i-za-dostoen-zhivot-na-roditelite-ni.html", "text": "Гласувах за промяна. За перспектива за децата ни и за достоен живот на родителите ни. Това заяви кандидатът за евродепутат от \"БСП за България\" Петър Витанов, след като упражни правото си на глас, съобщиха от пресцентъра на  БСП .", "date": "2019.05.26", "title": "Европейски избори 2019: Петър Витанов, БСП: Гласувах за промяна, за перспектива за децата ни и за достоен живот на родителите ни"}
{"url": "http://www.focus-news.net/news/2019/05/26/2662349/evropeyski-izbori-2019-glavniyat-prokuror-sotir-tsatsarov-147-sa-postapilite-signali-za-izborni-narusheniya-kam-1800-chasa-vchera-po-12-ot-tyah-sa-obrazuvani-dosadebni-proizvodstva.html", "text": "Изборният ден протича повече от нормално. Това съобщи пред журналисти в Пловдив главният прокурор Сотир Цацаров, след като гласува в Пловдив, предаде репортер на  Радио „Фокус” - Пловдив . Цацаров оповести, че към 18.00 часа вчера в прокуратурата са постъпили 147 сигнала от граждани и компетентните органи ДАНС и МВР за нарушения, по които са образувани преписки. От тях има образувани 13 досъдебни производства, едно от тях вече е прекратено. „От останалите преписки по 94 от тях вече е постановено прекратяване, тъй като е установено, че извършеното деяние не представлява нарушение на изборното законодателство“, каза Цацаров. „В момента на производство са 12 преписки”, добави Сотир Цацаров. 40 от преписките са все още активни и се преценява какви са нарушенията. По думите му повечето преписки в общи линии се отнасят за купуване на гласове. Престъпленията не са драстични и касаят цялата страна. Попитан дали се наблюдават нови схеми за купуване на гласове, Сотир Цацаров отговори, че по-скоро това са вариации на стари, вече съществуващи схеми. Няма и арестувани граждани досега. \r\n„Ако направим сравнение с предните избори за ЕП, когато картината е била 21 досъдебни производства и 563 сигнали и преписки, изводът е, че изборният ден протича нормално”, добави Цацаров. \r\nТой изтъкна, че е създадена необходимата организация в страната, има дежурни прокурори навсякъде, които работят заедно с ДАНС и МВР. \r\n„В 12.00 часа в МВР ще се събере националното звено за обзор на ситуацията в страната и ако е необходимо ще се предприемат мерки“, добави Сотир Цацаров. \r\nЦветана ТОНЧЕВА", "date": "2019.05.26", "title": "Европейски избори 2019: Главният прокурор Сотир Цацаров: 147 са постъпилите сигнали за изборни нарушения към 18.00 часа вчера, по 12 от тях са образувани досъдебни производства"}
{"url": "http://www.focus-news.net/news/2019/05/26/2662354/evropeyski-izbori-2019-kandidatat-za-evrodeputat-ot-gerb-i-sds-andrey-novakov-shte-se-vklyuchi-v-glasuvaneto-za-chlenove-na-evropeyskiya-parlament-ot-republika-balgariya.html", "text": "Кандидатът за евродепутат от ГЕРБ и СДС Андрей Новаков ще се включи в гласуването за членове на Европейския парламент от Република България. Това съобщиха от пресцентъра на  ПП ГЕРБ . Той ще гласува в Благоевград в избирателна секция 66 на СУ „Иван Вазов“. Андрей Новаков ще даде гласа си в избирателната секция в 12.30 часа.", "date": "2019.05.26", "title": "Европейски избори 2019: Кандидатът за евродепутат от ГЕРБ и СДС Андрей Новаков ще се включи в гласуването за членове на Европейския парламент от Република България"}
{"url": "http://www.focus-news.net/news/2019/05/26/2662356/evropeyski-izbori-2019-347-e-izbiratelnata-aktivnost-v-grad-plovdiv-kam-0930-chasa.html", "text": "3.47% е избирателната активност на изборите за Европейски парламент в град Пловдив към 09.30 часа. Това съобщиха за  Радио „Фокус“ – Пловдив  от Общината. Броят на упражнилите правото си на глас към 09.30 часа е 10 409 души. Най-много са гласувалите в район „Централен“ – 2602, а най-малко в район „Източен“ – 1040 души.  \r\nОбщият брой на имащите право да гласуват в Пловдив е 300 324 души. Общо 477 са образуваните избирателните секции в община Пловдив за евроизборите в това число 5 броя избирателни секции за гласуване с подвижна избирателна кутия и 13 броя избирателни секции, образувани в лечебни заведения и места за лишаване от свобода. \r\nТони МИХАЙЛОВ", "date": "2019.05.26", "title": "Европейски избори 2019: 3.47% е избирателната активност в град Пловдив към 09.30 часа"}
{"url": "http://www.focus-news.net/news/2019/05/26/2662357/startiraha-terennite-prouchvaniya-po-proekt-na-chez-razpredelenie-za-zashtita-zhivota-na-ptitsite.html", "text": "Стартираха теренните проучвания по проект „Живот за птиците“, изпълняван от ЧЕЗ Разпределение България, в партньорство с Българско дружество за защита на птиците (БДЗП). Това е една от най-ключовите дейности в проекта, от която ще бъда получена допълнително информация за рисковите за птиците електрически стълбове и въздушни електропроводи в западната част на страната, съобщиха от пресцентъра на  ЧЕЗ . \r\nПървият етап на теренните проучвания стартира през 2018 г., когато бяха обхождани рискови електропроводи в Специално защитени зони: „Свищовско-Беленска низина“, „Комплекс Беленски острови“, „Никополско плато“, „Златията“ и „Кресна“.  \r\nПрез настоящия сезон проучванията са съсредоточени в няколко Натура 2000 зони, които също са част от проекта – „Места“, „Славянка“, „Кресна“, „Раяновци“ и „Понор“. До края на месец ноември полевите експерти ще обхождат ежемесечно рискови за птиците въздушни електропроводи, които бяха предварително определени в специален анализ, изготвен от ГИС експерти на БДЗП и ЧЕЗ Разпределение България. Често в природата птиците стават жертви на токов удар при кацане върху необезопасен електрически стълб, или от директен сблъсък с проводници. Eкипите констатираха и първите жертви по време на проучването – черношипа ветрушка (керкенез), голям ястреб, обикновен мишелов и др.  \r\nПроучването ще продължи 3 години, като зоните на конфликт между птиците и електропреносната мрежа ще бъдат обезопасявани поетапно. Проектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България“ е съфинансиран от програма Life на Европейския съюз. Изпълнението му е естествено продължение на дългосрочната политика на „ЧЕЗ Разпределение България“ АД и БДЗП за опазването на биологичното разнообразие – защита живота на птиците и осигуряване на възможност за безопасно гнездене. Времетраенето на проекта е 63 месеца от 01.10.2017 г. до 31.12.2022 г.", "date": "2019.05.26", "title": "Стартираха теренните проучвания по проект на ЧЕЗ Разпределение за защита живота на птиците"}
{"url": "http://www.focus-news.net/news/2019/05/26/2662355/rayna-drangova-tryabva-da-si-spomnyame-polk-boris-drangov-s-bezpredelnata-mu-lyubov-kam-balgariya-i-makedoniya-kam-voynitsite-i-armiyata.html", "text": "Трябва да си спомняме полковник Борис Дрангов с неговата безпределна любов към България, Македония, към войниците и цялата армия. Това каза внучката на полк. Борис Дрангов - Райна Дрангова в интервю за  Агенция „Фокус“  по повод 102 години от героичната смърт на командира на 9-ти пехотен Пловдивски полк полковник Борис Дрангов. „Българският народ и много ръководители отдадоха необходимата почит на неговата памет във всичките тези години“, посочи тя. „Борис Дрангов носи в себе си един възрожденски план, в който са били включени и други българи, който не са били чужди, напротив, те са много бележити и са отдали живота си за България, за освобождението, за обединението по-късно“, заяви Дрангова. Тя припомни, че има години, в които Борис Дрангов е абсолютно забравен, а през 1968 година със заповед на министъра на отбраната, тогава Добри Джуров, е било наредено да се споменава неговото име на вечерна проверка. „Това не се случи до 10 ноември, но така или иначе тази заповед съществуваше. Във военния клуб имаше голямо тържество по повод рождението му. Тогава се направи и един много хубав филм“, разказа Райна Дрангова. „Честванията и писането във вечните списъци на героите от войните стана не без намесата на негови школници, сред които са генерал Иван Кинов, Фердинанд Козовски и много други. Направено е много и винаги може да се направи и нещо друго, но аз мисля, че не бива и да се прекалява, защото има и много други, които не по-малко заслужават, като ген. Вазов“, отбеляза тя.  \r\nИрина ИВАНОВА", "date": "2019.05.26", "title": "Райна Дрангова: Трябва да си спомняме полк. Борис Дрангов с безпределната му любов към България и Македония, към войниците и армията"}
{"url": "http://www.focus-news.net/news/2019/05/26/2662358/evropeyski-izbori-2019-kam-1000-chasa-izbiratelnata-aktivnost-v-24-ir-v-sofiya-406.html", "text": "Към 10.00 часа избирателната активност в 24 ИР в София 4.06%. Това съобщиха за  Агенция „Фокус“  от 24 ИР в София. Няма сигнали за нарушения по време на изборния ден. Няма сигнали и за проблеми с машинното гласуване.  \r\nТеодора ПАТРОНОВА", "date": "2019.05.26", "title": "Европейски избори 2019: Към 10.00 часа избирателната активност в 24 ИР в София 4.06%"}
{"url": "http://www.focus-news.net/news/2019/05/26/2662362/faktor-makedoniya-ramush-haradinay-e-gostuval-v-doma-na-zoran-zaev.html", "text": "Косовският премиер, който беше домакин на премиера и съпругата му преди няколко месеца, посети македонския си колега Зоран Заев в дома му, пише македонското електронно издание  \"Фактор\" .  \r\nОбществеността научи за това чрез социалните мрежи, където самият Рамуш Харадинай публикува снимки на профила си във „Фейсбук“  и написа, че е на посещение в дома на  Заев. \r\nХарадинай пише, че заедно със съпругата си Анаита посещават дома на премиера на Македония Зоран Заев и съпругата му Зорица. \r\n\"Приятни разговори, добросъседски отношения, правилно сътрудничество и съвместно евроатлантическо бъдеще и за двете страни!\" - накратко написа Харадинай.  Юлиян Марков", "date": "2019.05.26", "title": "Фактор (Македония): Рамуш Харадинай е гостувал в дома на Зоран Заев"}
{"url": "http://www.focus-news.net/news/2019/05/26/2662363/d-r-veselina-bozhilova-rzi-varna-ne-biva-da-badat-prenebregvani-preduprezhdeniya-che-kapaneto-v-moreto-e-zabraneno-zashtoto-sastoyanieto-na-vodata-e-losho.html", "text": "Не бива да бъдат пренебрегвани предупреждения, че къпането в морето е забранено, защото състоянието на водата е лошо. Това каза в интервю за  Радио „Фокус“ – Варна  д-р Веселина Божилова, началник на Отдел „Профилактика на болестите и промоция на здравето“ при Регионалната здравна инспекция (РЗИ) във Варна. По думите ѝ особено внимателни за качеството на морската вода трябва да бъдат възрастните хора, тези с хронични заболявания и малките деца. „Опасността е за хора, които са с по-крехък имунитет, за деца, за възрастни хора, за хора с хронични заболявания и биха могли да възникнат заболявания на отделителната система, на храносмилателната система, различни видове заболявания. Просто в зависимост от това и самия човек каква предиспозиция има“, заяви д-р Божилова.  \r\nТя обясни, че гражданите могат да проверят състоянието на морската вода на дадено място за къпане на сайта на РЗИ - Варна почти в реално време. Желаещите могат да направят справка и на данните от предишни години. Тя обясни, че в задълженията на собствениците или концесионерите на плажовете, влиза и задължението да поставят информационни табели по образец, на които има актуална информация за състоянието на водата. „Освен това, ако се получат неблагоприятни резултати от замърсяване на морската вода, така нареченото, кратковременно замърсяване или пък продължително замърсяване за голям период от време, също трябва да има табели. Задължен е концесионера или наемателя на съответния плаж да обозначи, че състоянието на водата е лошо и се забранява къпането“, каза още специалистът. По думите на д-р Божилова, данните от изминали мониторинги на РЗИ – Варна показват, че по-добри стойности имат зоните за къпане на север от „Бриз“ и на юг от кв. „Аспарухово“, както и плажовете до Бяла. По-неблагоприятни са резултатите градските плажове във Варна, конкретно на „Офицерския плаж“. \r\nБояна АТАНАСОВА", "date": "2019.05.26", "title": "Д-р Веселина Божилова, РЗИ - Варна: Не бива да бъдат пренебрегвани предупреждения, че къпането в морето е забранено, защото състоянието на водата е лошо"}
{"url": "http://www.focus-news.net/news/2019/05/26/2662359/evropeyski-izbori-2019-ivelina-vasileva-gerb-shte-glasuvam-za-burgasko-prisastvie-v-evropeyskiya-parlament.html", "text": "Ще гласувам за бургаско присъствие в Европейския парламент. Това каза пред журналисти кандидатът за евродепутат от ПП ГЕРБ Ивелина Василева, предаде репортер на  Радио „Фокус“ – Бургас . „Ще гласувам за развитието на черноморския регион, за еко каузата, за това децата ни да растат в чиста и здравословна среда“, добави Василева. Тя посочи, че се надява, че на днешния изборен ден ще има активност, защото всеки глас има значение. „Днес е важно да се гласува, защото това са избори за Европа, за България, за Бургас“, допълни Ивелина Василева. Кандидатът за евродепутат Ивелина Василева избра да гласува машинно.", "date": "2019.05.26", "title": "Европейски избори 2019: Ивелина Василева, ГЕРБ: Ще гласувам за бургаско присъствие в Европейския парламент"}
{"url": "http://www.focus-news.net/news/2019/05/26/2662325/kyustendil-po-patya-sovolyano-gkpp-oltomantsi-se-izvarshva-ryazane-na-hrasti-dvizhenieto-tryabva-da-se-osashtestvyava-s-povisheno-vnimanie.html", "text": "По пътя Соволяно – ГКПП „Олтоманци” се извършва рязане на храсти, движението трябва да се осъществява с повишено внимание. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите ще продължат до края на деня. Движението по път II-62 Дупница – Клисура от км 42 до км 59 се осъществява в една лента в отделни участъци поради рехабилитация на пътното платно. Срокът до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.26", "title": "Кюстендил: По пътя Соволяно – ГКПП „Олтоманци” се извършва рязане на храсти, движението трябва да се осъществява с повишено внимание"}
{"url": "http://www.focus-news.net/news/2019/05/26/2662360/evropeyski-izbori-2019-glavniyat-prokuror-sotir-tsatsarov-glasuvah-za-evropa-na-grazhdanite-a-ne-na-chinovnitsite-ot-bryuksel-za-evropa-v-avtentichniya--vid.html", "text": "Гласувах за една по-различна Европа, за български представители в ЕП, които биха работили със своя глас за една по-различна Европа. Това каза в Пловдив главният прокурор Сотир Цацаров, който гласува по местоживеене в ОУ “Д-р Петър Берон“, предаде репортер на  Радио „Фокус” - Пловдив . „Аз я разбирам като Европа на европейските столици и нейните граждани, а не на брюкселската демокрация. Европа, която е силно ангажирана със собствената си сигурност, антитероризъм, вътрешен ред, а не икономически бюрократи, проблеми, свързани с пакети мобилност и т.н. Гласувах за Европа на гражданите, а не на чиновниците от Брюксел, за Европа в автентичния и вид”, добави Сотир Цацаров. \r\nЦветана ТОНЧЕВА", "date": "2019.05.26", "title": "Европейски избори 2019: Главният прокурор Сотир Цацаров: Гласувах за Европа на гражданите, а не на чиновниците от Брюксел, за Европа в автентичния ѝ вид"}
{"url": "http://www.focus-news.net/news/2019/05/26/2662361/evropeyski-izbori-2019-506-e-izbiratelnata-aktivnost-v-25-ir-v-sofiya-kam-1000-chasa.html", "text": "5.06 % е избирателната активност в 25 ИР в София към 10.00 часа. Това съобщиха за  Агенция „Фокус“  от 25 ИР в София. Няма сигнали за нарушения по време на изборния ден. Една машина за машинно гласуване не работи.  \r\nТеодора ПАТРОНОВА", "date": "2019.05.26", "title": "Европейски избори 2019: 5.06 % е избирателната активност в 25 ИР в София към 10.00 часа"}
{"url": "http://www.focus-news.net/news/2019/05/26/2662365/evropeyski-izbori-2019-blagoevgrad-predavaneto-na-knizhata-i-materialite-sled-kraya-na-izborniya-den-shte-se-izvarshva-v-dramatichen-teatar-nikola-vaptsarov.html", "text": "Предаването на книжата и материалите след края на изборния ден ще се извършва в Драматичен театър „Никола Вапцаров“. Това съобщи за  Радио „Фокус“ – Пирин  Мартин Бусаров, председател на Районна избирателна комисия – Благоевград. Той уточни, че е създадена необходимата организация по отношение отчитането на резултатите. Предполага се, че първите готови книжа и материали ще пристигнат около 20.00 часа ако изборния ден приключи без удължаване. \r\n19 членове на РИК ще посрещат избраните представители на секционните комисии. С цел гарантиране живота, здравето и сигурността на всички е подсигурена линейка и пожарна. Също така в зала „Яворов“ на закрито ще може да се изчаква ако се получи струпване на хора. Очаква се между 10.00 и 12.00 часа на 27 май РИК – Благоевград да приключи с последната комисия, а след това да отпътуват към София, за отчет на резултатите от общините. \r\nЛивия НИНОВА", "date": "2019.05.26", "title": "Европейски избори 2019: Благоевград: Предаването на книжата и материалите след края на изборния ден ще се извършва в Драматичен театър „Никола Вапцаров“"}
{"url": "http://www.focus-news.net/news/2019/05/26/2662366/evropeyski-izbori-2019-angel-dzhambazki-glasuvah-za-silna-balgariya-v-evropa-na-otechestvata.html", "text": "Гласувах за силна България в Европа на отечествата. Това заяви водачът на листата за европейските избори от ВМРО-БНД Ангел Джамбазки, предаде репортер на  Радио \"Фокус\" . След кратко объркване с изборните секции кандидатът за евродепутат упражни правото си на глас в секция номер 62 в столичното СУ \"Филип Станиславов\". \"Моят избор винаги е бил родолюбието, патриотизмът, националната отговорност. Гласувах за силна България в Европа на отечествата\", каза той. Ангел Джамбазки избра за гласуване варианта с машина. \"Технологиите се развиват много бързо, исках да проверя как става с машини. Видяхте, че е много бързо и лесно\", добави той. Кандидатът за евродепутат обърна внимание на това, че в избирателните секции все още няма много гласоподавателите. \"Много е притеснително това, че няма много хора. Призовавам всички българи, които се интересуват от бъдещето на отечество ни да отидат днес до урните. Не отнема много време. Днес хората са работодатели и началници и трябва да дават задача на тези, които избират\", коментира още той. \r\nВиктория МЕСРОБОВИЧ-КУВЕНДЖИЕВА", "date": "2019.05.26", "title": "Европейски избори 2019: Ангел Джамбазки: Гласувах за силна България в Европа на отечествата"}
{"url": "http://www.focus-news.net/news/2019/05/26/2662364/evropeyski-izbori-2019-684-e-izbiratelnata-aktivnost-v-oblast-stara-zagora-kam-1000-chasa.html", "text": "6.84% е избирателната активност в област Стара Загора към 10.00 часа. Това съобщиха от пресцентъра на  Областната администрация . \r\nЕто и данните по общини: \r\n- Стара Загора – 6.20%; \r\n- Казанлък – 7.56%; \r\n- Чирпан – 5.73%; \r\n- Раднево – 7.44%; \r\n- Гълъбово – 11.31%; \r\n- Павел баня – 7.20%; \r\n- Мъглиж – 4.65%; \r\n- Гурково – 5.79%; \r\n- Николаево – 8.35%; \r\n- Братя Даскалови – 8.77% \r\n- Опан – 13.45%. \r\nСледващите данни за избирателната активност ще бъдат оповестени около 13.00 ч.", "date": "2019.05.26", "title": "Европейски избори 2019:  6.84% е избирателната активност в област Стара Загора към 10.00 часа"}
{"url": "http://www.focus-news.net/news/2019/05/26/2662369/evropeyski-izbori-2019-873-e-izbiratelnata-aktivnost-vav-vidinska-oblast-kam-1000-chasa.html", "text": "8.73% е избирателната активност във Видинска област към 10.00 часа, съобщиха за  Радио „Фокус“ – Видин  от Районната избирателна комисия. Гласували са 7 757 души. Най-висока е избирателната активност в община Бойница – 22.92%, а най-ниска - в община Видин – 6.42%. \r\nАнна Лозанова.", "date": "2019.05.26", "title": "Европейски избори 2019: 8.73% е избирателната активност във Видинска област към 10.00 часа"}
{"url": "http://www.focus-news.net/news/2019/05/26/2662370/evropeyski-izbori-2019-za-narusheniya-v-parvite-chasove-na-izborniya-den-signalizirat-predstaviteli-na-bsp-za-balgariya-v-tsyalata-strana.html", "text": "За нарушения в първите часове на изборния ден сигнализират представители на \"БСП за България\" в цялата страна. Това съобщиха от пресцентъра на  БСП . Още в 09.00 часа секретарят и зам.-председателят на СИК №83 в Русе са поискали членовете на секцията да подпишат черновата на протокола предварително, като единствено председателят на секцията, който е от квотата на левицата, е отказал, тъй като това е нарушение на ИК.   \r\nСигнал от различни партии, че кметският наместник на с. Церовец, общ. Иваново, обл. Русе, насочва жителите на селото да гласуват за ПП ГЕРБ е получен от членове на СИК №18 в селото.  \r\nЗа рекламни материали  на ДПС и ГЕРБ, поставени на по-малко от 50 м от избирателните секции, в училище \"Пенчо Славейков\" в гр. Пловдив, сигнализират жители на р-н Източен.  \r\nЗа агитационни материали на ДПС, поставени на по-малко от 50 м от изборното помещение, сигнализират от с. Радинград, обл. Разград.  \r\nЧленове на СИК №80 в р-н \"Централен\" в Пловдив сигнализират, че член на комисията от квотата на ДПС дава указания на лица от ромски произход как да гласуват.", "date": "2019.05.26", "title": "Европейски избори 2019: За нарушения в първите часове на изборния ден сигнализират представители на \"БСП за България\" в цялата страна"}
{"url": "http://www.focus-news.net/news/2019/05/26/2662367/evropeyski-izbori-2019-signal-za-problemi-s-mashinnoto-glasuvane-e-postapil-ot-109-sektsiya-v-sliven.html", "text": "Сигнал за проблеми с машинното гласуване e постъпил от 109 секция в Сливен, съобщиха от  РИК . На място е изпратен технически екип, който да отстрани затрудненията. Снощи други сигнали не са постъпвали. 298 секции в Сливенска област ще се извършва гласуването за членове на Европейския парламент от Република България. От тях 187 са секциите в община Сливен, като 6 са разкрити в областната МБАЛ „Д-р Иван Селимински“, МБАЛ „Хаджи Димитър“, МБАЛ към Военно-медицинската академия, Дома за стари хора, женския затвор и следствения арест. В община Нова Загора секциите са 62, в Котел – 30, в Твърдица – 19. В 81 секции в Сливенска област ще има възможност за машинно гласуване. \r\nПо информация, предоставена от общините в областната администрация, 170 732 избиратели от четирите общини ще имат право да дадат своя вот. \r\nГласуването започна в 7.00 и ще продължи до 20.00 часа.", "date": "2019.05.26", "title": "Европейски избори 2019: Сигнал за проблеми с машинното гласуване e постъпил от 109 секция в Сливен"}
{"url": "http://www.focus-news.net/news/2019/05/26/2662372/evropeyski-izbori-2019-vyara-tserovska-kmet-na-pernik-glasuvah-za-evropeyskata-solidarnost-i-za-evropeyskite-perspektivi.html", "text": "Днес гласувах за европейската солидарност и за европейските перспективи ”.Това обяви кметът на Община Перник д-р Вяра Церовска, която упражни правото си на глас за избор на Европейски парламент в 115 секция, помещаваща се в сградата на НЧ „Елин Пелин”, съобщиха от  общината . \r\n„Гласувах за общия икономически и политически съюз, в който ние българите да достигаме европейските стандарти. Да имаме своето самочувствие и сила като равни на европейските ни приятели\", посочи Вяра Церовска, която беше придружена от нейния екип и пожела успех.", "date": "2019.05.26", "title": "Европейски избори 2019: Вяра Церовска, кмет на Перник: Гласувах за европейската солидарност и за европейските перспективи"}
{"url": "http://www.focus-news.net/news/2019/05/26/2662373/evropeyski-izbori-2019-lovech-835-e-izbiratelnata-aktivnost-v-oblastta-kam-1000-chasa.html", "text": "8.35% е избирателната активност в областта към 10.00 часа. Това съобщиха за  Радио „Фокус“   от РИК - Ловеч. До 10.00 часа са гласували 10 180 избиратели от общо 121 947. Сутринта има един сигнал за злоупотреба, препратен до прокуратурата в Троян.  \r\nВиолета КРЪСТЕВА", "date": "2019.05.26", "title": "Европейски избори 2019: Ловеч: 8.35% е избирателната активност в областта към 10.00 часа"}
{"url": "http://www.focus-news.net/news/2019/05/26/2662375/evropeyski-izbori-2019-7-e-izbiratelnata-aktivnost-v-oblast-kyustendil-kam-1000-chasa.html", "text": "7 % е избирателната активност в област Кюстендил към 10.00 часа. Това съобщиха за  Радио „Фокус” – Кюстендил  от Районна избирателна комисия – Кюстендил. Най-висока е избирателната активност в община Невестино – 12 %, както и в общините Бобов дол и Трекляно – 10 %. За общините Бобошево, Кюстендил, Рила и Сапарева баня е отчетена избирателна активност от 7 %. 6 % е активността на избирателите в община Дупница, а 8 % е в община Кочериново. „Фокус” припомня, че на изборите за Европейски парламент от 2014 година избирателната активност за област Кюстендил към 10.00 часа е била 7.19 %. Най-висока е била избирателната активност в община Трекляно – 24.28%, а най-ниска в община Дупница – 6.55 %. \r\nВенцеслав ИЛЧЕВ", "date": "2019.05.26", "title": "Европейски избори 2019: 7 % е избирателната активност в област Кюстендил към 10.00 часа"}
{"url": "http://www.focus-news.net/news/2019/05/26/2662376/evropeyski-izbori-2019-g-valeri-simeonov-glasuvah-za-tova-balgariya-da-ima-v-evropeyskiya-parlament-deyni-i-smeli-hora-zashtoto-takiva-hora-shte-svarshat-rabota.html", "text": "Гласувах за това България да има в Европейския парламент дейни и смели хора, защото такива хора ще свършат работа. Това каза водачът на листата на „Патриоти за Валери Симеонов (НФСБ и Средна Европейска класа)“ Валери Симеонов, предаде репортер на  Радио „Фокус“ – Бургас . Според Симеонов на тези избори е важно качеството на хората, които ще влязат в Европейския парламент. „Гласувам за Европа на нациите. Това гласуване не е за това каква Европа ще избираме. Европа ще бъде такава, каквато си я направим. Гласувам за смели и действени хора, които могат да влязат в огъня за да свършат работа, а не за оперетни герои и послушковци“, отбеляза Валери Симеонов. \r\nМария ПОПЧЕВА", "date": "2019.05.26", "title": "Европейски избори 2019 г.: Валери Симеонов: Гласувах за това България да има в Европейския парламент дейни и смели хора, защото такива хора ще свършат работа"}
{"url": "http://www.focus-news.net/news/2019/05/26/2662377/evropeyski-izbori-2019-liderat-na-pes-sergey-stanishev-uprazhni-pravoto-si-na-glas.html", "text": "Лидерът на ПЕС Сергей Станишев упражни правото си на глас, предаде репортер на  Агенция „Фокус“ . Сергей Станишев подаде своя глас в урна в Националното музикално училище „Любомир Пипков“. \r\nТеодора ПАТРОНОВА", "date": "2019.05.26", "title": "Европейски избори 2019: Лидерът на ПЕС Сергей Станишев упражни правото си на глас"}
{"url": "http://www.focus-news.net/news/2019/05/26/2662368/evropeyski-izbori-2019-blagoevgrad-kmetat-d-r-atanas-kambitov-shte-uprazhni-pravoto-si-na-vot-vav-ii-ou-dimitar-blagoev.html", "text": "Кметът д-р Атанас Камбитов ще упражни правото си на вот в 12.30 часа във II ОУ \"Димитър Благоев\". Това съобщиха от пресцентъра на  Община Благоевград .", "date": "2019.05.26", "title": "Европейски избори 2019: Благоевград: Кметът д-р Атанас Камбитов ще упражни правото си на вот във II ОУ \"Димитър Благоев\""}
{"url": "http://www.focus-news.net/news/2019/05/26/2662374/evropeyski-izbori-2019-544-e-izbiratelnata-aktivnost-v-plovdivska-oblast-kam-1000-chasa.html", "text": "5.44 % е избирателната активност на изборите за Европейски парламент в Пловдивска област към 10.00 часа. Това съобщи за  Радио „Фокус“ – Пловдив  председателят на 17-та Районна избирателна комисия Дарина Тодорова. Общият брой на гласувалите към 10.00 часа е 15 768 души. Най-много са упражнилите правото си на глас в община Асеновград, а най-малко в община Перущица. \r\nВ областта са разкрити общо 532 избирателни секции, 3 от които подвижни, а 8 са в лечебни заведения. В 145 секции може да се гласува машинно. Общо 289 646 са избирателите, които имат право да гласуват на изборите за Европейски парламент в Пловдивска област. \r\nТони МИХАЙЛОВ", "date": "2019.05.26", "title": "Европейски избори 2019: 5.44 % е избирателната активност в Пловдивска област към 10.00 часа"}
{"url": "http://www.focus-news.net/news/2019/05/26/2662371/tass-nato-pomaga-na-es-v-protivodeystvieto-na-eventualni-kiberataki-sreshtu-evropeyskite-izbori.html", "text": "НАТО подкрепя ЕС в изборите за Европейски парламент, за да се противопостави на заплахите в киберпространството, предава  TACC , като цитира генералният секретар на НАТО Йенс Столтенберг в интервю, публикувано в неделя пред вестник Welt am Sonntag. \r\nЕкспертите на алианса в навечерието на изборите обсъдиха с представителите на Европейския съюз подходящите мерки за защита според думите на Столтенберг. \r\n\"Експертна група на НАТО се срещна с експерти от ЕС преди няколко седмици, за да обсъди конкретни мерки за борба с кибернетичните заплахи и дезинформация в навечерието на изборите за Европейски парламент\", каза той. Според него Съюзът се интересува от по-ефективна защита срещу кибератаки. НАТО и ЕС споделят информация в реално време за злонамерен софтуер и кибератаки, отбеляза генералният секретар. \r\nСтолтенберг изрази мнение, че НАТО е в състояние да предотврати разпространението на интернет присъствието на „Ислямска държава“. \"По този начин сме отслабили способността й да набира нови членове, да прави финансови трансфери и да поддържа контакти\", подчерта той. \r\nВ същото време Столтенберг направи изявление, че Русия \"целенасочено се намесва в живота на демокрациите, разпространява невярна информация и извършва кибератаки\". \"Това се случва преди всичко по време на изборите\", смята генералният секретар на НАТО.  Юлиян Марков", "date": "2019.05.26", "title": "ТАСС: НАТО помага на ЕС в противодействието на евентуални кибератаки срещу европейските избори"}
{"url": "http://www.focus-news.net/news/2019/05/26/2662378/evropeyski-izbori-2019-montana-96-e-izbiratelnata-aktivnost-v-oblastta-kam-1000-chasa.html", "text": "9.6% е избирателната активност в областта към 10.00 часа. Това съобщиха за  Радио „Фокус“ – Видин  от РИК - Монтана. Гласували са 12091 избиратели. Най-висока е избирателната активност в община Георги Дамяново – 20.58%, в община Берковица е отчетена най-ниска избирателна активност – 6.33%, а в община Монтана избирателната активност е 8.1%. \r\nАнна ЛОЗАНОВА", "date": "2019.05.26", "title": "Европейски избори 2019: Монтана: 9.6% е избирателната активност в областта към 10.00 часа"}
{"url": "http://www.focus-news.net/news/2019/05/26/2662382/blagoevgrad-38-godishen-mazh-e-s-cherepno-mozachna-travma-sled-kato-mu-e-nanesen-udar-v-glavata-pred-piteyno-zavedenie-v-selo-riltsi.html", "text": "На 24 май 2019 г. на тел. 112 е получен сигнал за лице в село Бело поле, община Благоевград, което се нуждае от медицинска помощ. Това съобщиха от  ОДМВР-Благоевград . От пристигналите на място полицейски служители на 01 Районно управление на МВР-Благоевград е установено, че за времето от 09.00 часа до 12.00 часа на 22 май 2019 г. пред питейно заведение в село Рилци, община Благоевград, на 38-годишен мъж от село Бело поле е нанесен удар с неустановен към момента предмет в областта на главата. Пострадалият е транспортиран за лечение в болница „Света Анна“ в София с черепно-мозъчна травма. За случая е уведомена Районна прокуратура-Благоевград. Образувано е досъдебно производство.", "date": "2019.05.26", "title": "Благоевград: 38-годишен мъж е с черепно-мозъчна травма, след като му е нанесен удар в главата пред питейно заведение в село Рилци"}
{"url": "http://www.focus-news.net/news/2019/05/26/2662383/plovdiv-oblastnata-direktsiya-na-mvr-raboti-po-kriminalno-prestaplenie-na-teritoriyata-na-asenovgrad.html", "text": "Областната дирекция на МВР в Пловдив работи по криминално престъпление на територията на Асеновград. Това съобщи за  Радио „Фокус“ – Пловдив  говорителят  на дирекцията. Сигналът е подаден към полицията на тел. 112 малко след полунощ. Под наблюдението на Окръжната прокуратура се извършват процесуално-следствени действия по образуваното досъдебно производство. Подробности се очакват на по-късен етап. \r\nТони МИХАЙЛОВ", "date": "2019.05.26", "title": "Пловдив: Областната дирекция на МВР работи по криминално престъпление на територията на Асеновград"}
{"url": "http://www.focus-news.net/news/2019/05/26/2662379/rayna-drangova-vseotdaynostta-kam-rodinata-e-obshtoto-mezhdu-polk-boris-drangov-i-krasimir-uzunov.html", "text": "Всеотдайността към родината е общото между полк. Борис Дрангов и Красимир Узунов. Това каза внучката на полк. Борис Дрангов - Райна Дрангова в интервю за  Агенция „Фокус“ . „За Красимир Узунов България също беше над всичко. Той направи най-много за паметта на дядо ми след 10 ноември. Няма случаи, в които той да е говорил пред хората или по телевизията, или да е писал и да не спомене името на дядо ми“, отбеляза Райна Дрангова. Тя заяви, че загубата на Красимир Узунов е много голяма и трудно ще се намерят вече хора като него. „Отдавам дължимото и на много други, които направиха много за изграждането на паметника на Борис Дрангов от четири инициативни комитета. Това беше отново благодарение на ген. Груди Ангелов, началник на Военна академия \"Г.С.Раковски\" и Красимир Узунов. Това са цяла плеяда от хора, които работиха за този паметник, за да се осъществи, макар и година по-късно. Има и други значими паметници, като този в село Дрангово, област Благоевград и в Пловдив“, каза още тя. Райна Дрангова припомни, че в Скопие също е започнала една традиция, която е по инициатива на ген. Михов, за почитане на паметта на Борис Дрангов. \r\nИрина ИВАНОВА", "date": "2019.05.26", "title": "Райна Дрангова: Всеотдайността към родината е общото между полк. Борис Дрангов и Красимир Узунов"}
{"url": "http://www.focus-news.net/news/2019/05/26/2662380/evropeyski-izbori-2019-dobrich-83-e-izbiratelnata-aktivnost-v-oblastta-kam-1030-chasa.html", "text": "8.3% е избирателната активност в областта към 10.30 часа. До този час са глаcyвaли общо 13 704 граждани от имащите право на вот 165 177 души в Добричко. Това съобщиха от Областна администрация – Добрич, предаде кореспондент на  Радио „Фокус” – Варна . По общини с най-висока активност към този час е община Крушари – 475 гласували избиратели (12.37%), следват община Тервел – 1737 избиратели (11.99 %); община Добричка – 1990 избиратели (11.13%); община Шабла – 345 избиратели (8.62%), община Балчик – 1451 гласоподаватели (8.47%); община Генерал Тошево – 973 избиратели (7.84%); община град Добрич – 5808 избиратели (7.40%), и с най-ниска избирателна активност към момента е община Каварна - 925 избиратели (7.17%). \r\nЖулиета НИКОЛОВА", "date": "2019.05.26", "title": "Европейски избори 2019: Добрич: 8.3% е избирателната активност в областта към 10.30 часа"}
{"url": "http://www.focus-news.net/news/2019/05/26/2662381/evropeyski-izbori-2019-591-e-izbiratelnata-aktivnost-v-oblast-pazardzhik-kam-1000-chasa.html", "text": "5.91% е избирателната активност в област Пазарджик към 10.00 часа, съобщи за  Радио „Фокус“ – Пазарджик  Тони Власев, говорител на Районната избирателна комисия в Пазарджик. Най-висока е избирателната активност в община Батак – 11.18%, следва тази в община Сърница – 10,4%,  община Стрелча 11.1% и община Стрелча – 11%. В община Белово избирателната активност към 10.00 часа е 8.19%, в община Лесичово – 8.14%, в община Ракитово – 7.98%, в община Белово – 7.85%, община Септември –  7.22%, община Пещера – 6.52%, община Панагюрище – 6.08%, община Велинград – 5.80% и община Брацигово – 5.32%. Най-ниска към момента е избирателната активност в община Пазарджик – 4.53%. \r\nАлбена ЖИЛЕКОВА", "date": "2019.05.26", "title": "Европейски избори 2019: 5.91% е избирателната активност в област Пазарджик към 10.00 часа"}
{"url": "http://www.focus-news.net/news/2019/05/26/2662384/evropeyski-izbori-2019-burgas-665-e-izbiratelnata-aktivnost-v-oblastta-kam-1000-chasa.html", "text": "Към 10.00 часа избирателната активност в бургаски регион е 6.65%. Това каза пред журналисти председателят на Районната избирателна комисия в Бургас Елка Стоянова, предаде репортер на  Радио „Фокус“ – Бургас . Според Стоянова това се равнява на 23 787 гласували в цялата бургаска област, а от тях в Бургас гласувалите са 9046. „До момента имаме само един сигнал за нарушение, разлепени агитационни материали в село Череша, но се оказа, че няма нищо вярно като това, което е изложено като твърдение“, добави Стоянова. По думите ѝ хората предпочитат да гласуват машинно. Тя добави, че нова информация за избирателната активност ще има в 12.30 часа. \r\nМария КУРТЕВА", "date": "2019.05.26", "title": "Европейски избори 2019: Бургас: 6.65% е избирателната активност в областта към 10.00 часа"}
{"url": "http://www.focus-news.net/news/2019/05/26/2662386/evropeyski-izbori-2019-86-e-izbiratelnata-aktivnost-v-oblast-smolyan-kam-1000-chasa.html", "text": "8.6% е избирателната активност в област Смолян към 10.00 часа. Това съобщиха за  Радио „Фокус“ - Смолян  от Районната избирателна комисия – Смолян. Общият брой на избирателите в областта е 102 198 души, а гласувалите през първите три часа на изборния ден са 8794. Всички 270 избирателни секции, сред които една подвижна в Мадан са били отворени навреме. По общини избирателната активност е: община Баните – 9.71%, община Борино – 12.09%, община Девин – 6.96%, община Доспат – 12.49%, община Златоград – 10.62%, община Мадан – 9.71%, община Неделино – 6.61%, община Рудозем – 10.48%, община Смолян – 6.71%, община Чепеларе – 9.08%. От Районната избирателна комисия – Смолян не съобщават за подадени жалби и сигнали до 10.00 часа. \r\nНели ГЕРГЬОВСКА", "date": "2019.05.26", "title": "Европейски избори 2019: 8.6% е избирателната активност в област Смолян към 10.00 часа"}
{"url": "http://www.focus-news.net/news/2019/05/26/2662389/evropeyski-izbori-2019-glavniyat-prokuror-sotir-tsatsarov-tryabva-da-ima-organ-v-es-proveryavasht-razhodvaneto-na-evropeyski-sredstva-i-tova-e-v-pravomoshtiyata-na-evropeyskata-prokuratura.html", "text": "Европейският парламент е като един национален парламент, но с доста по-редуцирани функции. Това каза пред журналисти в Пловдив главният прокурор Сотир Цацаров, предаде репортер на  Радио „Фокус” - Пловдив . „Очакванията ми са главно от новата Европейска комисия”, каза Цацаров. На първо място главният прокурор има очаквания от сега действащата Европейска комисия, която трябва да се произнесе до края на мандата си по отношение на действащия механизъм за сътрудничество и проверка спрямо България. „А новият състав трябва да направи Европейската прокуратура работеща, а не бюрократична структура, за да бъде Европа на сигурността и вътрешния ред, на съвместните антитерористични действия и на съвместната отбрана, а не Европа на големите приказки и лозунги, които не носят нищо за редовия европейски гражданин”, каза още главният прокурор. \r\nПопитан дали ще се меси европейският прокурор във вътрешните работи на всяка европейска държава, Цацаров отговори, че няма и не може да се меси. „Но и всеки национален прокурор не може да се меси в работата на Европейската прокуратура. Когато говорим за по-голяма европейска сигурност и ред, това, което касае абсолютно всички граждани на Европа е разходването на европейски средства“, добави Цацаров. Според него, в този смисъл трябва да има орган в рамките на ЕС, който да има такива правомощия. „Тази взаимна независимост е от голямо значение”, добави главният прокурор. \r\nПо думите му темата „Европейска прокуратура“ и „избор на европейски прокурор“ е била спекулативно използвана от някои партии и политически лидери в хода на тази кампания, които дори не са си направили труда да прочетат каква точно ще е ролята им. \r\nЦветана ТОНЧЕВА", "date": "2019.05.26", "title": "Европейски избори 2019: Главният прокурор Сотир Цацаров: Трябва да има орган в ЕС, проверяващ разходването на европейски средства и това е в правомощията на Европейската прокуратура"}
{"url": "http://www.focus-news.net/news/2019/05/26/2662392/pazardzhik-izklyuchitelno-bavno-se-osashtestvyava-dvizhenieto-po-am-trakiya-v-posoka-sofiya-na-6-km-ot-s-kalugerovo-zaradi-katastrofa.html", "text": "Изключително бавно се осъществява движението по АМ „Тракия“ в посока София на 6 км от с. Калугерово, съобщи  слушател на Радио „Фокус“ . По думите му причината е ПТП. На място има полицейски и пожарни екипи.", "date": "2019.05.26", "title": "Пазарджик: Изключително бавно се осъществява движението по АМ „Тракия“ в посока София на 6 км от с. Калугерово заради катастрофа"}
{"url": "http://www.focus-news.net/news/2019/05/26/2662385/lokalno-makedoniya-v-belgrad-se-provede-poreden-protest-1-ot-5-miliona.html", "text": "В Белград се проведе 25-ият протест \"Всички като един- 1 от 5 милиона\" , пише македонското електронно издание  „Локално“ . \r\nПротестният митинг се проведе под мотото \"Спрете кървавите ризи\", като представи \"ретроспекция на всички побои и насилие, които властите са извършили срещу необузданите хора\" по време на шестмесечните протести в Сърбия. \r\nОрганизаторите обявиха, че на 8 юни  ще проведе голям протест в Белград и други градове, , отбелязвайки шест месеца от началото на протестната вълна, започнала след атаката срещу един от лидерите на Съюза за Сърбия Борко Стефанович. \r\nСръбската опозиция, събрана около партиите, подписали „договора с народа“, обяви по-рано, че те продължават да бойкотират парламента и местните събрания, настоявайки за диалог с правителството, за да изпълнят условията за честни избори и свободни медии, като по този начин ще бойкотират обявения реч в понеделник на президента Александър Вучич в парламента по темата за Косово.  Юлиян Марков", "date": "2019.05.26", "title": "„Локално“ (Македония): В Белград се проведе пореден протест „1 от 5 милиона“"}
{"url": "http://www.focus-news.net/news/2019/05/26/2662388/evropeyski-izbori-2019-630-e-izbiratelnata-aktivnost-v-blagoevgradska-oblast-kam-1000-chasa.html", "text": "6.30% е избирателната активност в Благоевградска област към 10.00 часа. Това каза на пресконференция председателят на Районната избирателна комисия (РИК) в Благоевград – Мартин Бусаров, предаде репортер на  Радио „Фокус“-Пирин . Той посочи, че от общо 281 024 избиратели общо в Благоевградски избирателен район, до 10.00 часа са гласували 17 696 души. По думите му най-висока е избирателната активност в Банско – 16.73% или 1 800 души, а най-ниска е в Гърмен – 4.67% или 592 души. Бусаров допълни, че до 10.00 часа в Благоевград са гласували 2 631 души или 3.92%, а в Петрич – 2 500 души. Председателят на РИК-Благоевград каза още, че първи са гласували избирателите в Добринище, като секцията е била отворена още в 06,47 часа. \r\nНатали СТЕФАНОВА", "date": "2019.05.26", "title": "Европейски избори 2019: 6.30% е избирателната активност в Благоевградска област към 10.00 часа"}
{"url": "http://www.focus-news.net/news/2019/05/26/2662387/evropeyski-izbori-2019-predsedatelyat-na-koalitsiya-za-balgariya-rumen-petkov-uprazhni-pravoto-si-na-glas.html", "text": "Председателят на „Коалиция за България“ и лидер на АБВ Румен Петков упражни правото си на глас, предаде репортер на  Агенция „Фокус“ . Петков пусна своя глас във Втора английска езикова гимназия „Томас Джеферсън“ в столичния район „Триадица“. Той гласува с традиционна хартиена бюлетина.  \r\nИрина ИВАНОВА", "date": "2019.05.26", "title": "Европейски избори 2019: Председателят на „Коалиция за България“ Румен Петков упражни правото си на глас"}
{"url": "http://www.focus-news.net/news/2019/05/26/2662391/evropeyski-izbori-2019-veliko-tarnovo-723-e-izbiratelnata-aktivnost-na-izborite-za-evropeyski-parlament-v-oblastta-kam-1000-chasa.html", "text": "7.23% е избирателната активност на изборите за Европейски парламент в Великотърновска област към 10.00 часа. Това съобщи председателят на Районната избирателна комисия Десислава Йонкова, предаде репортер на  Радио „Фокус“ – Велико Търново . Общият брой на гласувалите към 10.00 часа е 15 475 души от общо 213 945. Най-висока е избирателната активност в община Златарица – 13.63%, а най-ниска – в община Горна Оряховица – 5.29%. В община Велико Търново избирателната активност е 6.74%. До момента в РИК  – Велико Търново няма постъпили сигнали и жалби за нарушение на изборното законодателство. Няма постъпили сигнали и за неработещи машини. \r\nВ областта са разкрити общо 417 избирателни секции. В 104 секции може да се гласува машинно. \r\nНадежда КРЪСТЕВА", "date": "2019.05.26", "title": "Европейски избори 2019: Велико Търново: 7.23% е избирателната активност на изборите за Европейски парламент в областта към 10.00 часа"}
{"url": "http://www.focus-news.net/news/2019/05/26/2662390/evropeyski-izbori-2019-odmvr-pazardzhik-osigureno-e-politseysko-prisastvie-pred-izbornite-sektsii-v-oblastta.html", "text": "Около 600 служители от структурните звена на МВР в област Пазарджик осигуряват охраната на изборните секции, обществения ред, реагирането на сигнали, охраната на изборните материали и пожарната безопасност в деня на Евроизборите. Това съобщи за  Радио „Фокус“ – Пазарджик  Мирослав Стоянов, говорител на ОДМВР-Пазарджик.  „По време на изборите полицейските служители ще бъдат разположени вън от секциите, като няма да допускат лица с поведение накърняващо добрите нрави, както и въоръжени и носещи предмети опасни за живота и здравето на гражданите. При необходимост и след постъпило искане от страна на председателя на секционната избирателна комисия служителите на МВР могат да окажат съдействие за възстановяване на реда и спокойствието в секцията“, уточни Стоянов. \r\nАлбена ЖИЛЕКОВА", "date": "2019.05.26", "title": "Европейски избори 2019: ОДМВР-Пазарджик: Осигурено е полицейско присъствие пред изборните секции в областта"}
{"url": "http://www.focus-news.net/news/2019/05/26/2662393/evropeyski-izbori-2019-756-e-izbiratelnata-aktivnost-v-obshtina-kazanlak-kam-1000-chasa.html", "text": "7.56% е избирателната активност в община Казанлък към 10.00 часа, каза за  Радио „Фокус”  секретарят на Общината Ваня Иванова. Гласували са 4 986 души. Общият брой на избирателите е 65 959.  \r\nКъм момента няма подадени сигнали за нарушения в изборния ден. 88 са избирателните секции на територията на общината, една от тях е подвижна. В 27 секции избирателите имат възможност да дадат своя вот и машинно. Няма подадени сигнали за проблеми с машинното гласуване. \r\nСлавяна ГАЙДАРОВА", "date": "2019.05.26", "title": "Европейски избори 2019: 7.56% е избирателната активност в община Казанлък към 10.00 часа"}
{"url": "http://www.focus-news.net/news/2019/05/26/2662399/emsc-registrirano-e-mnogo-silno-zemetresenie-s-magnitud-80-v-peru.html", "text": "Регистрирано е много силно земетресение с магнитуд 8.0 в Перу, показва справка на страницата на  Европейския средиземноморски сеизмологичен център . \r\nЗеметресението е станало в 2:41 часа местно време (10:41 българско време) на 82 километра югоизточно от град Лагунас и на 659 километра югоизточно от град Гуаякил в Еквадор на дълбочина 100 километра. Земетресението е усетено много силно в Перу, Еквадор, Бразилия и Колумбия. Засега не се привеждат данни за пострадали хора и нанесени материални щети. Не е обявена опасност от възникване на цунами.  Юлиян Марков", "date": "2019.05.26", "title": "EMSC: Регистрирано е много силно земетресение с магнитуд 8.0 в Перу"}
{"url": "http://www.focus-news.net/news/2019/05/26/2662396/evropeyski-izbori-2019-846-e-izbiratelnata-aktivnost-v-oblast-haskovo-kam-1030-chasa.html", "text": "8.46% е избирателната активност на изборите за Европейски парламент в област Хасково към 10.30 часа. Това съобщи за  Радио „Фокус“ – Пловдив  секретарят на 29-та Районна избирателна комисия. Гласували до момента са над 18 100 избиратели. Имащите право на глас в областта са общо 214 316 души. Разкритите избирателни секции са 474. Следващото отчитане на избирателната активност ще бъде след 13.30 часа. \r\nТони МИХАЙЛОВ", "date": "2019.05.26", "title": "Европейски избори 2019: 8.46% е избирателната активност в област Хасково към 10.30 часа"}
{"url": "http://www.focus-news.net/news/2019/05/26/2662394/evropeyski-izbori-2019-94-e-izbiratelnata-aktivnost-v-oblast-vratsa-kam-1000-chasa.html", "text": "15 160 гласоподаватели от област Враца са упражнили правото си на вот до 10.00 часа, съобщиха за  Радио „Фокус“ – Видин  от РИК - Враца. Активността в областта е 9.4%. Най-висока е избирателната активност в община Борован – 21.59%, най-ниска е в областни град  Враца – 6.22%. Поради неявяване на 11 членове в 10 секционни избирателни  комисии се е наложило те да бъдат подменени тази сутрин . \r\nАнна ЛОЗАНОВА", "date": "2019.05.26", "title": "Европейски избори 2019: 9.4% е избирателната активност в област Враца към 10.00 часа"}
{"url": "http://www.focus-news.net/news/2019/05/26/2662401/evropeyski-izbori-2019-sliven-593-e-izbiratelnata-aktivnost-v-oblastta-kam-1000-chasa.html", "text": "5.93% е избирателната активност в Сливенска област към 10.00 часа. Това съобщи за  Радио „Фокус“ - Сливен  говорителят на РИК - Сливен Стелли Стефанова. Най-висока е избирателната активност в Котел – 5.67%. Гласували са 1 277 избиратели. В Нова Загора са гласували 2 066 гласоподаватели (6.3%). В Сливен избирателната активност е 5.6%, до урните са отишли 6 152 избиратели. В Твърдица избирателната активност е 5.45% (632 избиратели). \r\nОт началото на изборния ден В РИК не са постъпвали жалби. Имало е проблем с една от машините за гласуване, но той е бил отстранен. \r\n177 132 са имащите право на глас в Сливенска област. Те гласуват в 298 секции. 356 служители на реда осигуряват безпроблемното протичане на изборите. \r\nЛюдмила ЙОРГОВА", "date": "2019.05.26", "title": "Европейски избори 2019: Сливен: 5.93% е избирателната активност в областта към 10.00 часа"}
{"url": "http://www.focus-news.net/news/2019/05/26/2662400/evropeyski-izbori-2019-dva-signala-za-narusheniya-na-izborniya-protses-sa-postapili-v-rayonnata-izbiratelna-komisiya-v-pazardzhik.html", "text": "Два сигнала са постъпили в Районната избирателна комисия в Пазарджик до този момент във връзка с провеждането на избори за представители в Европейския парламент от Република България. Това съобщи за  Радио „Фокус“ – Пазарджик  Тони Власев, говорител на РИК - Пазарджик. „Първата жалба е свързана с гласуване в избирателна секция №6 в община Пещера, където са установени две лица, които провеждат предизборна агитация и привикват хора, като ги агитират да гласуват за конкретна политическа партия. Тече проверка и към този час, очакваме доклад от колегите, за да вземем решение по сигнала“, уточни  Власев. Той допълни, че още една жалба е била получена по електронен път в ЦИК. Стана въпрос за гражданин, който е щял да гласува на територията на Република Гърция. Тъй като пътуването му се е отложило, отишъл да упражни правото си на глас в секция 20 в Пазарджик. Там е бил уведомен, че няма право да упражни правото си на глас тук. От комисията се обадиха в РИК и получиха указания да го изпратят да си извади удостоверение за гласуване от Община Пазарджик. Сигналът е отработен. \r\nАлбена ЖИЛЕКОВА", "date": "2019.05.26", "title": "Европейски избори 2019: Два сигнала за нарушения на изборния процес са постъпили в Районната избирателна комисия в Пазарджик"}
{"url": "http://www.focus-news.net/news/2019/05/26/2662398/evropeyski-izbori-2019-gerb-podade-zhalba-v-rik-23-sofiya-za-narushenie-na-izborniya-protses-v-sektsiya-v-rayon-lozenets.html", "text": "ГЕРБ подаде жалба в РИК 23 – София за нарушение на изборния процес. Допуснато е нарушение на изборния процес в секция №11 на територията на район “Лозенец” в 35 СУ “Д. Войников”. Това съобщиха от пресцентъра на  ПП ГЕРБ . \r\nНа таблото в кабината за гласуване, където се поставя списък с имената и номерата на кандидатите по кандидатски листи в поредност на партиите и коалициите, съобразно номера им в бюлетината - е допуснато умишлено разместване в номерацията. Разместването засяга именно номера на ПП ГЕРБ. Под номер 12 в списъка вместо ГЕРБ – фигурира партията на „Зелените“ и техните кандидати. Въпросното нарушение крие голяма опасност да вкара гражданите в заблуждение и техният вот да бъде подменен.", "date": "2019.05.26", "title": "Европейски избори 2019: ГЕРБ подаде жалба в РИК 23 – София за нарушение на изборния процес в секция в район \"Лозенец\""}
{"url": "http://www.focus-news.net/news/2019/05/26/2662397/evropeyski-izbori-2019-2-signala-za-narusheniya-e-razgledala-rayonna-izbiratelna-komisiya-blagoevgrad.html", "text": "2 сигнала за нарушения е разгледала Районна избирателна комисия (РИК)-Благоевград до 10.00 часа. Това каза на пресконференция председателят на Районната избирателна комисия в Благоевград – Мартин Бусаров, предаде репортер на  Радио „Фокус“-Пирин . Той уточни, че единият сигнал е постъпил от град Хаджидимово от представител на ПП ГЕРБ, който твърди, че има регистриран застъпник, който всъщност е и заместник-кмет на Община Хаджидимово. По думите му по тази жалба е отхвърлена като неоснователна. Бусаров допълни, че според втория сигнал в избирателна секция на територията на Благоевград се извършват опити за купуване на гласове, но този сигнал не е от компетенциите на РИК. Председателят на Районната избирателна комисия посочи, че съответните процесуално-следствени действия се извършват от структурите на МВР – снемат се обяснения от лицата, които са установени на място и трябва да се установи дали има достатъчно данни за извършено престъпление. Той отбеляза, че сигналът е подаден към РИК от Второ Районно управление на мВР-Благоевград по телефона, а секцията, за която става дума, е в Помощното училище – 10-та секция. \r\nНатали СТЕФАНОВА", "date": "2019.05.26", "title": "Европейски избори 2019: 2 сигнала за нарушения е разгледала Районна избирателна комисия-Благоевград"}
{"url": "http://www.focus-news.net/news/2019/05/26/2662402/evropeyski-izbori-2019-blizo-5-e-izbiratelnata-aktivnost-vav-varnenska-oblast-kam-1000-chasa.html", "text": "Близо 5% е избирателната активност във Варненска област към 10.00 часа. Малко над 22000 от имащите право на вот са гласували. Това съобщи председателят на Районната избирателна комисия (РИК) Велин Жеков, предаде репортер на  Радио \"Фокус\" - Варна . По думите му в Аврен са гласували 979 души, в Аксаково - 1824, в Белослав - 516, в Бяла - 202, във Варна - 11 129, във Ветрино - 439, във Вълчи дол - 964, в Долни чифлик - 1254, в Девня - 818, в Дългопол - 1684, в Провадия - 1437 и в Суворово - 763 души.  \r\nСпоред Велин Жеков почти 10% от гласовете са дадени чрез машинно гласуване. Само в една секция във Варна е имало проблем тази сутрин с машинното гласуване. В 41-ва Секционна избирателна комисия, която е в Руското училище машината не е проработила. Велин Жеков обясни, ме от РИК многократно са звънели на фирмата-доставчик, но от там са отговорили, че засега проблемът не е решен и затова ще се гласува с хартиена бюлетина. От сутринта са проверени и няколко сигнала. В един от тях в тъмната стаичка на секция някой е оградил с кръгче на разяснително табло преференциален вот без кандидатска листа. Таблото е премахнато и заменено с ново. \r\nДиана СТОЕВА", "date": "2019.05.26", "title": "Европейски избори 2019:  Близо 5% е избирателната активност във Варненска област към 10.00 часа"}
{"url": "http://www.focus-news.net/news/2019/05/26/2662409/evropeyski-izbori-2019-sergey-stanishev-bsp-za-balgariya-glasuvayte-zashtoto-dnes-e-denyat-v-koyto-mozhem-da-povliyaem-varhu-razvitieto-i-na-balgariya-i-na-evropeyskiya-sayuz.html", "text": "Гласувайте, защото днес е денят, в който можем да повлияем върху развитието и на България, и на Европейския съюз. Това каза пред журналисти кандидатът за евродепутат от \"БСП за България\"  Сергей Станишев след като даде своя глас на изборите за европейски парламент, предаде репортер на   Агенция „Фокус“  . „Ситуацията у нас е пряко свързана с това, което ще се случи в ЕС. Гласувайте за това Европа да бъде единна. Да бъде Европа на солидарността, без скорости и без страни първа и втора категория. Европа, която е социална най-вече, защото това е големият дефицит в ЕС през последните 10 години“, каза още той. „Промяната към социална Европа може да се реализира. Това се видя на изборите в Холандия. Има шанс за промяна, така че гласувайте за промяна. Мисля, че много хора в България не харесват статуквото и у нас, и в ЕС. То трябва да бъде променено, така че неговият живот и неговите доходи, качеството на живот, бъдещето на децата да бъде осигурено в центъра на вниманието на европейската политика“, допълни той. „ Има такава възможност и европейският социален стълб да стане от една декларация план за действие с инвестиции в реалната икономика, със създаване на работни места, със социална защита. Има такава защита с европейският младежки план, така че младите хора да видят цялостна концепция за тяхното бъдеще, което да бъде по-добро, а не толкова тежко като днес. Има такава възможност и за България“, призова той. „Аз видях последните седмици изключително много мъка и безверие и се опитвах да убедя хората, че една промяна към една социална България, в която политика на доходите е първи приоритет. Това е ключа и към икономическия успех на България“, каза още Сергей Станишев.   \r\nТеодора ПАТРОНОВА", "date": "2019.05.26", "title": "Европейски избори 2019: Сергей Станишев, \"БСП за България\": Гласувайте, защото днес е денят, в който можем да повлияем върху развитието и на България, и на Европейския съюз"}
{"url": "http://www.focus-news.net/news/2019/05/26/2662406/evropeyski-izbori-2019-768-e-izbiratelnata-aktivnost-v-oblast-shumen-kam-1000-chasa.html", "text": "7.68% е избирателната активност в област Шумен към 10.00 часа, съобщи на пресконференция Дилян Нанев, говорител на РИК - Шумен, предаде репортер на  Радио „Фокус“ - Шумен . Гласували са 12 661 души. Според последната актуализация на избирателните списъци с гласоподавателите в областта са 164 774. Най-висока към момента е избирателна активност в община Никола Козлево - 14.21%, следвана от община Каолиново - 11.88% и община Нови пазар - 10.52%. Над 10% е избирателната активност в община Върбица, а под 10% – в останалите шуменски общини. В община Шумен са гласували 5.68 от имащите право на вот. От началото на изборния ден в РИК - Шумен са постъпили два сигнала. Проверен е анонимен сигнал, получен по телефона, за незаконни агитационни материали в община Нови пазар, като такива не са открити. Вторият сигнал е за проблеми, възникнали при машинното гласуване в две шуменски секции. „Машината е блокирала поради неправилна употреба на картата за гласуване, след намеса на техническото лице машината е рестартирана и изборният процес е продължил нормално“, каза Дилян Нанев. \r\nИвелина ИВАНОВА", "date": "2019.05.26", "title": "Европейски избори 2019: 7.68% е избирателната активност в област Шумен към 10.00 часа"}
{"url": "http://www.focus-news.net/news/2019/05/26/2662410/evropeyski-izbori-2019-bsp-podade-zhalbi-do-tsik-za-narusheniya-ot-medii-v-izborniya-den.html", "text": "БСП подаде жалба до ЦИК за нарушения в изборния ден от страна на онлайн новинарското издание на 24 часа. Това съобщиха от пресцентъра на  БСП . На заглавна страница е поместен материал с оповестяване на социологически проучвания с посочване на изборен резултат в проценти на участващи партии и коалиции в изборите за Европейски парламент 2019 г., в нарушение на чл. 204, ал. 3 от ИК. \r\nБСП подаде жалба и за нарушения от страна на онлайн новинарското издание на ПИК. На заглавна страница и в статия е поместен материал с оповестяване на социологически проучвания с посочване на изборен резултат в проценти на ПП ГЕРБ и Коалиция \" БСП ЗА БЪЛГАРИЯ\" в изборите за Европейски парламент 2019 г., в нарушение на чл. 204, ал. 3 и чл. 205, ал. 5 от ИК.  \r\n\"В тази връзка, моля, да установите описаното нарушение, да разпоредите незабавното премахване на описаните резултати от сайтовете на онлайн новинарските издания, както и да наложите предвидената в ИК имуществена санкция съгласно чл. 475 от ИК\", се казва още в жалбите.", "date": "2019.05.26", "title": "Европейски избори 2019: БСП подаде жалби до ЦИК за нарушения от медии в изборния ден"}
{"url": "http://www.focus-news.net/news/2019/05/26/2662408/mvr-kriminogennata-obstanovka-na-teritoriyata-na-stranata-e-spokoyna-15-500-sluzhiteli-na-politsiyata-angazhirani-s-izborniya-protses.html", "text": "Криминогенната обстановка на територията на страната е спокойна, по данни към 10.30 часа. Това съобщиха от пресцентъра на  МВР . Над 15 500 служители на МВР са ангажирани с изборния процес.  \r\nОперативната обстановка в зоните за отговорност на \"Гранична полиция\" е нормална. Трафикът през ГКПП на границите на страната е с нормална интензивност на пътникопотока. В охраната на избирателни секции са ангажирани 499 служители на ГД \"Гранична полиция\".  \r\nВ процеса на осигуряване на пожарната безопасност на обектите, свързани с подготовката и произвеждането на изборите на 26 май 2019 г. в оперативния център на РДПБЗН – Велико Търново е получен сигнал за прекъсване на електрозахранването в избирателна секция в Свищов. Екип от РСПБЗН-Свищов е пристигнал на място и е осигурил електрогенератор, с който е възстановено електрозахранването на машината за гласуване и копирната машина в избирателната секция. Извършени са ремонтни дейности, след което към 09.00 ч. е възстановено електрозахранването на секцията от електропреносната мрежа.  \r\nЗа участие в охраната на избирателните секции към ОДМВР са придадени 1832 служители от РДПБЗН.  \r\nБългарски лични документи  \r\nОт 7 до 23 май 2019 г. служителите на Дирекция „Български документи за самоличност“ в столицата и в страната са приели общо 34 879 заявления и са издали 41 566 лични карти.  \r\nДо 10.00 ч. на 26 май 2019 г. са издадени 46 удостоверения при изгубен, откраднат, повреден или унищожен документ за самоличност и липса на възможност да бъде издадена нова лична карта.  \r\nОт 21 май 2019 г. до 10.00 ч. на 26 май 2019 г. от СДВР и ОДМВР общо са издадени 476 удостоверения.", "date": "2019.05.26", "title": "МВР: Криминогенната обстановка на територията на страната е спокойна, 15 500 служители на полицията ангажирани с изборния процес"}
{"url": "http://www.focus-news.net/news/2019/05/26/2662404/evropeyski-izbori-2019-predsedatelyat-na-sds-rumen-hristov-glasuva-na-izborite-za-evropeyskiya-parlament.html", "text": "Председателят на СДС Румен Христов гласува на изборите за Европейския парламент, предаде репортер на  Агенция „Фокус“ . Той писна своя глас в 2  СУ \" Акад. Емилиян Станев\" , ул. \"ген. Ал. Суворов\"-36. \r\nДаяна ДЮЛГЕРОВА", "date": "2019.05.26", "title": "Европейски избори 2019: Председателят на СДС Румен Христов гласува на изборите за Европейския парламент"}
{"url": "http://www.focus-news.net/news/2019/05/26/2662405/evropeyski-izbori-2019-martin-busarov-rik-blagoevgrad-edinichni-sa-sluchaite-s-neyavili-se-chlenove-v-sektsionnite-izbiratelni-komisii.html", "text": "Единични са случаите с неявили се членове в секционните избирателни комисии. Това каза на пресконференция председателят на Районната избирателна комисия в Благоевград – Мартин Бусаров, предаде репортер на  Радио „Фокус“ - Пирин . Според Бусаров на тези избори няма фрапираща бройка, която не се е явила в секциите. Той посочи, че в някои общини не се явяват представители на „Воля“ и ДПС. „В Община Разлог имахме 6 председателя, които не се явиха за начало на изборния ден и с наше решение своевременно сме извършили промени и сме осигурили ръководен състав на тези секционни избирателни комисии, така че нормално да протича изборния ден“, коментира Бусаров. \r\nПредседателят на РИК - Благоевград припомни, че в Благоевградски избирателен район има 563 секционни избирателни комисии, 5 от които са подвижни; 2 са в арестите; 6 – в болничните заведения. Той подчерта, че около 4 600 души са назначени в секционните комисии. По думите му изборният ден е започнал нормално в 07.00 часа и няма никакви проблеми до момента с машинното гласуване. \r\nНатали СТЕФАНОВА", "date": "2019.05.26", "title": "Европейски избори 2019: Мартин Бусаров, РИК - Благоевград: Единични са случаите с неявили се членове в секционните избирателни комисии"}
{"url": "http://www.focus-news.net/news/2019/05/26/2662403/evropeyski-izbori-2019-6-e-izbiratelnata-aktivnost-v-oblast-ruse-kam-1000-chasa.html", "text": "6% е избирателната активност на изборите за Европейски парламент в област Русе към 10.00 часа. Това съобщи за   Радио „Фокус“ – Велико Търново  председателят на Районната избирателна комисия Мирослава Маркова. Най-висока е избирателната активност в община Ценово. Подадени са един сигнал и две жалби за нарушаване на изборното законодателство. Сигналът е във връзка с поставен предварително печат на бюлетина. Едната жалба е, че е подписана предварително черновата на протокола от членовете на СИК, а втората жалба е, че кметският наместник на село Церовец в община Иванов е извършвал предизборна агитация. Жалбите и сигналите в момента се проверяват и предстои Районната избирателна комисия да се произнесе. \r\nНадежда КРЪСТЕВА", "date": "2019.05.26", "title": "Европейски избори 2019: 6% е избирателната активност в област Русе към 10.00 часа"}
{"url": "http://www.focus-news.net/news/2019/05/26/2662412/evropeyski-izbori-2019-v-rayonnata-izbiratelna-komisiya-za-plovdivska-oblast-e-postapila-zhalba-otnosno-lipsa-na-izbiratelen-spisak-postaven-na-vidno-myasto.html", "text": "В 17-а Районна избирателна комисия за Пловдивска област е постъпила жалба относно липса на избирателен списък, поставен на видно място. Това съобщиха за  Радио „Фокус“ – Пловдив  от 17-та РИК. Жалбата касае село Леново в община Асеновград. Представител на РИК 17-Пловдивски се е свързал кмета на селото и на същият е указано да извърши проверка на място и уведоми комисията за установеното в СИК. Кметът е уведомил, че избирателният списък е поставен на видно място и е видим през витрина в лявата част на помещението за гласуване. Изпратен е и снимков материал удостоверяващ този факт. След извършена проверка от РИК 17-Пловдивски, на изнесеното в жалбата твърдение се установи, че то е неоснователно и че не се установява нарушение. \r\nТони МИХАЙЛОВ", "date": "2019.05.26", "title": "Европейски избори 2019: В Районната избирателна комисия за Пловдивска област е постъпила жалба относно липса на избирателен списък, поставен на видно място"}
{"url": "http://www.focus-news.net/news/2019/05/26/2662415/pazardzhik-lek-avtomobil-se-e-samozapalil-v-rayona-na-81-km-na-am-trakiya-nyama-postradali.html", "text": "Лек автомобил се е самозапалил в района на 81 км на АМ „Тракия“, съобщи за Радио „Фокус“ – Пазарджик Мирослав Стоянов, говорител на  ОД МВР-Пазарджик .  На телефон 112 е получен сигнал за самозапалил се лек автомобил „Опел“ в района на 81-и километър на АМ „Тракия“ в платното, в посока за София.  „На мястото незабавно са насочени автомобили на РСПБЗН-Пазарджик и сектор „Пътна полиция“. Няма пострадали хора, екип от огнеборци вече е изгасил автомобила. Движението се осъществява в аварийната лента и се регулира от патрул на „Пътна полиция“ до преместването на автомобила от лентата за движение“, уточни Стоянов. Той призова водачите да шофират с повишено внимание и с ниска скорост във въпросния участък. \r\nАлбена ЖИЛЕКОВА", "date": "2019.05.26", "title": "Пазарджик: Лек автомобил се е самозапалил в района на 81 км на АМ „Тракия“, няма пострадали"}
{"url": "http://www.focus-news.net/news/2019/05/26/2662411/evropeyski-izbori-2019g-prezidentat-rumen-radev-nuzhdaem-se-ot-edinna-silna-i-sotsialna-evropa-koyato-da-vzema-navremenni-resheniya-v-interes-na-svoite-grazhdani.html", "text": "Нуждаем се от единна, силна и социална Европа, която да взема навременни решения в интерес на своите граждани. Това каза президентът Румен Радев, който упражни правото си на глас в изборите за Европейски парламент, предаде репортер на  Агенция „Фокус“.  „Европа и България се намират на кръстопът, нуждаем се от единна, силна и социална Европа, която да взема навременни решения в интерес на своите граждани. Нуждаем се от демократична България, силна с върховенство на закона и свободата на словото“, заяви президентът. „Нашето бъдеще, нашата свобода и благоденствие ще зависят и от хората и идеите , които подкрепяме с гласа си. Затова призовава всички българи да гласуват и да не оставят друг да избира тяхното бъдеще вместо тях“, допълни той.", "date": "2019.05.26", "title": "Европейски избори 2019г.: Президентът Румен Радев:  Нуждаем се от единна, силна и социална Европа, която да взема навременни решения в интерес на своите граждани"}
{"url": "http://www.focus-news.net/news/2019/05/26/2662414/evropeyski-izbori-2019-rik-proveryava-signal-za-pozitsionirana-sotsiologicheska-agentsiya-neposredstveno-pred-izbiratelna-sektsiya-v-kazanlak.html", "text": "19 937 избиратели в областта за гласували в област Стара Загора към 10.00 часа, каза за  Радио „Фокус”  председателят на Районната избирателна комисия (РИК) в Стара Загора Теодора Крумова. Общият брой на избирателите в областта е 291 241 души. \r\nКъм момента РИК проверява сигнал за позиционирана социологическа агенция непосредствено пред избирателна секция в Казанлък. \r\nОбщо 487 са секциите на територията на Старозагорски избирателен район, в 120 от тях ще се проведе и машинно гласуване. Няма сигнали за проблеми с машинното гласуване. \r\nСлавяна ГАЙДАРОВА", "date": "2019.05.26", "title": "Европейски избори 2019: РИК проверява сигнал за позиционирана социологическа агенция непосредствено пред избирателна секция в Казанлък"}
{"url": "http://www.focus-news.net/news/2019/05/26/2662416/evropeyski-izbori-2019-g-nadya-boyanova-rik-pernik-7-782-dushi-sa-glasuvali-v-oblast-pernik-do-1000-chasa.html", "text": "7 782 души са гласували до 10.00 часа в област Перник. Това каза за  Радио „Фокус“ - Пирин  Надя Боянова, председател на Районна избирателна комисия - Перник. По думите ѝ до момента няма подадени сигнали и жалби за нарушения към тях. Тя допълни, че в 18-та секционна избирателна комисия, която се намира в 11-то училище в Перник, е отпаднало машинното гласуване, тъй като още в началото на изборния ден машината изобщо не е тръгнала. \r\nНатали СТЕФАНОВА", "date": "2019.05.26", "title": "Европейски избори 2019 г.: Надя Боянова, РИК - Перник: 7 782 души са гласували в област Перник до 10.00 часа"}
{"url": "http://www.focus-news.net/news/2019/05/26/2662413/evropeyski-izbori-2019-krasimir-karakachanov-vmro-glasuvam-za-evrodeputati-koito-da-zashtitavat-balgarskiya-interes.html", "text": "Гласувам за евродепутати, които да защитават българския интерес. Това каза вицепремиерът и председател на ВМРО – БНД Красимир Каракачанов пред журналисти след като гласува в 27-ма секция в 134 СУ „Димчо Дебелянов“ в столицата, предаде репортер на  Радио \"Фокус\" . \"Истината е проста. Големите държави гонят своя интерес, а по отношение на малките проявяват двоен стандарт и лицемерие. Видяхте какво стана с храните и с пакета \"Мобилност\". Ако евродепутатите ни продължават да се кланят на големите партии в Брюксел, България няма полза от тях. Ние изпращаме в ЕП хора, които не свеждат глава и се борят за българския интерес\", добави той. Каракачанов каза още, че е крайно време да излезем от приспивната песен, че всички сме равни и обясни, че това е така само на книга.  \r\nБиляна БОЗИНАРЕВА", "date": "2019.05.26", "title": "Европейски избори 2019: Красимир Каракачанов, ВМРО: Гласувам за евродепутати, които да защитават българския интерес"}
{"url": "http://www.focus-news.net/news/2019/05/26/2662420/veliko-tarnovo-lek-avtomobil-e-izgoryal-pri-pozhar-po-patya-za-zlatarishkoto-selo-ravnovo.html", "text": "Лек автомобил изгоря при пожар по пътя за златаришкото село Равново. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за запален лек автомобил е получен в 18.30 часа. На място е изпратен екип на Районната служба в Елена с един противопожарен автомобил и трима пожарникари, които не успели да спасят от огъня превозното средство. Пожарът възникнал в следствие на късо съединение на ел. инсталация. \r\nНадежда КРЪСТЕВА", "date": "2019.05.26", "title": "Велико Търново: Лек автомобил е изгорял при пожар по пътя за златаришкото село Равново"}
{"url": "http://www.focus-news.net/news/2019/05/26/2662418/evropeyski-izbori-2019-odmvr-pazardzhik-otkriti-sa-otvoreni-telefonni-linii-za-podavane-na-signali-za-narusheniya-v-izborniya-protses.html", "text": "В МВР са открити линии за получаване на информация от граждани на телефон 02/982 2232, факс 02/982 5646 и e-mail izbor@mvr.bg, където ще се приемат информации за различни нарушения, свързани с предстоящите избори, съотносими към дейността на МВР, съобщиха от  ОДМВР-Пазарджик . Приемат се и сигнали, свързани с нарушения, които могат да възпрепятстват нормалното протичане на изборния процес. Създадена е организация за непрекъснат режим на обслужване на откритите линии. Подадените информации ще бъдат записвани.", "date": "2019.05.26", "title": "Европейски избори 2019: ОДМВР-Пазарджик: Открити са отворени телефонни линии за подаване на сигнали за нарушения в изборния процес"}
{"url": "http://www.focus-news.net/news/2019/05/26/2662419/evropeyski-izbori-2019-aleksandar-andreev-tsik-684-e-izbiratelnata-aktivnost-kam-1000-ch.html", "text": "6.84 % е избирателната активност към 10.00 ч. Това каза говорителят на Централната избирателна комисия (ЦИК) Александър Андреев по време на първия брифинг на специализирания орган в изборния ден, предаде репортер на  Агенция „Фокус“ . „Към този час вече имаме избирателната активност, тя е изчислена за гласувалите до 10.00 ч. Броят на гласувалите е 439 088  души“, каза той. „Сравнена с предходните избори тя е малко по-ниска за този час, а именно 10.00 ч., когато през 2014 г. в изборите за членове за ЕП е била 7.62 %“, каза още Андреев. По думите му най-висока е била в Кърджали.  Агенция „Фокус“ припомня:  На изборите за членове на Европейския парламент от Република България през 2014 г. избирателната активност към 10.00 часа е 7.62%.  На изборите за членове на Европейския парламент през 2009 г. избирателната активност към 10.00 часа е 7.36 %.На изборите за членове на Европейския парламент от Република България през 2007 г. избирателната активност към 10.00 часа е 4.03%.  \r\nДеница КИТАНОВА", "date": "2019.05.26", "title": "Европейски избори 2019: Александър Андреев, ЦИК: 6.84 % е избирателната активност към 10.00 ч."}
{"url": "http://www.focus-news.net/news/2019/05/26/2662422/evropeyski-izbori2019g-prezidentat-rumen-radev-masovoto-uchastie-v-izborite-e-nay-sigurniyat-nachin-za-neutralizirane-na-vseki-opit-za-dominatsiya-na-kontroliran-korumpiran-i-kupen-vot.html", "text": "Масовото  участие в тези избори е най-сигурният начин за неутрализиране на всеки опит за доминация на контролиран, корумпиран и купен вот. Това каза президентът Румен Радев, който упражни правото си на глас в изборите за Европейски парламент, предаде репортер на  Агенция „Фокус“.  \"Трябва да осъзнаваме, че настоящите избори за Европейски парламент са не по-малко важни от националните избори\", подчерта той. \"Призовава всички България да гласуват и да не оставят друг да решава тяхното бъдеще. Масовото  участие в тези избори е най-сигурният начин за неутрализиране на всеки опит за доминация на контролиран, корумпиран и купен вот\", каза още президентът. Той допълни, че се надява избирателната активност да се повиши. \"Това е наша отговорност\", допълни президентът. По отношение на публикуването на данни от социологически проучвания в изборния ден, той посочи: \"Народното събрание вече се произнесе ясно по този въпрос. Отваряме още една възможност  за манипулация и фалшификация с това решение\".", "date": "2019.05.26", "title": "Европейски избори2019г.: Президентът Румен Радев: Масовото  участие в изборите е най-сигурният начин за неутрализиране на всеки опит за доминация на контролиран, корумпиран и купен вот"}
{"url": "http://www.focus-news.net/news/2019/05/26/2662423/evropeyski-izbori-2019-aleksandar-andreev-tsik-27-sa-zhalbite-i-signalite-v-izborniya-den.html", "text": "27 е общият брой на жалбите и сигналите в изборния ден. Това каза говорителят на Централната избирателна комисия (ЦИК) Александър Андреев по време на първия брифинг на специализирания орган в изборния ден, предаде репортер на  Агенция „Фокус“ . По думите му от тях 20 са сигналите, постъпили в ЦИК, а 2 са чрез телефонно обаждане. Андреев уточни, че 5 са жалбите, подадени в изборния ден към този момент. „Тяхното разпределение и основно е свързано с организацията на гласуването и на упражняването на избирателните права. От тях само 5 са за машинното гласуване“,  обясни Андерев. \r\nДеница КИТАНОВА", "date": "2019.05.26", "title": "Европейски избори 2019: Александър Андреев, ЦИК: 27 са жалбите и сигналите в изборния ден"}
{"url": "http://www.focus-news.net/news/2019/05/26/2662421/sport-ivet-lalova-specheli-starta-na-100-m-v-kasteyon.html", "text": "Ивет Лалова спечели първия си старт на 100 м за сезона. Тя записа време от 11.28 сек (+1.4 м/сек) по време на европейската клубна купа в Кастейон, Испания. Подгласнички на Ивет станаха Рейчъл Милър (Великобритания) - 11.49 сек, и Лорийн Базоло (Португалия) - 11.57 сек. \r\nС постижението си на 100 м Лалова излиза на второ място в европейската ранглиста за годината. По-бързо от нея това лято е бягала само Джоди Уилямс (Великобритания) – 11.17 сек.  \r\nДнес Лалова ще стартира на 200 м.", "date": "2019.05.26", "title": "Спорт: Ивет Лалова спечели старта на 100 м в Кастейон"}
{"url": "http://www.focus-news.net/news/2019/05/26/2662425/evropeyski-izbori-2019-razgrad-948-e-izbiratelnata-aktivnost-v-oblastta-kam-1000-chasa.html", "text": "9.48% е избирателната активност в област Разград към 10.00 часа. Това съобщиха за  Радио „Фокус“ - Шумен  от Районната избирателна комисия. Правото си на вот са упражнили 10 720 души. Най-висока е избирателната активност в община Лозница - 13.67%, следвана от община Исперих - 12.23%, община Завет - 11.80% и община Самуил - 11.64%. 7.11% е избирателната активност в община Разград, община Кубрат - 9.35% и Община Цар Калоян-7.27%. Хабибе Расим, председател на РИК - Разград посочи, че са получени 4 жалби за нерегламентирана изборна агитация. По два от сигналите е извършена проверка - в Радинград са иззети нерегламентирани изборни материали, вторият сигнал е неоснователен. Проверяват се и другите два сигнала. \r\nИвелина ИВАНОВА", "date": "2019.05.26", "title": "Европейски избори 2019: Разград: 9.48% е избирателната активност в областта към 10.00 часа"}
{"url": "http://www.focus-news.net/news/2019/05/26/2662424/evropeyski-izbori-2019-rumen-petkov-koalitsiya-za-balgariya-izprashtame-edna-ot-nay-groznite-kampanii.html", "text": "Изпращаме една от най-грозните кампании. Това каза пред журналисти лидерът на АБВ и кандидат за евродепутат от листата на „Коалиция за България“ Румен Петков след подаването на своя глас за изборите за Европейски парламент, предаде репортер на  Агенция „Фокус“ . „Гласувах за едни силно представителство на България в Европейския парламент, защото ние се нуждаем от много по-ярко излъчване и да се защитят националните ни интереси. За съжаление, до сега това не беше така. Ние сме свидетели на гласуване против националния ни интерес, на такива, които ни вкарват в конфронтация с наши партньори, като Германия, Франция и други страни. Има и едно безхаберие от така наречените „евродепутати“, което граничи с безотговорността“, заяви Петков. Той посочи, че в кампанията омразата, нагнетяването и клеветата са доминирали. „Много се надявам, въпреки това, българинът да направи разумният избор“, каза той. \r\nПо думите му основният приоритет на България на европейско ниво е гарантирането на мира. „Ние сме в един регион, който не случайно е назоваван в годините, като взривоопасно място. Ако сега не разберем, че Европа трябва да се изправи с цялата си тежест в битката за мир, значи нищо не разбираме“, отбеляза Петков. Като друг основен приоритет той изтъкна енергийната справедливост. „За съжаление, отиващите си евродепутати нищо не направиха от това. Това е толкова просто да бъдат атакувани договорите с американските централи на ТЕЦ „Марица Изток 1“ и ТЕЦ „Марица Изток 3“ и да дадем съвършено друга цена на българските потребители. И на не последно място е нужен активен диалог и намиране на общи решения с Русия, защото европейските архитектури за сигурност, без Русия не са възможни. Всякакви опити да се насажда омраза и недоверие са ущърб преди всичко на Европа. Аз мисля, че е видно, че от санкциите губи главно Европа“, посочи председателят на „Коалиция за България“. \r\nТой подчерта, че каузата на евродепутатите трябва да бъде само една- България и посочи, че трябва да изпращаме достойни и почтени хора. „Аз мисля, че почтеността и достойнството е отличителната черта на нашите кандидати. Много се надявам българинът да го види и да направи тази стъпка, която да му гарантира и експертно и почтено участие в институциите“, каза той. Петков отбеляза, че не очаква висока избирателна активност. „Тази кампания беше отровена, в нея политически дебат нямаше. Замеряха се с офшорните фирми на единия водач, срещу асансьора на друг фактор в политиката. Това се неща, които, за съжаление, са обективна реалност, но не може това да бъде базата, върху която българинът да избира своето европейско представителство“, каза още той. \r\nИрина ИВАНОВА", "date": "2019.05.26", "title": "Европейски избори 2019: Румен Петков, \"Коалиция за България\": Изпращаме една от най-грозните кампании"}
{"url": "http://www.focus-news.net/news/2019/05/26/2662426/evropeyski-izbori-2019-rumen-hristov-sds-glasuvah-za-obedinena-evropa-i-za-po-dobar-zhivot-na-balgarite.html", "text": "Гласувах за обединена Европа и за по-добър живот на българите. Това каза пред журналисти председателят на СДС Румен Христов след като гласува на изборите за Европейския парламент,предаде репортер на  Агенция „Фокус“ . „Гласувах за обединена Европа, за стабилна новоформираща се Европа, за членство на България в Еврозоната и Шенген и за това българите да живеят по-добре“, посочи той. \r\n„Аз съм уверен, че десницата ще спечели. Има нужда от това, защото Европа трябва да се развива икономически. В основата на икономическото развитие винаги са били десните партии,“ добави Христов. „Добре е десницата отново да има мнозинство, което да позволи да излъчим председател на ЕК в лицето на подготвения, харизматичен и диалогичен Манфред Вебер“, изтъкна той. По думите му избирателната активност на евровота не е висока. „Този път сблъсъкът беше много голям. Станахме свидетели на грозна кампания. Беше се превърнала в опит да стане вот на недоверие към сегашното управление и затова бяха изместени евротемите. Европерспективата не беше коментирана. Може би това ще вдигне малко активността, но да не забравяме, че са няколко поред почивни дни, а българинът обича да си почива, когато те са слети, “ допълни Христов.  \r\nДаяна ДЮЛГЕРОВА", "date": "2019.05.26", "title": "Европейски избори 2019: Румен Христов, СДС: Гласувах за обединена Европа и за по-добър живот на българите"}
{"url": "http://www.focus-news.net/news/2019/05/26/2662430/d-r-veselina-bozhilova-rzi-varna-mezhduvedomstvena-komisiya-e-proverila-32-baseyna-na-teritoriyata-na-oblastta-do-momenta.html", "text": "Междуведомствена комисия е проверила 32 басейна на територията на Варненска област до момента. Това каза в интервю за  Радио „Фокус“ – Варна  д-р Веселина Божилова, началник на Отдел „Профилактика на болестите и промоция на здравето“ при Регионалната здравна инспекция (РЗИ) във Варна. Във връзка с готовността на басейни и плажове за сезон 2019 година, през последните седмици междуведомствената комисия с представители на РЗИ, Общината и БЧК е проверила 32 плувни басейна. „Едно от задълженията, което е на собствениците на басейните и наемателите, е да представят протоколи от изследване на водата в басейните и това е едно от условията за тяхното пускане в експлоатация за съответния сезон. Също и наличието на правоспособни спасители и освен това да има и съответната инфраструктура – да има душове, санитарни възли, да е осигурено обеззаразяване на водата, да има остатъчен хлор, който да е в съответната концентрация във водата на басейна“, обясни д-р Божилова.  \r\nПо думите й, към момента са установени няколко басейна с нарушения, но при тяхното отстраняване те могат да бъдат пуснати в експлоатация. „Има няколко такива случая – наличие на неправоспособни или никакво наличие на спасител, или количество остатъчен хлор, която не отговаря на съответните изисквания. Това са отстраними забележки, които след отстраняването им басейна се пуска в експлоатация за сезона“, каза още специалистът. На въпроса колко басейна ще бъдат проверени в областта, д-р Божилова отговори, че от РЗИ-Варна няма как да преценят точната бройка, защото тази информация зависи от подадените заявки за пускане в експлоатация от собственици и наематели на плувни басейни. „През целия сезон тече този процес, сега е може би най засиления, но има басейни, които се пускат по-късно и след юни месец, така че не можем да предвидим към момента бройката. Но е много голяма“, допълни д-р Божилова. \r\nБояна АТАНАСОВА", "date": "2019.05.26", "title": "Д-р Веселина Божилова, РЗИ-Варна: Междуведомствена комисия е проверила 32 басейна на територията на областта до момента"}
{"url": "http://www.focus-news.net/news/2019/05/26/2662431/pazardzhik-vazstanoveno-e-dvizhenieto-v-rayona-na-81-km-na-am-trakiya.html", "text": "Движението в района на 81 км на АМ „Тракия“ вече е нормализирано, след като по-рано днес се самозапали лек автомобил. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. Екип на пожарната е извел МПС извън магистралния път. Вероятната причина за инцидента е техническа неизправност на автомобила. По АМ „Тракия“ има засилено присъствие на „Пътна полиция“.", "date": "2019.05.26", "title": "Пазарджик: Възстановено е движението в района на 81 км на АМ „Тракия“"}
{"url": "http://www.focus-news.net/news/2019/05/26/2662417/faktor-makedoniya-dnes-shte-se-provede-zasedanie-na-tsentralniya-savet-na-sdsm.html", "text": "Днес ще се проведе заседание на Централния съвет на СДСМ, пише македонското електронно издание  “Фактор“ . \r\nСпоред съобщенията в централата си СДСМ ще взема решения за кадрови промени в самата партия, както и в изпълнителната власт. \r\nПървите „изметени“ от така наречената „метла“ са 78 председатели  на общинските организации на СДСМ. Лидерът на партията и премиерът Зоран Заев обяви, че през юни предстоят промени в няколко сектора, включително в правителството. \r\nЗоран Заев се срещна миналата седмица с лидера на Демократичния съюз за интеграция (ДСИ) Али Ахмети, които са част от управляващата коалиция по темата за персоналните промени, и двамата се съгласиха да направят първите консултации на партийно ниво.  Юлиян Марков", "date": "2019.05.26", "title": "„Фактор“ (Македония): Днес ще се проведе заседание на Централния съвет на СДСМ"}
{"url": "http://www.focus-news.net/news/2019/05/26/2662432/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението е спокойно. \r\nМария КУРТЕВА", "date": "2019.05.26", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/05/26/2662427/evropeyski-izbori-2019-dimitar-danchev-bsp-za-balgariya-glasuvah-za-edna-obedinena-sotsialna-i-spravedliva-evropa.html", "text": "Гласувах за една обединена, социална и справедлива Европа. Избрах справедливост сега. Това заяви кандидатът за евродепутат от листата на \"БСП за България\" Димитър Данчев, след като упражни правото си на глас, съобщиха от пресцентъра на  БСП . \"Гласувах, защото моят глас днес е оценка за това, което се случва в България и Европа. Гласувах, защото вярвам, че мога да променя България и Европа\", каза още той.", "date": "2019.05.26", "title": "Европейски избори 2019:  Димитър Данчев, \"БСП за България\": Гласувах за една обединена, социална и справедлива Европа"}
{"url": "http://www.focus-news.net/news/2019/05/26/2662428/evropeyski-izbori-2019-sergey-stanishev-pes-evropa-tryabva-da-bade-sotsialna-tova-shte-bade-ot-polza-za-vseki-edin-balgarin.html", "text": "Европа трябва да бъде социална, това е от български държавен интерес, защото за най-бедната държава в ЕС това ще бъде от полза за всеки един българин. Това каза пред журналисти кандидатът за евродепутат от \"БСП за България\" Сергей Станишев след като даде своя глас на изборите за европейски парламент, предаде репортер на  Агенция „Фокус“ . „Днес най-големият проблем e бягството на твърде много млади хора от страната и това блокира всяко развитие и инвестиции. Това пречи да бъдем страна, която е просперираща и успешна“, каза още той. Попитан каква е значимостта на тези избори, Сергей Станишев каза, че те ще бъдат от изключително значение за ЕС, защото доминирането на Европейската народна партия над европейските институции през последните повече от 20 години e наложило политиката на рестрикции и орязване на социалната държава. „Това е източникът на огромното недоверие, което се породи. Тази политика трябва да бъде променена, зад това стоят европейските социалисти и социалдемократи. Ще бъдем силно политическо семейство след изборите. Не само в ЕП с голяма група, най-голямата в лево-центриското пространство, с амбиция да образуваме ново проевропейско, прогресивно, ляво-центриско мнозинство“, обясни още Станишев. „Също така и в Европейския съвет, където имаме седем министър-председатели. Убеден съм, че до края на юли ще имаме девет. Това е много солидна група премиери, чиито глас ще се чува и имат обща стратегия и план, която може да промени Европа и да превърне социалната политика в сърцевината на политиката на ЕС“, каза той.  Станишев подчерта, че Европа на първо място трябва да бъде единна. “Европа на нациите означава Европа на национализмите и на сблъсъците на националните интереси. Това означава, че силните ще мачкат слабите. Европа трябва да бъде солидарна, което означава, че всяка страна, която има затруднение да получи протегната ръка от останалата част от ЕС. Европа не бива да бъде Европа на скорости, където има решаващо ядро и периферия, която изпълнява. Това е най-голямата заплаха за България“, допълни той.  \r\nТеодора ПАТРОНОВА", "date": "2019.05.26", "title": "Европейски избори 2019: Сергей Станишев, ПЕС:  Европа трябва да бъде социална, това ще бъде от полза за всеки един българин"}
{"url": "http://www.focus-news.net/news/2019/05/26/2662429/evropeyski-izbori-2019-94-e-izbiratelnata-aktivnost-v-oblast-targovishte-kam-1000-chasa.html", "text": "9.4% е избирателната активност в област Търговище към 10.00 часа. Това съобщи за  Радио „Фокус“ - Шумен  Гергана Цонева, председател на РИК. Гласували са 10 390 избиратели. Засега в РИК - Търговище не сап получавани жалби или сигнали. Изборният ден протича нормално. С право на глас в област Търговище са 110 594 души. \r\nИвелина ИВАНОВА", "date": "2019.05.26", "title": "Европейски избори 2019: 9.4% е избирателната активност в област Търговище към 10.00 часа"}
{"url": "http://www.focus-news.net/news/2019/05/26/2662436/evropeyski-izbori-2019-aleksandar-andreev-tsik-nay-visoka-e-bila-izbiratelnata-aktivnost-kam-1000-ch-v-kardzhali-a-nay-niska-vav-varna.html", "text": "Най-висока е била избирателната активност към 10.00 ч. в Кърджали, а най-ниска във Варна. Това каза говорителят на Централната избирателна комисия (ЦИК) Александър Андреев по време на първия брифинг на специализирания орган в изборния ден, предаде репортер на  Агенция „Фокус“ . Той уточни, че в  Кърджали активността към 10.00 ч. е била 19.91 %, а във Варна - 5.51 %. Андреев допълни, че 29 792 души са пуснали своята бюлетина в урните в Кърджали, а във Варна  22 109 избиратели са упражнили своето право на глас.   Агенция „Фокус“  припомня:  \r\nПрез 2014 г. на Европейските избори в Кърджали активността към 10.00 ч. е 10.61 %, а във Варна – 7.88 %. В Кърджали на евровота през 2009 г. към 10.00 ч. избирателната активност е 8.53 %, а във Варна – 6.56 %.  През 2007 г. на първите Европейски избори в Кърджали активността към 10.00 ч. е 8.26 %, а във Варна – 3.64 %.  \r\nДеница КИТАНОВА", "date": "2019.05.26", "title": "Европейски избори 2019:  Александър Андреев, ЦИК: Най-висока е била избирателната активност към 10.00 ч. в Кърджали, а най-ниска във Варна"}
{"url": "http://www.focus-news.net/news/2019/05/26/2662434/odmvr-plovdiv-izyasnyavat-se-obstoyatelstvata-okolo-smarten-sluchay-v-asenovgrad-po-nepotvardena-informatsiya-stava-vapros-za-prebit-do-smart-chovek.html", "text": "Изясняват се обстоятелствата около смъртен случай в Асеновград. Това съобщиха за  Радио „Фокус“ – Пловдив  от Областна дирекция на МВР – Пловдив. Сигналът за случая е подаден към полицията на тел. 112 малко след полунощ. Под наблюдението на Окръжната прокуратура се извършват процесуално-следствени действия по образуваното досъдебно производство. Подробности се очакват на по-късен етап. По непотвърдена информация става въпрос за пребит до смърт човек. \r\nТони МИХАЙЛОВ", "date": "2019.05.26", "title": "ОДМВР-Пловдив: Изясняват се обстоятелствата около смъртен случай в Асеновград, по непотвърдена информация става въпрос за пребит до смърт човек"}
{"url": "http://www.focus-news.net/news/2019/05/26/2662435/evropeyski-izbori-2019-v-26-sektsionni-izbiratelni-komisii-glasuvat-izbiratelite-v-obshtina-peshtera.html", "text": "В 26 секционни избирателни комисии гласуват избирателите в община Пещера, съобщиха от пресцентъра на  Общината . В седем от секциите се гласува машинно. За незрящите или трудноподвижни избиратели в общината е осигурен транспорт до 19.30 часа.  \r\nВ изборите за членове на Европейския парламент от Република България участие вземат 13 партии и 8 коалиции, регистрирали кандидатски листи, както и 6 независими кандидати.", "date": "2019.05.26", "title": "Европейски избори 2019: В 26 секционни избирателни комисии гласуват избирателите в община Пещера"}
{"url": "http://www.focus-news.net/news/2019/05/26/2662437/684-e-izbiratelnata-aktivnost-v-stranata-kam-1000-chasa-obzor.html", "text": "6.84 % е избирателната активност на изборите на Европейски парламент в страната към 10.00 часа. Броят на гласувалите до 10.00 часа е 439 088 души. Най-висока е избирателната активност в Кърджали – 19.91%, а най-ниска във Варна – 5.51. Говорителят на ЦИК Александър Андреев обобщи, че сравнена с предходните избори за момента избирателната активност е малко по-ниска.  \r\nПо данни на МВР изборният ден преминава без сериозни нарушения. От ЦИК поясняват, че жалбите и сигналите до момента са 27. Те са свързани основно с организацията на гласуването и на упражняването на избирателните права. 5 са свързани с машинното гласуване. В 7 секции то е преустановено поради технически причини. Агенция „Фокус“ припомня:  На изборите за членове на Европейския парламент от Република България през 2014 г. избирателната активност към 10.00 часа е 7.62%. На изборите за членове на Европейския парламент през 2009 г. избирателната активност към 10.00 часа е 7.36 %.На изборите за членове на Европейския парламент от Република България през 2007 г. избирателната активност към 10.00 часа е 4.03%.", "date": "2019.05.26", "title": "6.84 % е избирателната активност в страната към 10.00 часа (ОБЗОР)"}
{"url": "http://www.focus-news.net/news/2019/05/26/2662438/krasimir-kushev-stsenarist-filmat-sreshti-na-parviya-red-krasimir-uzunov-s-polk-boris-drangov-tryabvashe-da-bade-izlachen-mesets-po-rano-no-sadbata-se-namesi.html", "text": "Филмът „Срещи на първия ред: Красимир Узунов с полк. Борис Дрангов“ трябваше да бъде излъчен месец по-рано, но съдбата се намеси – в историята и нейната диалектика няма случайни съвпадения. Това коментира в интервю за  Радио „Фокус“ – Пирин  Красимир Кушев, сценарист на документалния филм „Срещи на първия ред: Красимир Узунов с полк. Борис Дрангов“, който ще бъде излъчен премиерно днес от 15.00 часа по БНТ 2. Датата 26 май е специална с това, че на нея се навършват 102 години от смъртта на полк. Дрангов. „Филмът всъщност беше планиран да се излъчи 1 месец по-рано, но имаше технологични особености, които го отложиха. Разбира се, сегашната премиера е съобразена с тази дата като едно знамение към бъдните поколения. Лично аз си представям една енергия, която бликва от този филм, енергия, която трябва не само да освети пътя ни, но и да бъде предадена на младите хора, които да вникнат в онова време. То не е по-малко сурово в опазването на българщината, в опазването на онези родолюбиви ценности, които в крайна сметка бележат нашата история от повече от 13 век. В историята и нейната диалектика няма случайни съвпадения“, каза още Кушев. Той добави, че генерал-майор Груди Ангелов е нарекъл Красимир Узунов във филма „Новият Борис Дрангов“ – човек, който събира около себе си родолюбци и хора, милеещи за своето отечество. Кушев допълни, че във филма има много неща, които му харесват, но има едно съдбовно мигновение, един съдбовен знак, който осветява пътя и святата орис на Борис Дрангов и това е датата на неговото раждане – 3 март 1872 година. „От тогава сякаш някаква невидима сила направлява неговия живот и с една пламнала десница ще издига смелия войн високо над колебливите и слабите. Всички тези неща ги има в книгата „Азъ служихъ при Дранговъ“ на Красимир Узунов. Може би най-силният и най-концентриран от към емоция момент е една от последните срещи на Краси Узунов в Скопие, където от един стар свещеник разбира за съдбата на хора, близки до Борис Дрангов. Тогава той взима пръст, която я пренася в България и така на практика полк. Дрангов завинаги се връща там, където е неговото място“, подчерта Кушев. Той коментира, че друг ключов елемент, който намира своя израз в характера и сюжета на филма, е интимния кръг от приятелите на Борис Дрангов и не само те, но и онези, които са били негови възпитаници в школата за запасни офицери в Скопие. „Сред тях има много фигури – Елин Пелин, Йовков, чешкия военен кореспондент Владимир Сис – едно име, което наистина е белязано със съдбата на България, един човек, който повече разбира българското, повече може да го дешифрира за разлика от много видни българи от онова време“, посочи Кушев. \r\nЛивия НИНОВА", "date": "2019.05.26", "title": "Красимир Кушев, сценарист: Филмът „Срещи на първия ред: Красимир Узунов с полк. Борис Дрангов“ трябваше да бъде излъчен месец по-рано, но съдбата се намеси"}
{"url": "http://www.focus-news.net/news/2019/05/26/2662439/evropeyski-izbori-2019-1013-e-izbiratelnata-aktivnost-v-oblast-silistra-kam-1000-chasa.html", "text": "10.13% е избирателната активност в област Силистра към 10.00 часа. Това съобщи за  Радио „Фокус“-Шумен  Теодора Тодорова, председател на Районната избирателна комисия(РИК). Най висока е избирателна активност в община Ситово - 14.3%, следвана от община Алфатар - 13.5%, община Главиница - 12.8%. В община Тутракан са гласували 11.4% от избирателите, в община Кайнарджа - 10.6%, в община Силистра - 9.2%, в община Дулово - 8.8%. От началото на изборния ден в РИК-Силистра са постъпили няколко сигнала за агитационни материали около секции - три в Силистра и две в Ситово. Теодора Тодорова посочи, че там, където такива материали са открити такива, са били премахнати. \r\nИвелина ИВАНОВА", "date": "2019.05.26", "title": "Европейски избори 2019: 10.13% е избирателната активност в област Силистра към 10.00 часа"}
{"url": "http://www.focus-news.net/news/2019/05/26/2662442/evropeyski-izbori-2019-momchil-nekov-bsp-glasuvah-za-da-stane-evropa-spravedliva-da-ima-dostoyno-dohodi-i-zhivot-za-vsichki.html", "text": "Социалистите в Европа сме тези, които започнахме борбата срещу двойния стандарт. Това заяви кандидатът за евродепутат от листата на \"БСП за България\" Момчил Неков, след като гласува, съобщиха от пресцентъра на  БСП . \"Това е само началото на борбата срещу неравенствата! За да стане Европа справедлива, на равните граждани, достойните доходи и живот за всички, е време да гласуваме за промяната\", каза още той.", "date": "2019.05.26", "title": "Европейски избори 2019: Момчил Неков, БСП: Гласувах, за да стане Европа справедлива, да има достойно доходи и живот за всички"}
{"url": "http://www.focus-news.net/news/2019/05/26/2662441/evropeyski-izbori-2019-stefan-radev-kmet-na-sliven-glasuvah-za-silna-evropa-i-rastezh-na-balgarskata-ikonomika.html", "text": "Кметът на Сливен Стефан Радев упражни правото си на глас в изборите за Европейски парламент в СУ „Йордан Йовков“. Това съобщиха от пресцентъра на  Общината . „Гласувах за силна Европа, за най-силната българска партия в Европейския съюз. Моят вот е „за“ продължаване на растежа на българската икономика – единствен устойчив вариант за повишаване на доходите“, каза Стефан Радев. \r\nТой призова всички, които се колебаят, да излязат да гласуват. \r\n„Това са едни от най-важните избори за България, защото бъдещето на Европа е бъдещето на България“, допълни кметът.", "date": "2019.05.26", "title": "Европейски избори 2019: Стефан Радев, кмет на Сливен: Гласувах за силна Европа и растеж на българската икономика"}
{"url": "http://www.focus-news.net/news/2019/05/26/2662433/evropeyski-izbori-2019-aleksandar-andreev-tsik-v-7-sektsii-e-preustanoveno-mashinnoto-glasuvane.html", "text": "В 7 секции е преустановено машинното гласуване. Това каза говорителят на Централната избирателна комисия (ЦИК) Александър Андреев по време на първия брифинг на специализирания орган в изборния ден, предаде репортер на  Агенция „Фокус“ . Той посочи, че случаите, в които има спиране на машинното гласуване поради технически причини са прекалено малко като процент в съответствие с общия брой на машините. Другият говорител на ЦИК Таня Цанева уточни, че към момента е отменено машинното гласуване в 29-та секция във Видин, в 52-ра в Кърджали, в 32-ра секция  Дупница, 4-та в Своге и в 84-та в Хасково има техник. \"Чакаме информацията дали ще бъде отстранен проблемът. По отношение на 24-ти избирателен район - София по-конкретно в \"Подуяне\", като в две секции 22-ра и 25-та са разменени машините за гласуване. За съжаление при откриване на изборния ден и при първоначалния протокол нулевият, не е обърнато внимание нито от техниците, нито от секционната избирателна комисия, че машините са разменени. Това означава, че когато флашпаметите пристигнат в изчислителния център в РИК в края на изборния ден, те няма да могат да бъда разчетени. Независимо, че имаше много малко гласували с машини ЦИК прие да бъде преустановено гласуването с машини. Да се продължи на хартиени в тези две секции в \"Подуяне\", обясни още говорителят на ЦИК.  Цанева уточни, че за гласувалите машинно до момента в проблемните секции ще се наложи ръчно преброяване.  Агенция „Фокус“  припомня: \r\nЗа пръв път у нас ще може да се гласува с машини в 3000 секции във всички райони на страната. Машините са произведени няколко месеца преди изборите, специално за България. Списъкът със секциите, където са разположени машините, е публикуван на интернет страницата на ЦИК. В секциите с машини избирателите имат право да изберат как да гласуват - машинно или с хартиена бюлетина. Ако предпочетат гласуването с бюлетина те трябва да помнят, че тя се попълва със знак \"V\" или \"X\", задължително със син химикал. Ако гласоподавател допусне грешка и отбележи една партия или коалиция, но две преференции, бюлетината ще бъде валидна, но само в частта си за съответната политическа сила.  \r\nДеница КИТАНОВА", "date": "2019.05.26", "title": "Европейски избори 2019: Александър Андреев, ЦИК: В 7 секции е преустановено машинното гласуване"}
{"url": "http://www.focus-news.net/news/2019/05/26/2662443/evropeyski-izbori-2019gerb-blagoevgrad-podade-zhalba-do-rik-zam-kmetat-na-hadzhidimovo-ot-bsp-agitira-pred-sektsiite-i-vodi-spisak-na-glasuvalite.html", "text": "ГЕРБ-Благоевград сезира РИК Благоевград за грубо нарушение на изборното законодателство от страна на БСП. В сигнала се посочва, че зам.-кметът на община Хаджидимово Димитър Баханов от БСП агитира и раздава агитационни материали пред изборни секции в с. Копривлен, общ.  \r\nХаджидимово, съобщиха от пресцентъра на  партията . В сигнала се посочва още, че зам.-кметът на община Хаджидимово отмята гласувалите избиратели в списък и всява ненужно напрежение.", "date": "2019.05.26", "title": "Европейски избори 2019:ГЕРБ-Благоевград подаде жалба до РИК, зам.-кметът на Хаджидимово от БСП агитира пред секциите и води списък на гласувалите"}
{"url": "http://www.focus-news.net/news/2019/05/26/2662446/blagoevgrad-prodalzhava-detskiyat-panair-v-grada.html", "text": "Продължава Детският панаир в Благоевград, предаде репортер на  Радио „Фокус“ - Пирин . В рамките му се провеждат над 40 културно-образователни инициативи за децата на Благоевград. Културната инициатива се провежда на площад „Македония“, както и в Регионален исторически музей - Благоевград. Различни типове занаяти се представят на децата под формата на игри, така че да им бъде интересно и забавно. Вече 2 дни на площада има позиционирани пожарни автомобили, които децата имат възможност да разгледат отвън и отвътре, за да се запознаят с пожарникарската професия. Ще бъде представена и строителна техника, така че децата да придобият по-голяма представа и за тази професия. Богатата програма е насочена към социалната интеграция и личностната реализация, развитие и утвърждаване на културата, науката, образованието, духовните ценности и физическата култура. \r\nНатали СТЕФАНОВА", "date": "2019.05.26", "title": "Благоевград: Продължава Детският панаир в града"}
{"url": "http://www.focus-news.net/news/2019/05/26/2662444/evropeyski-izbori-2019-63-e-izbiratelnata-aktivnost-v-oblast-pleven-kam-1000-chasa.html", "text": "6.3% е избирателната активност в област Плевен към 10.00 часа. Това съобщиха за  Радио „Фокус“  от РИК - Плевен. До 10.00 часа са гласували 15 196 избиратели. Най-висока активност се регистрира в община Пордим - 10.7%, а най-ниска в община Левски - 5.8%. Избирателната активност в община Плевен е 5.9 %. Няма данни за сигнали за злоупотреби. \r\nВиолета КРЪСТЕВА", "date": "2019.05.26", "title": "Европейски избори 2019: 6.3% е избирателната активност в област Плевен към 10.00 часа"}
{"url": "http://www.focus-news.net/news/2019/05/26/2662407/evropeyski-izbori-2019-g-593-e-izbiratelnata-aktivnost-na-izborite-za-evropeyski-parlament-v-gabrovska-oblast-kam-1000-chasa.html", "text": "5.93% е избирателната активност на изборите за Европейски парламент в Габровска област към 10.00 часа. Това съобщиха за  Радио „Фокус“ – Велико Търново  от Районната избирателна комисия. Общият брой на гласувалите към 10.00 часа е 6397 души от общо 108 034. В община Габрово са гласували 2910 жители, в община Дряново – 463, в община Севлиево – 2236, и в община Трявна – 788.  \r\nБроят на избирателните секции на територията на областта са 234. От тях 8 са в лечебни заведения и социални домове и една подвижна СИК, работеща на територията на община Севлиево. \r\nНадежда КРЪСТЕВА", "date": "2019.05.26", "title": "Европейски избори 2019 г: 5.93% е избирателната активност на изборите за Европейски парламент в Габровска област към 10.00 часа"}
{"url": "http://www.focus-news.net/news/2019/05/26/2662450/veliko-tarnovo-sluzhiteli-na-politseyskoto-upravlenie-v-strazhitsa-razsledvat-sluchay-s-umartveno-kuche-v-selo-balkantsi.html", "text": "Служители на полицейското управление в Стражица разследват смъртта на куче, съобщиха от  Областна дирекция на МВР – Велико Търново . Сигнал за случая е получен вчера от 56-годишен мъж от село Балканци, който обяснил, че е намерил умъртвено кучето си, порода каракачанка. На адреса е изпратена дежурна оперативна група. Извършен е оглед. Тялото на животното е изпратено във ветеринарна клиника във Велико Търново за вземане на биологичен материал. По случая е образувано досъдебно производство. Работата по изясняване на случая продължава.", "date": "2019.05.26", "title": "Велико Търново: Служители на полицейското управление в Стражица разследват случай с умъртвено куче в село Балканци"}
{"url": "http://www.focus-news.net/news/2019/05/26/2662447/evropeyski-izbori-2019-gerb-smolyan-sezira-tsik-za-izborno-narushenie-ot-dostavchik-na-mediyni-uslugi.html", "text": "ПП ГЕРБ в Смолян сезира Централната избирателна комисия (ЦИК) за изборно нарушение от доставчик на медийни услуги. Това съобщиха от пресцентъра на  партията . Жалбата е във връзка с публикуван агитационен предизборен материал, отразен в електронния онлайн вестник „Отзвук” –Смолян, със заглавие: „Радан Кънев в Смолян: Да счупим тази азиатска форма на управление!“ по  повод проведена среща на кандидатите на \"Демократична България\" за евродепутати Радан Кънев, Албена Симеонова и Стоян Михалев в Смолян на 24.05.2019 г.  \r\n„От извършената справка в сайта на доставчика на медийни услуги се установи, че не е публикувана информация за сключен договор между онлайн вестника „Отзвук“ и Обединение „ Демократична България”, съгласно чл. 180, ал.1 от Изборния кодекс  „Доставчиците на медийни услуги са длъжни да обявяват на интернет страниците си информация за договорите, в т.ч. безвъзмездните договори, сключени с партиите, коалициите и инициативните комитети, регистрирали кандидати, и/или с друг възложител във връзка с предизборната кампания, включително ако договорът е сключен с посредник.“ и във връзка с изискването на чл.180, ал.3 и ал.4 от ИК, пише в жалбата. \r\nВ нея се допълва, че е допуснато и друго нарушение, изразяващо се в липса задължителния текст „Купуването и продаването на гласове е престъпление” като този текст следва да заема не по-малко от 10 на сто от лицевата площ на агитационния материал и е разположен в обособено поле. \r\nНа базата на изложените факти ГЕРБ-Смолян твърди, че онлайн вестник „Отзвук” не е спазил изискването да представи публично и по указания ред и начин информация за сключени договори във връзка с предизборната кампания, както и че обединение „Демократична България” с въпросния материал са нарушили спомената разпоредба от ИК по повод проведено предизборно мероприятие в гр. Смолян, отразено онлайн в сайта на електронната медия.", "date": "2019.05.26", "title": "Европейски избори 2019:  ГЕРБ-Смолян сезира ЦИК за изборно нарушение от доставчик на медийни услуги"}
{"url": "http://www.focus-news.net/news/2019/05/26/2662452/sport-angel-karanyotov-prodalzhi-pobednata-si-seriya-v-sbk-v-rumaniya.html", "text": "Въпреки някои непредвидени технически проблеми, състезателят на Overdrive Racing Ангел Караньотов (Ducati Panigale V4) продължи победната си серия в клас SBK, триумфирайки лесно в 5-тия кръг от BMU European Road Racing Championship. Надпреварата завърши вчера в Румъния при изключително променливи метеорологични условия. Състезателят с №79 стартира перфектно уикенда на пистата Motor Park, оглавявайки класирането в петъчните свободни тренировки още в първата сесия. \r\nВ съботния ден Караньотов спечели без проблем квалификацията, завъртайки най-бърза обиколка за 1:41.310 минути, регистрирано в TP1. Така състезателят на Overdrive Racing стартира от пол-позишън, плътно следван от румънския ас Робърт Мурешан (Yamaha). Пилотът на домакините се опита да притисне българина няколко пъти, но Караньотов кара изключително уверено и пресече финалната линия първи с 0.076 секунди пред Мурешан и над 19 секунди пред третия днес. \r\nТака състезателят на Overdrive Racing спечели 5-а победа от общо 5-те старта на BMU European Road Racing Championship 2019 до момента. \r\nСъстезателният уикенд на Motor Park продължава днес с 6-тия кръг от шампионата.", "date": "2019.05.26", "title": "Спорт: Ангел Караньотов продължи победната си серия в SBK в Румъния"}
{"url": "http://www.focus-news.net/news/2019/05/26/2662448/evropeyski-izbori-2019-tsvetelina-penkova-bsp-glasuvah-za-promyanata-kam-po-dobro-i-spravedlivo-badeshte-za-balgariya.html", "text": "Кандидатът за евродепутат от \"БСП за България\" Цветелина Пенкова упражни правото си на глас в Софийска професионална гимназия по електроника “Джон Атанасов”. Това съобщиха от пресцентъра на  БСП . “Гласувах за промяната към по-добро и справедливо бъдеще за България”, заяви тя.", "date": "2019.05.26", "title": "Европейски избори 2019: Цветелина Пенкова, БСП: Гласувах за промяната към по-добро и справедливо бъдеще за България"}
{"url": "http://www.focus-news.net/news/2019/05/26/2662454/varna-chast-ot-kv-asparuhovo-e-s-narusheno-vodosnabdyavane-zaradi-avariya.html", "text": "Част от кв. „Аспарухово“ е с нарушено водоснабдяване заради авария. Това съобщиха за  Радио „Фокус“ – Варна  от водното дружество, обслужващо областта. Засегнати са абонатите около улиците: „Нарва“, „Манастирска“, „Перекоп“ и „Керч“. Очаква се нормалното водоснабдяване да бъде възстановено до около 18.00 часа. Към момента няма информация за други засегнати райони. \r\nБояна АТАНАСОВА", "date": "2019.05.26", "title": "Варна: Част от кв. „Аспарухово“ е с нарушено водоснабдяване заради авария"}
{"url": "http://www.focus-news.net/news/2019/05/26/2662456/evropeyski-izbori-2019-1452-dushi-sa-glasuvali-v-obshtina-simitli-do-1000-chasa.html", "text": "1452-ма избиратели или 11.54% са гласували в община Симитли към 10.00 часа. Това съобщиха за  Радио „Фокус“ – Пирин  от Общината. С право на глас в общината са 12 580 души. Сред първите гласували е и кметът на Симитли Апостол Апостолов. От Община Симитли уточняват, че изборният ден е започнал нормално, като всичките СИК-ове на територията на общината са отворили нормално. До 10.00 часа няма сигнали за нарушения. \r\nЛивия НИНОВА", "date": "2019.05.26", "title": "Европейски избори 2019: 1452 души са гласували в община Симитли до 10.00 часа"}
{"url": "http://www.focus-news.net/news/2019/05/26/2662440/kathimerini-v-kipar-glasuvat-za-evropeyski-parlament.html", "text": "В Кипър гласуват за Европейски парламент, където 72 кандидати се състезават за шест депутатски места, пише кипърската редакция на гръцкия вестник  Kathimerini  в електронното англоезично издание. \r\nСпоред официални данни регистрираните гласоподаватели, които имат право да гласуват на острова, са 641  181, а в чужбина 6135. Секциите се отварят в 7 часа сутринта и ще се затворят в 18:00 часа, с почивка за обяд от 12 до 13 часа (времето съвпада с българското). Очаква се резултатите да бъдат обявени след полунощ. \r\nНад 2000 полицейски служители ще осигуряват безопасност на 1095 избирателни секции в цялата Република Кипър. \r\nМакар да има един единствен избирателен списък в Кипър, той е разделен на две части. Общо 549 011 кипърски гърци, включително малък брой живеещи на север, са регистрирани в главния списък и могат да гласуват в съответните си избирателни секции, заедно с 749 кипърски турци, живеещи в южната част на страната, и 10 559 граждани на ЕС, които живеят в Република Кипър. \r\nВтората част включва автоматична регистрация на 80 862 кипърски турци, чието постоянно местожителство е на север и имат право да гласуват на изборите на някоя от 50-те специални избирателни секции, разположени на 9 различни места в Република Кипър. \r\nИзборите в неделя бяха описани като ключови от политически и медийни експерти, които заявиха, че тази година има много повече неизвестни в сравнение с предишните избори. Решаващи фактори, които биха могли да променят резултата, са увеличаването на нивото на неучастие и вероятно голямото участие на кипърските турци, живеещи на север. \r\nОбщо 72 кандидати, включително девет кипърски турци, се състезават в изборите, като 69 от тях са в партийни листи и трима са  независими.  Юлиян Марков", "date": "2019.05.26", "title": "Kathimerini: В Кипър гласуват за Европейски парламент"}
{"url": "http://www.focus-news.net/news/2019/05/26/2662449/evropeyski-izbori-2019-tanya-tsaneva-tsik-nyama-zhalbi-i-signali-s-po-seriozen-harakter.html", "text": "Няма жалби и сигнали с по-сериозен характер. Това каза говорителят на Централната избирателна комисия (ЦИК) Таня Цанева по време на първия брифинг на специализирания орган в изборния ден, предаде репортер на  Агенция „Фокус“ . „Към момента няма жалби и сигнали, които да имат по-сериозен характер по отношение на изборния процес. Най-вече става въпрос за публикации за личните страници във „Фейсбук“, обясни Цанева.  В отговор на въпрос каква е била активността за София, Цанева уточни, че 23-ти Избирателен район е 5.43%, а в 24-ти Избирателен район – 4.06% и 25-ти район – 5.06%. Колегата й Александър Андреев допълни, че в София – област избирателната активност е 7.56 %. На въпрос дали има жалби за купуване на гласове, Андреев уточни, че към момента не са постъпвали такива сигнали. „При всички случаи, дори и да постъпят те са от компетентността на прокуратурата, на органите на МВР, при което ЦИК ще ги препрати. Ние препоръчваме, когато има съмнение за извършени такива действия директно да бъдат изпращани на органите на МВР и на Прокуратурата, тъй като няма смисъл те да бъдат изпращани на РИК и ЦИК и ние да ги препредаваме, а директно на органите“, допълни Андреев. Той уточни, че пред всяка една от секциите могат да бъдат намерени телефоните на дежурния прокурор и дежурния служител на МВР. Попитан дали има много желаещи за машинно гласуване, говорителят Андреев обясни, че към момента не може да се направи анализ на това дали машинното гласуване е предпочитано като способ за гласуване.  \r\nДеница КИТАНОВА", "date": "2019.05.26", "title": "Европейски избори 2019: Таня Цанева, ЦИК: Няма жалби и сигнали с по-сериозен характер"}
{"url": "http://www.focus-news.net/news/2019/05/26/2662455/evropeyski-izbori-2019-mariya-gabriel-gerb-glasuvah-za-silna-balgariya-v-obedinena-evropa.html", "text": "Гласувах за силна България в обединена Европа. Това каза водачът на листата на ГЕРБ и СДС Мария Габриел, след като гласува в Хаджидимово, предаде репортер на   Радио \"Фокус\" - Пирин . \"Гласувах за уважавана България така, каквато е начело с премиера Борисов. За България, задаваща приоритети в европейския дневен ред.За Европа, която се грижи за най-отдалечените училища, за най-малкото населено място - Европа, която носи полза в ежедневието\", заяви Габриел. \r\n\"Затова обединени, в диалог с един прекрасен, позитивен дух да направим своя принос към тази Европа\", добави тя. \r\nПускайки своята бюлетина Габриел си пожела \"На късмет да е за България и Европа\". \r\nНатали СТЕФАНОВА", "date": "2019.05.26", "title": "Европейски избори 2019: Мария Габриел, ГЕРБ: Гласувах за силна България в обединена Европа"}
{"url": "http://www.focus-news.net/news/2019/05/26/2662451/evropeyski-izbori-2019-gerb-podade-signal-za-nepravomerno-izvozvane-na-zhiteli-na-selo-yoakim-gruevo-do-izborni-sektsii.html", "text": "Упълномощеният представител на община Стамболийски Стоян Богданов от ГЕРБ - Пловдив област подаде жалба до председателя на РИК 17 – Пловдивски във връзка с неправомерно извозване на жители на село Йоаким Груево. Това съобщиха от пресцентъра на  ПП ГЕРБ . Става дума за  многократен превоз на граждани с автомобил марка “Ауди“, сив на цвят, с регистрационен номер РВ 7198 ТХ, които са извозвани до няколко секции в селото, за да гласуват.", "date": "2019.05.26", "title": "Европейски избори 2019: ГЕРБ подаде сигнал за неправомерно извозване на жители на село Йоаким Груево до изборни секции"}
{"url": "http://www.focus-news.net/news/2019/05/26/2662445/evropeyski-izbori-2019-kmetat-na-haskovo-dobri-belivanov-izklyuchitelno-e-vazhno-da-se-glasuva.html", "text": "Изключително е важно да се гласува, трябва да изпратим подготвени депутати в Европейския парламент, които да защитават интересите на България. Това заяви кметът на Хасково Добри Беливанов, след като упражни правото си на вот. Той гласува в 12 СИК в ОУ „Васил Левски“, съобщиха от пресцентъра на  Общината . \r\nВ секцията е поставена от 43-те машини за гласуване в община Хасково, но градоначалникът предпочете да гласува с обикновенна  бюлетина.", "date": "2019.05.26", "title": "Европейски избори 2019: Кметът на Хасково Добри Беливанов: Изключително е важно да се гласува"}
{"url": "http://www.focus-news.net/news/2019/05/26/2662460/api-vazstanoveno-e-dvizhenieto-pri-km-81-na-am-trakiya-v-posoka-sofiya.html", "text": "Възстановено е движението при км 81 на АМ \"Тракия“ в посока София. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.05.26", "title": "АПИ: Възстановено е движението при км 81 на АМ \"Тракия“ в посока София"}
{"url": "http://www.focus-news.net/news/2019/05/26/2662459/mvr-dvama-dushi-sa-zaginali-pri-katastrofa-s-malak-samolet-v-blizost-do-ihtiman.html", "text": "Двама души са загинали при катастрофа с малък самолет в близост до Ихтиман. Това потвърдиха за  Агенция „Фокус“ от пресцентъра на  МВР . Малко след 11.30 часа е подадена информация за паднал малък самолет в близост до Ихтиман. Пътничка и пилот са загинали. Повече информация очаквайте на по-късен етап.  \r\nДаяна ДЮЛГЕРОВА  Очаквайте подброности", "date": "2019.05.26", "title": "МВР: Двама души са загинали при катастрофа с малък самолет в близост до Ихтиман"}
{"url": "http://www.focus-news.net/news/2019/05/26/2662461/evropeyski-izbori-2019-dimitar-nikolov-kmet-na-burgas-ima-podaden-signal-za-edna-ot-sektsiite-v-selo-rudnik-za-lipsa-na-ukazaniya-za-nezavisimite-kandidati.html", "text": "Избирателната активност е почти същата, каквато е била през 2014 г. – традиционно ниска за Европейски избори. Това каза пред журналисти кметът на Бургас Димитър Николов, предаде репортер на  Радио „Фокус“ – Бургас . Николов добави, че към момента няма подадени сигнали към Община Бургас за нарушения. „Сутринта закъсня откриването на секция в СОУ „Константин Петканов“ заради липсата на председател заместник-председател. По указания на Регионалната избирателна комисия веднага беше реагирано. Сега има подаден сигнал за една от секциите в село Рудник за липса на указания за независимите кандидати“, отбеляза кметът Николов. Според него към момента изборният ден не се развива по-различно от предходни години. \r\nМария ПОПЧЕВА", "date": "2019.05.26", "title": "Европейски избори 2019: Димитър Николов, кмет на Бургас: Има подаден сигнал за една от секциите в село Рудник за липса на указания за независимите кандидати"}
{"url": "http://www.focus-news.net/news/2019/05/26/2662457/evropeyski-izbori-2019-gerb-pazardzhik-podade-zhalba-sreshtu-aktivisti-na-dps-za-nezakonna-agitatsiya-pred-sektsiya-42-v-selo-grashevo.html", "text": "ГЕРБ – Пазарджик подаде жалба срещу  активисти на ДПС за незаконна агитация пред секция 42 във велинградското село Грашево, съобщиха от пресцентъра на  ГЕРБ – Пазарджик . Според сигнала в 11.00 часа Муса Онбашиев - общински съветник от ДПС в община Велинград, и Гено Пеев - директор на ДЛС „Чепино“, са агитирали хората пред секцията и на висок глас са призовавали тези от всички околни питейни заведения да гласуват за ДПС, обещавали са им да ги назначат на работа веднага след изборите, събирали са им личните карти и на всеки, който си даде личната карта, са му давали пари в брой.  \r\nАгитацията е нарушение на чл. 182 ал. 4 от Изборния кодекс: „Не се допуска предизборна агитация 24 часа преди изборния ден и в изборния ден“. Жалбата е по сигнал на кмета на село Грашево Асен Мастев.", "date": "2019.05.26", "title": "Европейски избори 2019: ГЕРБ – Пазарджик подаде жалба срещу активисти на ДПС за незаконна агитация пред секция 42 в село Грашево"}
{"url": "http://www.focus-news.net/news/2019/05/26/2662462/evropeyski-izbori-2019-2068-e-izbiratelnata-aktivnost-v-obshtina-targovishte-kam-1230-chasa.html", "text": "20.68 % е избирателната активност в изборите за членове на Европейския парламент в община Търговище към 12.30 часа. Това съобщиха от  Община Търговище . Към този час своя вот са дали 10 985 избиратели от всички 53 130 имащи право на глас. В селата са гласували 28.38 % от имащите право на вот, което е 5181 души. В града бюлетини са пуснали 5804 избиратели. Това прави 16.64 на сто от всички, включени в избирателните списъци в градските секции. В подвижната избирателна урна са гласували 15 души от всички 24, заявили желание за това. В болницата в Търговище са гласували 8 от всички 21 пациенти, подали заявление за гласуване в лечебното заведение.", "date": "2019.05.26", "title": "Eвропейски избори 2019: 20.68% е избирателната активност в община Търговище към 12.30 часа"}
{"url": "http://www.focus-news.net/news/2019/05/26/2662458/ria-novosti-iranskiyat-vanshen-ministar-prizova-za-pakt-za-nenapadenie-v-persiyskiya-zaliv.html", "text": "Иранският външен министър Мохамад Джавад Зариф прикани страните от Персийския залив да подпишат „пакт за ненападение“ на фона на сложната ситуация в района, предава  РИА Новости . \r\n\"Предложението на Иран да подпише пакт за ненападение със страните от региона е на масата\", каза Зариф, чиито думи са цитирани в канала на иранското правителство в социалната мрежа „Телеграм“. \r\nЗариф каза това в Багдад по време на среща с иракския външен министър Мохамед Али ал-Хаким, като добави, че Техеран иска най-добрите възможни отношения със страните от Персийския залив и би приветствал всякакви предложения за диалог по този въпрос и намаляване на напрежението. \r\nНапоследък се наблюдава влошаване на ситуацията около Персийския залив и Иран, особено като се има предвид, че Съединените щати са концентрирали най-малко седем военни кораба в и близо до залива и са доставили ракетната система „Пейтриът“. Както е обяснено от Пентагона, това е отговор на \"признаци на засилената готовност на Иран за провеждане на офанзивни операции срещу американските сили\", насочени към защита на американските интереси. Американският президент Доналд Тръмп заяви, че се надява да избегне войната с Иран. Иранският върховен лидер Али Хаменей заяви, че Иран не възнамерява да води война със Съединените щати, но ще продължи да се противопоставя на Вашингтон.  Юлиян Марков", "date": "2019.05.26", "title": "РИА Новости: Иранският външен министър призова за „пакт за ненападение“ в Персийския залив"}
{"url": "http://www.focus-news.net/news/2019/05/26/2662465/evropeyski-izbori-2019-velislava-krasteva-dps-glasuvam-za-badeshte-i-mladost.html", "text": "Гласувам за бъдеще и младост. Това каза депутатът от ДПС от МИР - Плевен Велислава Кръстева, след като упражни правото си на глас в града, предаде кореспондент на  Радио „Фокус“ . ,,Гласувам за това, че има смисъл, защото всеки избор е важен. Особено този избор определя бъдещето на децата ни и на нас, на България, на Европа. Нещата не се променят от климатичните условия а от нашето съзнание. Това ще доведе до промяна“, каза Велислава Кръстева.  \r\nВиолета КРЪСТЕВА", "date": "2019.05.26", "title": "Европейски избори 2019: Велислава Кръстева, ДПС: Гласувам за бъдеще и младост"}
{"url": "http://www.focus-news.net/news/2019/05/26/2662463/evropeyski-izbori-2019-emil-radev-gerb-glasuvah-za-edna-po-silna-balgariya-i-evropa-bez-dvoyni-standarti.html", "text": "Гласувах за една по-силна България. За Европа без двойни стандарти, за България в Шенген и за това бъдещият европарламент още от първия ден да започне с опитни и успешни хора, които да защитят интересите на страната. Това каза кандидатът за евродепутат от листата на ГЕРБ и СДС Емил Радев, след като упражни правото си на вот в морската столица, предаде репортер на  Радио \"Фокус\" - Варна . Той допълни, че приоритетите в новия ЕП ще са да се защитят по-голям бюджет и повече средства за България. \"Успяхме да договорим в предния мандат с 4 млрд. евро повече за страната. Трябва да успеем да защитим и през новия мандат тези 18 млрд.,които ще получи България през следващите 7 години. Още в тази година трябва да продължим битката за Шенген, за да можем да се похвалим, че сме страна-член в Шенгенското пространство. Защото пазим най-добре външните европейски граници, еврозоната, свалянето на мониторинга и, разбира се, присъствието на България в Европейския съюз да бъде много по-забележимо\", каза още Емил Радев. Той допълни, че страната  трябва да достигне европейските стандарти, както по доходи, така и по конкурентоспособност. Днес, когато празнува рождения си ден, той пожела живот и здраве за всички и успех на страната. Попитан за това дали варненци са европейци и доколко осъзнават важността на тези избори, Емил Радев отговори, че жителите на града са заклети европейци. Той добави, че Варна е град, който е туристически посещаван и, че неговата кауза винаги е била да популяризира Варна и най-старото злато. \"Винаги, когато мои колеги са питали за Варна, аз съм казвал, че тя не е само красиви плажове и море. Варна е много древна култура и история и много забележителности. Така че аз смятам, че Варна стои достойно на европейската карта\", каза още Емил Радев. \r\nДиана СТОЕВА", "date": "2019.05.26", "title": "Европейски избори 2019: Емил Радев, ГЕРБ: Гласувах за една по-силна България и  Европа без двойни стандарти"}
{"url": "http://www.focus-news.net/news/2019/05/26/2662469/pregled-na-mezhdunarodnite-novini-do-13-chasa-agentsiya-fokus.html", "text": "Основният етап от гласуването на изборите за Европейски парламент (ЕП) ще се проведе в Европейския съюз в неделя, предава  TACC \r\nГражданите на седем държави от ЕС (Холандия, Великобритания, Ирландия, Чехия, Словакия, Латвия и Малта) вече гласуваха в периода 23-25 май, а сега изборите ще се проведат в останалите 21 страни от общността. Според избирателните стандарти техните резултати от всички страни (независимо от деня на гласуването) ще бъдат обявени от Европейския парламент в неделя вечер. \r\nВ ЕП за следващия мандат (от 2019 до 2024 г.) ще бъдат избрани 751 депутати. Броят им от всяка страна се определя от принципа на квотата пропорционално на населението. Германия има най-много депутатски мандати - 96, най-малко - Кипър, Малта и Люксембург - по шест. \r\nБроят на депутатските мандати трябваше да бъде намален до 705 поради излизането на Обединеното кралство от ЕС, което беше насрочено за 29 март. Брюксел и Лондон обаче не успяха да се договорят навреме за условията на Брекзит и той беше отложен за 31 октомври. В резултат на това Великобритания взе участие в изборите за Европейски парламент на общо основание. След Брекзит британските евродепутати ще предадат мандатите си, 46 от 73-те места, принадлежащи на Обединеното кралство, ще бъдат премахнати, а останалите ще бъдат преразпределени между останалите държави съобразно промяната в съотношението на населението им след Брекзит. \r\nОт резултатите от изборите за Европейски парламент ще зависи разпределението на лидерските позиции в институциите на Европейския съюз. На 31 октомври изтича срокът на мандата на Жан-Клод Юнкер, ръководител на Европейската комисия (ЕК) и нейните 27 членове, на Доналд Туск, ръководител на Европейския съвет и на върховния представител на ЕС по въпросите на външните работи и политиката на сигурност Федерика Могерини. Председателят на ЕП Антонио Таяни вече подаде оставка заедно със стария състав на Европейския парламент. Нито един от тях няма да бъде номиниран за нов мандат. \r\nВсички водещи фракции на Европейския парламент, съгласно системата за единен кандидат, създадена през 2014 г., определят своите кандидати за поста на ръководител на Европейската комисия. Победителят в изборите - лидерът на водещата фракция или един кандидат от коалицията на фракции, ако никой от тях не получи решаващо мнозинство - ще бъде представен за одобрение на поста на ръководител на Европейската комисия на срещата на върха на ЕС. \r\nВеднага след изборите (28 май) държавните и правителствените ръководители на Европейския съюз ще проведат неформална среща на върха на ЕС, за да обсъдят резултатите от тях, но официалното одобрение на новия ръководител на Европейската комисия следва да се проведе на срещата на високо равнище през юни. \r\nПредстои да се види дали ще продължи ли спадът на избирателната активност през тази година? Тя непрекъснато намалява: от 61,99% през 1979 година, когато за първи път бяха въведени преки избори за ЕП, до 42,61% на последните избори през 2014 година. \r\n*** Шестима души, включително петима военнослужещи от мексиканския флот, загинаха, след като хеликоптерът им се разби по време на операциите за потушаване на горски пожари, заяви президентът на страната Андрес Мануел Лопес Обрадор, цитиран от  AFP . \r\nКатастрофата е станала в отдалечен, хълмист район в северно-централната част на щата Керетаро в петък. \r\nХеликоптерът МИ-17, който е излетял от Вале Верде в съседния щат  Сан Луис Потоси, е носел пожарогасителна „кофа“ с 2500 литра вода за гасене на пожара. \r\nТрудния достъп до мястото на катастрофата е попречил на властите да достигнат до мястото на катастрофата. \r\nЦентрално Мексико е обхванато от стотици горски пожари през последните месеци поради недостатъчните валежи и високите температури. \r\n*** Ирландците гласуваха с преобладаващо мнозинство, за отмяна на  конституционните  ограничения за развод, показват резултатите, предава  AFP . \r\nТова e последната от поредицата реформи за модернизиране на законодателството на някога предано католическата нация. \r\nОколо 82% от гласоподавателите са гласували в полза на премахването на разпоредба, която изисква двойките да живеят отделно за четири от предходните пет години, преди да разтрогнат брака си. \r\nИрландското правителство заяви, че ще представи ново законодателство, което ще скъси изискването до две от предходните три години. \r\nВ момента ирландският закон за развода се счита за един от най-рестриктивните в Европа. \r\nСмята се, че именно поради него, това е страната, която има най-нисък дял на разтрогнатите бракове от която и да е държава-членка на ЕС, според данните от Централната статистическа служба на страната за 2015 година. \r\nРезултатът от референдума в петък също ще даде възможност на ирландските депутати да легализират признаването на разводи в друга страна, след като законът бъде подписан от президента. \r\n*** Украйна ще настоява за нови санкции срещу Руската федерация в случай на отказ да се съобрази с решението на Международния трибунал за морското право на ООН, според което Русия трябва да освободи украинските моряци и да върне трите конфискувани кораба. Това съобщи в събота агенция \"Укринформ\", цитирайки посланика на Украйна в Германия, Андрей Мелник, предава  TACC .  \r\n\"Ако Москва реши да игнорира това решение за освобождаването на украинските моряци, тогава ще насърчим идеята за въвеждане на нови“хамбургски“ санкции срещу Русия\", цитира агенцията Мелник. Санкциите могат да получат това име заради седалището на Международния трибунал - в град Хамбург. \r\nМелник отбеляза също, че решението на трибунала е \"дипломатическа победа и мощен допълнителен международен правен коз\", което ще помогне да се постигне ранното освобождаване на моряците. \r\nПо-рано в събота Международният трибунал на ООН по морско право реши, че Русия трябва да освободи украинските моряци и да предаде на Украйна три конфискувани кораба. Трибуналът призова двете страни да избегнат стъпки, които биха могли да изострят положението в Керченския проток. Според трибунала отсъствието на представители на руската страна по делото не би могло да се превърне в причина да не се разгледа случая. Освен това трибуналът постанови, че Москва и Киев трябва да представят на съда до 25 юни доклада за инцидента в Керченския проток. \r\nУкрайна подаде иск пред трибунала, като настоява да се започне арбитраж, за да се поиска обезщетение от Москва за ареста на корабите. Друг съдебен процес е свързан с приемането на решение за временни мерки преди започването на арбитражното производство. Министерството на външните работи на Руската федерация от своя страна заяви, че процедурите за разрешаване на спорове, предвидени в Конвенцията на ООН по морско право, не са приложими за инцидента в Керченския проток, а арбитражът, който Украйна иска да свика във връзка с него, няма юрисдикция в тази област. \r\n*** В Гърция гласуват на европейски и местни избори, пише електронното издание на гръцкия вестник  Kathimerini . \r\nСекциите са отворени в 7 часа сутринта местно време (съвпада с българското) и ще приключат в 19:00 часа. В страната са регистрирани общо 9 922 294 гласоподаватели, от които 4,810,075 са мъже и 5 112129 са жени. Гърци, които живеят в чужбина, гласуваха ден по-рано, на 25 май. \r\nТази година 528 000 гърци ще гласуват за първи път, включително 106,760 17-годишни, които ще участват за първи път, след промяна на закона от правителството на СИРИЗА през 2016 г. Гласуването в страната е задължително. \r\nЧетиридесет партийни листи се кандидатират за 21 места в Гърция за Европейския парламент. За изборите за ЕС страната се счита за един избирателен район, така че политическите партии представят единични листи за цялата страна. \r\nЗа да гласуват в 39 063 избирателни секции, разположени в страната, гърците се нуждаят от лична карта или паспорт. \r\n\"Всичко върви гладко, няма проблеми освен някои малки закъснения,\" каза Костас Пулакис, главен секретар на Министерството на вътрешните работи, който разговаря с журналисти два часа след началото на изборите. \r\n*** Под силни мерки за сигурност в Тирана се проведе нов шести протест на Обединената албанска опозиция. Според опозиционните източници около 60 хиляди граждани от цялата страна са участвали в протеста, информира македонският телевизионен канал  “24 Вести“ \r\nВъпреки призивите за мирни протести, някои от участниците са хвърляли твърди предмети срещу полицията, която е отговорила с водни оръдия. \r\nНад 2 хиляди полицаи бяха ангажирани в сигурността. Камерите с висока резолюция бяха поставени на ключови места за наблюдение на протестите, а районът около правителството и парламента е заобиколен от железни огради и бодлива тел. \r\nНа автобуси с пристигащи демонстранти от цялата страна не им е било разрешено да влизат в града. САЩ, делегацията на ЕС и посолствата на държавите-членки на ЕС и ОССЕ призоваха протестът да бъде мирен и ненасилствен. Лидерът на Демократическата партия Лулзим Баша, който се обърна към множеството, каза, че посланието трябва да бъде чуто по целия свят – „Рама, отиди си!“ \r\n„Площадът е изпълнен с хора с кураж, решителност. Тази вечер ви виждам и чувам, но Вас ви гледа Европа и целия свят, вижда надежда, която никога няма да изчезне. Ние искаме Албания да бъде като цяла Европа. Това е посланието, което събра албанците ”- каза Лулзим Баша - лидер на Демократическата партия. \r\nСлед като завърши речта си пред правителството, Баша призова протестиращите да се отправят към парламента. Той ги призова да запалят светлините на телефоните, наричайки ги светлината на надеждата. Премиерът Еди Рама отново се обърна към лидера на опозицията Лулзим Баша в публично писмо, призовавайки отново за безусловен диалог. \r\nПредставители на посолствата на ЕС и САЩ призоваха страните за конструктивен диалог, за да намерят изход от настоящата политическа ситуация в страната. Опозиционните партии настояват за създаване на преходно правителство, което да организира предсрочни избори. \r\n*** В Белград се проведе 25-ият протест \"Всички като един- 1 от 5 милиона\" , пише македонското електронно издание  „Локално“ . \r\nПротестният митинг се проведе под мотото \"Спрете кървавите ризи\", като представи \"ретроспекция на всички побои и насилие, които властите са извършили срещу необузданите хора\" по време на шестмесечните протести в Сърбия. \r\nОрганизаторите обявиха, че на 8 юни  ще проведе голям протест в Белград и други градове, , отбелязвайки шест месеца от началото на протестната вълна, започнала след атаката срещу един от лидерите на Съюза за Сърбия Борко Стефанович. \r\nСръбската опозиция, събрана около партиите, подписали „договора с народа“, обяви по-рано, че те продължават да бойкотират парламента и местните събрания, настоявайки за диалог с правителството, за да изпълнят условията за честни избори и свободни медии, като по този начин ще бойкотират обявения реч в понеделник на президента Александър Вучич в парламента по темата за Косово. \r\n*** Регистрирано е много силно земетресение с магнитуд 8.0 в Перу, показва справка на страницата на  Европейския средиземноморски сеизмологичен център . \r\nЗеметресението е станало в 2:41 часа местно време (10:41 българско време) на 82 километра югоизточно от град Лагунас и на 659 километра югоизточно от град Гуаякил в Еквадор на дълбочина 100 километра. Земетресението е усетено много силно в Перу, Еквадор, Бразилия и Колумбия. Засега не се привеждат данни за пострадали хора и нанесени материални щети. Не е обявена опасност от възникване на цунами. \r\n*** В Кипър гласуват за Европейски парламент, където 72 кандидати се състезават за шест депутатски места, пише кипърската редакция на гръцкия вестник  Kathimerini  в електронното англоезично издание. \r\nСпоред официални данни регистрираните гласоподаватели, които имат право да гласуват на острова, са 641  181, а в чужбина 6135. Секциите се отварят в 7 часа сутринта и ще се затворят в 18:00 часа, с почивка за обяд от 12 до 13 часа (времето съвпада с българското). Очаква се резултатите да бъдат обявени след полунощ. \r\nНад 2000 полицейски служители ще осигуряват безопасност на 1095 избирателни секции в цялата Република Кипър. \r\nМакар да има един единствен избирателен списък в Кипър, той е разделен на две части. Общо 549 011 кипърски гърци, включително малък брой живеещи на север, са регистрирани в главния списък и могат да гласуват в съответните си избирателни секции, заедно с 749 кипърски турци, живеещи в южната част на страната, и 10 559 граждани на ЕС, които живеят в Република Кипър. \r\nВтората част включва автоматична регистрация на 80 862 кипърски турци, чието постоянно местожителство е на север и имат право да гласуват на изборите на някоя от 50-те специални избирателни секции, разположени на 9 различни места в Република Кипър. \r\nИзборите в неделя бяха описани като ключови от политически и медийни експерти, които заявиха, че тази година има много повече неизвестни в сравнение с предишните избори. Решаващи фактори, които биха могли да променят резултата, са увеличаването на нивото на неучастие и вероятно голямото участие на кипърските турци, живеещи на север. \r\nОбщо 72 кандидати, включително девет кипърски турци, се състезават в изборите, като 69 от тях са в партийни листи и трима са  независими. \r\n*** Иранският външен министър Мохамад Джавад Зариф прикани страните от Персийския залив да подпишат „пакт за ненападение“ на фона на сложната ситуация в района, предава  РИА Новости . \r\n\"Предложението на Иран да подпише пакт за ненападение със страните от региона е на масата\", каза Зариф, чиито думи са цитирани в канала на иранското правителство в социалната мрежа „Телеграм“. \r\nЗариф каза това в Багдад по време на среща с иракския външен министър Мохамед Али ал-Хаким, като добави, че Техеран иска най-добрите възможни отношения със страните от Персийския залив и би приветствал всякакви предложения за диалог по този въпрос и намаляване на напрежението. \r\nНапоследък се наблюдава влошаване на ситуацията около Персийския залив и Иран, особено като се има предвид, че Съединените щати са концентрирали най-малко седем военни кораба в и близо до залива и са доставили ракетната система „Пейтриът“. Както е обяснено от Пентагона, това е отговор на \"признаци на засилената готовност на Иран за провеждане на офанзивни операции срещу американските сили\", насочени към защита на американските интереси. Американският президент Доналд Тръмп заяви, че се надява да избегне войната с Иран. Иранският върховен лидер Али Хаменей заяви, че Иран не възнамерява да води война със Съединените щати, но ще продължи да се противопоставя на Вашингтон.", "date": "2019.05.26", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/26/2662453/evropeyski-izbori-2019-miroslav-petrov-oblasten-upravitel-na-pleven-glasuvah-za-tova-balgariya-da-prodalzhi-uvereno-svoeto-evropeysko-razvitie.html", "text": "Областният управител на Плевен Мирослав Петров гласува машинно, предаде кореспондент на  Радио „Фокус“ . ,,Гласувах за това България да продължи уверено своето европейско развитие. За това българските евродепутати да защитават с работата си интересите и авторитета на страната и българския народ. Надявам се повече хора днес да упражнят правото си на глас. Опашки няма. Аз лично гласувах за по-малко от 5 минути”, каза областният управител Мирослав Петров след като тази сутрин малко след 10.00 часа даде своя вот, възползвайки се от възможността за машинно гласуване. \r\nВиолета КРЪСТЕВА", "date": "2019.05.26", "title": "Европейски избори 2019: Мирослав Петров, областен управител на Плевен: Гласувах за това България да продължи уверено своето европейско развитие"}
{"url": "http://www.focus-news.net/news/2019/05/26/2662464/evropeyski-izbori-2019-stara-zagora-1523-e-izbiratelnata-aktivnost-v-oblastta-kam-1230-chasa.html", "text": "15.23% е избирателната активност в областта към 12.30 часа. Това съобщиха от пресцентъра на  Областна администрация - Стара Загора . Общият брой на упражнилите правото си на глас в областта е 44 412. Данните по общини са: Стара Загора – 14.87%, Казанлък – 14.50%, Чирпан – 14.51%, Раднево – 16.05%, Гълъбово – 22.22% , Павел баня – 16.10%, Мъглиж – 10.51%, Гурково – 15.07%, Николаево – 16.98%, Братя Даскалови – 19.35% и Опан – 30.87%. \r\nСледващите данни за избирателната активност ще получите около 18.00 часа.", "date": "2019.05.26", "title": "Европейски избори 2019: Стара Загора: 15.23% е избирателната активност в областта към 12.30 часа"}
{"url": "http://www.focus-news.net/news/2019/05/26/2662468/kam-myastoto-na-koeto-padna-malak-samolet-patuva-zvenoto-za-razsledvane-na-aviatsionni-sabitiya-kam-ministerstvoto-na-transporta.html", "text": "В 11:32 е получен сигнал за възникнал инцидент с малък експериментален самолет, пилотиран от мъж, съобщиха от  Министерство на транспорта, информационните технологии и съобщенията . Самолетът, в който е пътувала и жена, е излетял от летателна площадка Чернево (до Ихтиман) за Драганово. По първоначални данни след набрана височина, самолетът изпада в свредел, пада и се самозапалва. Двамата на борда са загинали.  \r\nНа място са пожарни и полицейски екипи, на там пътува и звеното за разследване на авиационни събития към Министерството на транспорта, което ще извърши и първоначален оглед.", "date": "2019.05.26", "title": "Към мястото, на което  падна малък самолет пътува звеното за разследване на авиационни събития към Министерството на транспорта"}
{"url": "http://www.focus-news.net/news/2019/05/26/2662472/katya-sungarska-tssmp-sofiya-mazhat-i-zhenata-sa-zaginali-na-myasto-pri-katastrofata-kray-ihtiman-samoletat-se-e-zapalil-pri-padaneto-si.html", "text": "Мъжът и жената са загинали на място при катастрофата край Ихтиман, самолетът се е запалил при падането си. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска.„В 11.32 по системата на 112 получихме сигнал за този тежък инцидент, за паднал самолет край Ихтиман. Катастрофата е станала на запад от Ихтиман в посока Черньово“, уточни Сунгарска. „Веднага сме отклонили двете линейки на Ихтиман и Костенец. Те пристигат на място в 11.45. За съжаление са установени мъж и жена, които са пътували в самолета. При падането самолетът се е запалил. Двамата са загинали на място. Доколкото подават информация екипите там, те са доста обгорели“, добави тя.  \r\nДаяна ДЮЛГЕРОВА", "date": "2019.05.26", "title": "Катя Сунгарска, ЦСМП – София: Мъжът и жената са загинали на място при катастрофата край Ихтиман, самолетът се е запалил при падането си"}
{"url": "http://www.focus-news.net/news/2019/05/26/2662466/evropeyski-izbori-2019-d-r-atanas-kambitov-kmet-na-blagoevgrad-glasuvah-za-evropeyskoto-razvitie-na-balgariya.html", "text": "Гласувах за европейското развитие на България. Това каза пред  Радио „Фокус“ – Пирин  кметът на Благоевград, д-р Атанас Камбитов, който упражни правото си на глас в изборите за Европейски парламент. Той посочи, че е дал своя глас за тези, които във времето са показали и доказали, че знаят и че могат да представляват, да отстояват и да защитават интересите на България. „Гласувах за тези, които във времето показаха, че действително са проевропейски и постигнаха много успехи“, каза още д-р Атанас Камбитов. \r\nДенис Никифоров", "date": "2019.05.26", "title": "Европейски избори 2019: Д-р Атанас Камбитов, кмет на Благоевград: Гласувах за европейското развитие на България"}
{"url": "http://www.focus-news.net/news/2019/05/26/2662473/evropeyski-izbori-2019-daniel-panov-kmet-na-veliko-tarnovo-glasuvah-za-oshte-edna-krachka-kam-dobroto-badeshte-na-nashite-detsa.html", "text": "Кметът на Велико Търново Даниел Панов гласува за бъдещето на Велико Търново, на България и Европа. Това съобщиха от пресцентъра на  Община Велико Търново . В 12.00 часа той подаде своя вот в СУ „Вела Благоева“ в кв. „Бузлуджа“. Панов подчерта, че от векове насам е ясно, че България и Европа са взаимно свързани със своята история, че българският народ е дал много за развитието на Стария континент.  \r\n„Виждаме през последните години, че към по-добро се променят и Велико Търново – Историческата и духовна българска столица, и България. Това нямаше как да се случи без подкрепата, която получаваме от Европейския съюз. Чрез европейската солидарност Велико Търново, българските градове и населени места  стават по-добри за живеене, за образование, за бизнес и инвестиции, за култура и туризъм.  \r\nНека всеки от нас помисли за значението на днешния ден за бъдещето на нашите деца. Нека не се оставяме на фалшивите политически новини и направим още една крачка напред към бъдещето, към развитието на България. А това става първо, като отидем да гласуваме“, коментира Даниел Панов.", "date": "2019.05.26", "title": "Европейски избори 2019: Даниел Панов, кмет на Велико Търново: Гласувах за още една крачка към доброто бъдеще на нашите деца"}
{"url": "http://www.focus-news.net/news/2019/05/26/2662470/evropeyski-izbori-2019-todor-stoilov-bsp-glasuvah-za-balgariya-i-neynoto-spravedlivo-myasto-v-obedinena-evropa.html", "text": "Преди всичко, гласувах за България и нейното справедливо място в обединена Европа. Гласувах за бъдещето, за нашите деца и да няма миграция по принуда. Това заяви кандидатът за евродепутат от листата на \"БСП за България\" Тодор Стоилов след като упражни правото си на глас, съобщиха от пресцентъра на  БСП . По думите му българите ще проявят разум, а пловдивчани - чувство за отговорност и ще упражнят своя вот.", "date": "2019.05.26", "title": "Европейски избори 2019: Тодор Стоилов, БСП: Гласувах за България и нейното справедливо място в обединена Европа"}
{"url": "http://www.focus-news.net/news/2019/05/26/2662474/prezidentat-rumen-radev-shte-prisastva-na-predstavyaneto-na-kniga-za-praktikata-na-federalniya-konstitutsionen-sad-na-germaniya-na-27-may.html", "text": "Президентът Румен Радев ще присъства на представянето на българското издание на книгата „Избрани решения на германския Федерален конституционен съд“ на 27 май, понеделник. Това съобщиха от  прессекретариата на държавния глава . Събитието ще започне от 10.00 часа, в зала „Тържествена“ в Съдебната палата в София.", "date": "2019.05.26", "title": "Президентът Румен Радев ще присъства на представянето на книга за практиката на Федералния конституционен съд на Германия на 27 май"}
{"url": "http://www.focus-news.net/news/2019/05/26/2662467/evropeyski-izbori-2019-ivan-krastev-bsp-za-balgariya-glasuvah-za-evropa-koyato-sluzhi-na-mnozinstvoto-ot-horata-a-ne-na-privilegirovani-eliti.html", "text": "Гласувах за промяната в Европа и в България. Гласувах за Европа, която обединява, а не разделя и служи на мнозинството от хората, а не на привилегировани \"елити\". За социална Европа, основана на солидарността и справедливостта. Това заяви кандидатът за евродепутат от листата на \"БСП за България\" Иван Кръстев, след като упражни правото си на глас, съобщиха от пресцентъра на  БСП . По думите му, за съжаление, изборният ден в секцията, в която е гласувал, е далеч от европейските норми - машината за гласуване не работи, а хората с увреждания не са имали осигурен достъп. \"Наложи се да качваме на ръце двама души на инвалидни колички, един от които мой съсед и приятел. Промяната е в нашите ръце.  Направете вашия избор!\", призова Иван Кръстев", "date": "2019.05.26", "title": "Европейски избори 2019:  Иван Кръстев, \"БСП за България\": Гласувах за Европа, която служи на мнозинството от хората, а не на привилегировани \"елити\""}
{"url": "http://www.focus-news.net/news/2019/05/26/2662471/evropeyski-izbori-2019-desislava-yonkova-rik-veliko-tarnovo-pri-mestata-sas-zatrudneniya-pri-glasuvane-s-mashinite-shte-ima-tehnik.html", "text": "Имаме уверение от фирмата изпълнител, че на местата, където има затруднения с машините за гласуване ще има техник. Това каза председателят на Районната избирателна комисия във Велико Търново Десислава Йонкова, предаде репортер на  Радио „Фокус“ – Велико Търново . Тя посочи, че техническите лица са оказали съдействие при включване на машините в началото на изборния ден. Такава помощ ще бъде предоставена на секционните избирателни комисии и при тяхното изключване в края на деня. Десислава Йонкова посочи, че след приключване на изборния ден и отразяване на резултатите, всички комисии, където има машинно гласувано, трябва да изчакат представител на фирмата изпълнител, който да получи машината. След предаването те могат на тръгнат към РИК за предоставяне на изборните книжа и материали. „Ако в едно населено място или в една сграда има повече от една комисии, трябва да изчака само тази, в която има машинно гласуване. Процесът по предаване на машините е същият както при приемането. То става с двустранен  протокол и задължително ескортиране от органите на МВР“, посочи Десислава Йонкова. При предоставяне на информацията на РИК секционните избирателни комисии с машинно гласуване трябва да предадат освен протокола, също така и петте карти, използвани по време на гласуването, две СИМ карти и оригиналният протокол, който е окончателно подписан от всички представителни на комисията. \r\nНадежда КРЪСТЕВА", "date": "2019.05.26", "title": "Европейски избори 2019: Десислава Йонкова, РИК – Велико Търново: При местата със затруднения при гласуване с машините ще има техник"}
{"url": "http://www.focus-news.net/news/2019/05/26/2662478/cnn-tornado-e-preminalo-prez-grad-v-oklahoma.html", "text": "Торнадо премина през град в Оклахома, убивайки поне двама души и оставяйки много други ранени, съобщиха властите, цитирани от  CNN . \r\nДлъжностни лица проверяват жилищата за жертви и пострадали и оценяват  щетите в град Ел Рено късно вечерта в събота. Един от районите, които са най-сериозно засегнати, е мобилен парк, каза началникът на местната противопожарна служба. \r\nГрад Ел Рено, с население от около 19 000 души, е на около 29 мили западно от Оклахома Сити. \r\nВ допълнение към мобилния парк е пострадал хотел, разположен до него. \r\nВсички гости са открити невредими. Един служител е счупил крак и се лекува в болницата, според собственика на хотела. \r\n\"Силните бури, които предизвикват много силен дъжд, продължават да се движат на изток през централната част на Оклахома,\" предупреди Националната метеорологична служба в Норман, Оклахома.  Юлиян Марков", "date": "2019.05.26", "title": "CNN: Торнадо е преминало през град в Оклахома"}
{"url": "http://www.focus-news.net/news/2019/05/26/2662475/evropeyski-izbori-2019-1982-e-izbiratelnata-aktivnost-v-lovech-kam-1300-chasa.html", "text": "19.82% е избирателната активност в Ловеч към 13.00 часа. Това съобщиха за  Радио „Фокус“  от РИК - Ловеч. След 10.00 часа има една подадена жалба, която се препраща до компетентните органи.  \r\nВиолета КРЪСТЕВА", "date": "2019.05.26", "title": "Европейски избори 2019: 19.82% е избирателната активност в Ловеч към 13.00 часа"}
{"url": "http://www.focus-news.net/news/2019/05/26/2662482/blagoevgradtrafikat-na-granichen-punkt-kulata-e-intenziven-za-tovarni-avtomobili-na-izhod.html", "text": "Трафикът на граничен пункт „Кулата“ е интензивен за товарни автомобили на изход. Това съобщиха за Радио „Фокус“ – Пирин от  Главна дирекция „Гранична полиция“ . На българо-македонската граница, трафикът е с нормално натоварване. \r\nДенис НИКИФОРОВ", "date": "2019.05.26", "title": "Благоевград:Трафикът на граничен пункт „Кулата“ е интензивен за товарни автомобили на изход"}
{"url": "http://www.focus-news.net/news/2019/05/26/2662477/evropeyski-izbori-2019-1285-e-izbiratelnata-aktivnost-v-plovdivska-oblast-kam-1300-chasa.html", "text": "12.85 % е избирателната активност на изборите за Европейски парламент в Пловдивска област към 13.00 часа. Това съобщи за  Радио „Фокус“ – Пловдив  председателят на 17-та Районна избирателна комисия Дарина Тодорова. Общият брой на гласувалите към 13.00 часа е 37 226 души. Най-много са упражнилите правото си на глас в Община Асеновград.  \r\nВ областта са разкрити общо 532 избирателни секции, 3 от които подвижни, а 8 са в лечебни заведения. В 145 секции може да се гласува машинно. Общо 289 646 са избирателите, които имат право да гласуват на изборите за Европейски парламент в Пловдивска област. \r\nКъм този час са постъпили общо 3 сигнали и жалби за нарушения. \r\nТони МИХАЙЛОВ", "date": "2019.05.26", "title": "Европейски избори 2019: 12.85 % е избирателната активност в Пловдивска област към 13.00 часа"}
{"url": "http://www.focus-news.net/news/2019/05/26/2662476/evropeyski-izbori-2019-1797-e-izbiratelnata-aktivnost-v-oblast-razgrad-kam-1230-chasa.html", "text": "17.97% е избирателната активност в област Разград към 12.30 часа. Това съобщиха за  Радио „Фокус“ - Шумен  от РИК - Разград. Гласували са 20 322 избиратели. Най-висока е избирателната активност в община Лозница - 24.86%, следвана от община Самуил - 22.82%, община Завет - 22.44%, община Исперих - 20.52%. В община Кубрат са гласували 18.35% от избирателите, в община Цар Калоян - 17.90% и община Разград - 14.01%. \r\nИвелина ИВАНОВА", "date": "2019.05.26", "title": "Европейски избори 2019: 17.97% е избирателната активност в област Разград към 12.30 часа"}
{"url": "http://www.focus-news.net/news/2019/05/26/2662481/evropeyski-izbori-2019-1599-e-izbiratelnata-aktivnost-v-oblast-shumen-kam-1230-chasa.html", "text": "15.99% е избирателната активност в област Шумен към 12.30 часа, съобщиха за  Радио „Фокус“ - Шумен  от Районна избирателна комисия - Шумен. Гласували са 26 344 души. Най-висока към момента е избирателна активност в община Никола Козлево - 26.25%, следвана от община Каолиново - 23.29% и община Венец - 21.29%, община Върбица - 20.08%. Под 20% е избирателната активност в останалите шуменски общини. В община Шумен са гласували 13.60% от имащите право на вот. \r\nИвелина ИВАНОВА", "date": "2019.05.26", "title": "Европейски избори 2019: 15.99% е избирателната активност в област Шумен към 12.30 часа"}
{"url": "http://www.focus-news.net/news/2019/05/26/2662485/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-i-gkpp-lesovo.html", "text": "Интензивен е трафикът за товарни автомобили на изход на ГКПП „Кулата“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-сръбската, българо-румънската и на границата със Северна Македония трафикът е нормален на всички гранични контролно-пропускателни пунктове.  \r\nНа ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.05.26", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“ и ГКПП „Лесово“"}
{"url": "http://www.focus-news.net/news/2019/05/26/2662480/evropeyski-izbori-2019-sliven-1214-e-izbiratelnata-aktivnost-v-oblastta-kam-1230-chasa.html", "text": "12.14% е избирателната активност в областта към 12.30 часа. Гласували са 20 732 души. Това съобщи за  Радио „Фокус“ - Сливен  говорителят на РИК Стелли Стефанова. 4 642 избиратели са упражнили правото си на вот в община Нова Загора – 14.17%. Най-висока отново е избирателната активност в община Котел. Там са гласували 2 373 души и активността е 14.21%. В община Твърдица избирателната активност се е увеличила на 10.92% при гласували 1 267 души. В община Сливен гласувалите са 12 450 избиратели и отчетената активност възлиза на 11.35%. \r\nНа предходните избори за членове на Европейския парламент към 13.00 часа бе отчетена 16.19 процента избирателна активност в Сливенска област при 174 192 избиратели. \r\nДо момента няма получени сигнали за нарушения.", "date": "2019.05.26", "title": "Европейски избори 2019: Сливен: 12.14% е избирателната активност в областта към 12.30 часа"}
{"url": "http://www.focus-news.net/news/2019/05/26/2662479/evropeyski-izbori-2019-v-tsentralata-na-bsp-prodalzhavat-da-postapvat-signali-za-agitatsiya-v-izborniya-den-i-problemi-pri-glasuvaneto.html", "text": "В централата на БСП продължават да постъпват сигнали за агитация в изборния ден и проблеми при гласуването. Това съобщиха от пресцентъра на  БСП . За агитация в полза на ДПС пред СИК № 6 в гр. Пещера сигнал подават членове на секцията. От секцията в с. Побит камък, общ. Разград, съобщават, че кметът на селото, регистрирана като представител на ПП ГЕРБ, провежда агитация пред изборното помещение и дава насоки за гласуването. По сигнал на жители на с. Ламбриново, община Силистра, пред СИК в населеното място се провежда агитация, щабът на \"БСП за България\" в Силистра е подал жалба в РИК. Жалба в РИК - Силистра има и за това, че кметът на с. Секулово, обл. Силистра, стои постоянно в изборното помещение.", "date": "2019.05.26", "title": "Европейски избори 2019: В централата на БСП продължават да постъпват сигнали за агитация в изборния ден и проблеми при гласуването"}
{"url": "http://www.focus-news.net/news/2019/05/26/2662483/evropeyski-izbori-2019-mustafa-karadaya-dps-glasuvah-za-mir-demokratsiya-tolerantnost-i-po-dostoen-zhivot-za-vsichki-ni.html", "text": "Гласувах за мир, демокрация, толерантност, за по-достоен живот на всички ни в България и на младите хора. Това каза председателят на ДПС и водач на листата на партията за европейските избори след като гласува на изборите за Европейски парламент, предаде репортер на  Агенция „Фокус“ . „Гласувам за ускорено и догонващо развитие на страната в рамките на Европа и Европейския съюз. Ние залагаме на младите“, каза още той.  \r\nНа въпрос дали подкрепя публикуването на екзитполовете, Мустафа Карадайъ отговори, че това е спорен въпрос и самият той не мисли, че решава изборния резултат. Относно забранителния списък, по който само в Кърджалийско има близо 100 хиляди души, които няма да гласуват, Карадайъ каза, че решението за това, според него, е политическо лицемерие. „Лицемерието в политиката трябва да го спрем всички заедно, защото съвсем скоро всички бяхме свидетели как Европейският съюз, европарламентът прие резолюция за даване на възможност на европейските граждани да могат да гласуват в трети страни, където и да се намират те“, поясни той. Мустафа Карадайъ заяви още, че в нарушение на конституцията точно тези партии забраняват на гражданите на Европейския съюз да могат да гласуват, като преди това в европарламента са подкрепили даването на възможност на всички граждани да гласуват, където и да се намират. „Ние винаги сме отстоявали тази теза, че всички български граждани трябва да имат възможността да могат да участват във всички видове избори. Не само, че ние като партия ще предприемем действия, но аз призовавам всички демократично мислещи, всички, които отстояваме демокрацията и законността, да не позволяваме да се нарушава Конституцията“, каза още Мустафа Карадайъ в Кърджали", "date": "2019.05.26", "title": "Европейски избори 2019: Мустафа Карадайъ, ДПС: Гласувах за мир, демокрация, толерантност и по-достоен живот за всички ни"}
{"url": "http://www.focus-news.net/news/2019/05/26/2662486/general-mayor-grudi-angelov-voenna-akademiya-g-s-rakovski-s-vsyaka-svoya-duma-krasimir-uzunov-ni-karashe-da-badem-po-dobri-da-se-grizhim-za-podchinenite-si-i-da-pravim-vsichko-za-balgarskata-armiya.html", "text": "С всяка една своя дума Красимир Узунов ни караше да мислим и да бъдем по-добри, да се грижим за подчинените си, да правим всичко за развитието на българската армия, както е правил Дрангов едно време, дори влизайки в много конфликти. Това каза в интервю за  Радио „Фокус“ – Пирин  генерал-майор Груди Ангелов, началник на Военна академия „Г. С. Раковски“ по повод премиерата на филма „Срещи на първия ред: Красимир Узунов с полк. Борис Дрангов“ и 102-ата годишнина от героичната смърт на полк. Дрангов. Той обясни, че със създателят на Агенция и Радиоверига „Фокус“ са се познавали повече от 20 години, още от времето на основаването на Българската офицерска легия „Раковски“, на която Узунов е бил един от основателите. Началникът на Военната академия допълни, че през годините са имали различен път, но отново и по-близо е бил когато е командир на 61-ва Стрямска механизирана бригада. „Тогава трябваше да представяме книгата „Каймакъ-Чаланъ“. Тогава ме грабна това, че той е успял да изкара образът на българския войник, независимо от това дали е войник, сержант или офицер, защото всички сме войници на Майка България. Жертвоготовността, любовта към България – това беше основното, което ме „зарази“ отново, защото всеки един офицер се е клел пред Отечеството, а в душата си носи България. Краси Узунов също носеше всичко това в себе си“, каза още генерал-майор Груди Ангелов. Според него Узунов е умеел да обединява. „Много често ми казваше да мина през неговия офис, за да се видим, но аз му отговарях, че имам работа, а той отвръщаше: „Каква работа може да имаш ти. Ела тук, ще говорим за история, за битките и за офицерите – какви са били преди. Това е по-важно“. През последните години прекарахме много време заедно, обсъждахме Каймак-Чалан и Борис Дрангов, както и книгата „Азъ служихъ при Дранговъ“, от която ми четеше откъси и ме питаше за мнение. Това правеше с всички наши приятели и ни караше да видим какво са направили те и какви офицери сме имали. Караше ни да видим как едно време командирите са се грижели за своите подчинени и питаше – „И вие ли така правите в момента?“, допълни генерал-майор Ангелов. По думите му със смъртта и на полк. Дрангов, и на Красимир Узунов България е загубила двама големи българи, посветени изцяло  и отдали живота си на България. „Това загубихме – единия офицер, другия офицер и публицист, всъщност дори бих казал, че и двамата са били публицисти, не можем да ги делим. Знаете, че и Борис Дрангов е пишел много, негова е и книгата „Помни войната“, която е наръчник за българския военнослужещ, за българския офицер с крилатите му апостолати вътре“, подчерта генерал-майор Ангелов. Той заяви, че това са послания, които са актуални и днес и за които трябва да се сещаме по-често днес. „Защото в книгата си Борис Дрангов пише: „Празна раница не пази граница“.  Това е вярно и до днес – не може войникът да не е облечен, да не е нахранен или да няма необходимото оръжие и екипировка, а ти да го караш да изпълнява своите задачи“, коментира началникът на Военната академия. \r\nЛивия НИНОВА", "date": "2019.05.26", "title": "Генерал-майор Груди Ангелов, Военна академия „Г. С. Раковски“: С всяка своя дума Красимир Узунов ни караше да бъдем по-добри, да се грижим за подчинените си и да правим всичко за българската армия"}
{"url": "http://www.focus-news.net/news/2019/05/26/2662484/evropeyski-izbori-2019-22-179-dushi-sa-glasuvali-v-oblast-targovishte-kam-1230-chasa.html", "text": "22 179 души са гласували в област Търговище към 12.30 часа. Това съобщи за  Радио „Фокус“ - Шумен  Гергана Цонева, председател на РИК - Търговище. Изборният ден протича спокойно, няма жалби или сигнали за нарушения. \r\nИвелина ИВАНОВА", "date": "2019.05.26", "title": "Европейски избори 2019: 22 179 души са гласували в област Търговище към 12.30 часа"}
{"url": "http://www.focus-news.net/news/2019/05/26/2662491/pleven-41-godishen-mazh-e-zadarzhan-pri-opit-da-podkupi-politsai-za-da-ne-sastavyat-protokol-za-preduprezhdenie-sled-semeen-skandal-v-selo-koilovtsi.html", "text": "41-годишен мъж е задържан в полицията. Това съобщиха от пресцентъра на  МВР . Снощи, около 21.00 часа служителите на реда били извикани на адрес за семеен скандал в село Коиловци. За да не съставят протокол за предупреждение по Закона за МВР мъжът предложил на проверяващите две банкноти по 50 лева. Извършен е оглед на местопроизшествието. Парите са иззети. По случая е образувано досъдебно производство за престъпление по чл. 304, ал.1 от НК, уведомена е прокуратурата.", "date": "2019.05.26", "title": "Плевен: 41-годишен мъж е задържан при опит да подкупи полицаи, за да не съставят протокол за предупреждение след семеен скандал в село Коиловци"}
{"url": "http://www.focus-news.net/news/2019/05/26/2662487/evropeyski-izbori-2019-pleven-1420-e-izbiratelnata-aktivnost-v-oblastta-kam-1230-chasa.html", "text": "14.20% е избирателната активност в областта към 12.30 часа. Гласували са 34 445 избиратели. Това съобщиха за  Радио „Фокус“  от РИК - Плевен. Най-голям е броят на гласувалите в община Плевен – 17 140, а най-малък е в гр. Искър - 749. 2445 гласоподаватели са упражнили вота си в община Левски и 963 души в Пордим. В останалите общини броят на гласувалите варира между 1000 и 2000 души. Няма сведения за подадени жалби и сигнали. Най-висок процент активност се отбелязва в община Никопол - 20.80, а най-нисък е в община Долни Дъбник - 12.50%. В община Плевен избирателната активност е 14.10%.  \r\nВиолета КРЪСТЕВА", "date": "2019.05.26", "title": "Европейски избори 2019: Плевен: 14.20% е избирателната активност в областта към 12.30 часа"}
{"url": "http://www.focus-news.net/news/2019/05/26/2662489/evropeyski-izbori-2019-1588-e-izbiratelnata-aktivnost-vav-velikotarnovska-oblast-kam-1230-chasa.html", "text": "15.88% е избирателната активност на изборите за Европейски парламент във Великотърновска област към 12.30 часа. Това съобщи на пресконференция председателят на Районната избирателна комисия Десислава Йонкова, предаде репортер на  Радио „Фокус“ – Велико Търново . Общият брой на гласувалите към 12.30 часа е 33 967 души от общо 213 945 имащи право на вот. Най-висока е избирателната активност в община Сухиндол – 22.14%, а най-ниска – в община Полски Тръмбеш – 14.29%. В община Велико Търново избирателната активност е 15.05%.  \r\nНяма постъпили сигнали и за неработещи машини за гласуване. В областта са разкрити общо 417 избирателни секции. В 104 секции може да се гласува машинно. \r\nНадежда КРЪСТЕВА", "date": "2019.05.26", "title": "Европейски избори 2019: 15.88% е избирателната активност във Великотърновска област към 12.30 часа"}
{"url": "http://www.focus-news.net/news/2019/05/26/2662495/evropeyski-izbori-2019-andrey-novakov-gerb-glasuvah-po-edinstveniya-vazmozhen-nachin-koyto-garantira-che-balgariya-nyama-da-se-otkloni-ot-evropeyskoto-si-razvitie.html", "text": "Гласувах по единствения възможен начин, който гарантира това, че България няма да се отклони от европейското си развитие. Това заяви след като упражни правото си на вот на европейските избори кандидатът за евродепутат от листата на ГЕРБ и СДС Андрей Новаков, предаде репортер на  Радио „Фокус“ - Пирин . Новаков посочи, че само една опция на гласуване гарантира, че България ще получи повече финансиране за селата и градовете; че ще се противопостави на несправедливи законодателни решения като Пакет „Мобилност“; че ще продължи с европейското си развитие. „Всички хора без значение къде са избрали да прекарат почивката си, нека да направят всичко възможно да упражнят правото си на глас, тъй като сега е моментът да покажат мнението си и да го изразят по единствения легитимен начин, така че да окажат влияние върху това как България ще продължи да се развива през следващите 5 години в Европейския съюз“, допълни Андрей Новаков. \r\nНатали СТЕФАНОВА", "date": "2019.05.26", "title": "Европейски избори 2019: Андрей Новаков, ГЕРБ: Гласувах по единствения възможен начин, който гарантира, че България няма да се отклони от европейското си развитие"}
{"url": "http://www.focus-news.net/news/2019/05/26/2662490/evropeyski-izbori-2019-2062-e-izbiratelnata-aktivnost-v-oblast-silistra-kam-1300-chasa.html", "text": "20.62% е избирателната активност в област Силистра към 13.00 часа. Това съобщи за  Радио „Фокус“ - Шумен  Теодора Тодорова, председател на РИК. Гласували са 22 447. В община Ситово са гласували 26.57%, в община Алфатар - 26.93%, в община Главиница - 25.65%. В община Тутракан са гласували 19.67% от избирателите, в община Кайнарджа - 21.09%, в община Силистра - 18.9%, в община Дулово - 20.58%. В село в Окорш и в село Попина е имало авария в електрозахранването, като в Окорш електричеството е възстановено. „Решава се обаче казус, тъй като при изключване на захранването не е отчетен последният глас, разписката е излязла наполовина и на практика имаме подпис в избирателния списък, няма глас в машината“, каза Теодора Тодорова. \r\nИвелина ИВАНОВА", "date": "2019.05.26", "title": "Европейски избори 2019: 20.62% е избирателната активност в област Силистра към 13.00 часа"}
{"url": "http://www.focus-news.net/news/2019/05/26/2662496/evropeyski-izbori-2019-1274-e-izbiratelnata-aktivnost-v-25-ti-ir-v-sofiya-kam-1300-chasa.html", "text": "12.74 % е избирателната активност в 25-ти ИР в София към 13.00 часа. Това съобщиха за  Агенция „Фокус“  от  25-ти ИР в София“ . Няма сигнали за нарушения по време на изборния ден. Машините също работят.  \r\nИрина ИВАНОВА", "date": "2019.05.26", "title": "Европейски избори 2019: 12.74 % е избирателната активност в 25-ти ИР в София към 13.00 часа"}
{"url": "http://www.focus-news.net/news/2019/05/26/2662494/evropeyski-izbori-2019-tsveta-karayancheva-glasuvam-za-evropa-na-zdraviya-razum-a-ne-na-populizma-i-na-krayno-levite-i-krayno-desni-techeniya-za-silniya-glas-na-balgariya-v-evropa.html", "text": "Гласувам за Европа на здравия разум, а не на популизма и на крайно левите и крайно десни течения, за силния глас на България в Европа. Това каза председателят на Народното събрание Цвета Караянчева, която гласува в Средно училище „Петко Р. Славейков“ в кв. „Възрожденци“ в Кърджали, предаде репортер на  Радио \"Фокус\" . След като даде вота си, председателят на Народното събрание каза пред журналисти, че гласува за една обединена, силна и стабилна Европа, за Европа на здравия разум, а не на популизма и на крайно левите и крайно десни течения. \"За силния глас на България в Европа, за да се зачита, както е било досега и да има значение. За да могат българските граждани да бъдат спокойни, че в Европа има място и за тях, и аз съм убедена в това\", заяви Цвета Караянчева. Относно публикуването на данни от екзитполовете в изборния ден, тя отбеляза, че е съгласна с това. \"Лично говоря от моя лице, защото гражданите трябва да бъдат информирани\", допълни Караянчева. На въпрос за битката между партиите в региона, тя отговори, че според нея към момента тази битка протича спортсменски. \"Това основно е битката между двете най-големи партии тук. Ние водим спортсменска игра, ние не сме пращали жалби в изборите в избирателната комисия\", каза. \"Ако има законово право, нормално е да се дописват избиратели в самия ден на изборите, но да не се правят някакви машинации\", отбеляза още Цвета Караянчева. На въпрос има ли раздаване на подаръци на тези избори в Кърджалийски регион, Цвета Караянчева отговори, че не е чула и, че от нейната партия никога не са раздавали подаръци и не са купували гласове. \"Ние работим спортсменски, до всеки човек, така, както аз работя в продължение на 12 години и моите колеги работят по принципа на убеждението, на добрите практики и добрите политически послания. За другите не мога да кажа, нека те отговорят, аз говоря за моята партия, като областен координатор\", коментира още Цвета Караянчева. Тя поясни също, че е традиционалист и предпочита да гласува по стария начин. \"Ако има електронно гласуване, бих гласувал електронно. Засега още има много опасности в електронното гласуване за манипулация на вота, затова трябва да изчистим всички проблеми по него. Тогава и аз с удоволствие ще гласувам електронно. Мен не ме притеснява това, просто съм традиционалист\", каза  още Цвета Караянчева. \r\nДарина ДЕЕНИЧИНА", "date": "2019.05.26", "title": "Европейски избори 2019: Цвета Караянчева: Гласувам за Европа на здравия разум, а не на популизма и на крайно левите и крайно десни течения, за силния глас на България в Европа"}
{"url": "http://www.focus-news.net/news/2019/05/26/2662497/evropeyski-izbori-2019-g-1485-e-izbiratelnata-aktivnost-v-gabrovska-oblast-kam-1300-chasa.html", "text": "14.85% е избирателната активност на изборите за Европейски парламент в Габровска област към 13.00 часа. Това съобщиха за  Радио „Фокус“ – Велико Търново  от Районната избирателна комисия в Габрово. Общият брой на гласувалите към 13.00 часа е 16047 души от общо 108 034 имащи право на вот. В община Габрово са гласували 8247 жители, в община Дряново – 1243, в община Севлиево – 5137, и в община Трявна – 1420.  \r\nБроят на избирателните секции на територията на областта са 234. От тях 8 са в лечебни заведения и социални домове и една подвижна секционна избирателна комисия, работеща на територията на община Севлиево. \r\nЛуиза ТРАНЧЕВА", "date": "2019.05.26", "title": "Европейски избори 2019 г: 14.85% е избирателната активност в Габровска област към 13.00 часа"}
{"url": "http://www.focus-news.net/news/2019/05/26/2662499/evropeyski-izbori-2019-izbiratelnata-aktivnost-v-obshtina-kazanlak-kam-1300-chasa-e-145.html", "text": "14,5 % е избирателната активност в община Казанлък към 13.00 часа, каза за Радио „ Фокус” секретарят на  Общината Ваня Иванова . Гласували са 9 590 избиратели, при общ брой с право на глас 65 959.  \r\nСекретарят на Общината поясни, че членовете на Секционни избирателни комисии и охраната имат законовата възможност да гласуват в секциите, в които работят. Техните имена се записват под черта в съответните избирателни списъци. В община Казанлък това са 165 души.  \r\n88 са избирателните секции на територията на общината, една от тях е подвижна. \r\nВ 27 секции избирателите имат възможност да дадат своя вот и машинно.  \r\nСлавяна ГАЙДАРОВА", "date": "2019.05.26", "title": "Европейски избори 2019: Избирателната активност в община Казанлък към 13.00 часа е 14,5 %"}
{"url": "http://www.focus-news.net/news/2019/05/26/2662498/evropeyski-izbori-2019-eva-maydel-glasuvah-za-silna-balgariya-v-obedinena-evropa.html", "text": "Изборът е право, но и отговорност. Днес гласувах за европейска България, която има правото и може да бъде сред най-добрите в Европа и носи отговорност за собственото си бъдеще. Гласувах за модерна България на дръзките, борбените и способните хора, които знаят, че общността е опора, но утрешния ден си го създаваш сам. Избирайте смело и стойте зад избора си. Това заяви кандидатът за евродепутат от ГЕРБ Ева Майдел след като гласува в столичното 163-о ОУ „Черноризец Храбър“, съобщиха от пресцентъра на  ПП ГЕРБ .", "date": "2019.05.26", "title": "Европейски избори 2019: Ева Майдел: Гласувах за силна България в обединена Европа"}
{"url": "http://www.focus-news.net/news/2019/05/26/2662493/evropeyski-izbori-2019-dobrich-okolo-1615-e-izbipatelnata-ativnoct-v-oblastta-am-1300-chaca.html", "text": "Около 16.15 %  e избиpaтeлнaтa aĸтивнocт в област Добрич ĸъм 13.00 чaca. До този час са глacyвaли 26 682 избиратели. Това съобщиха от Областна администрация – Добрич, предаде кореспондентът на  Радио „Фокус” – Варна . Към момента има постъпили два нови сигнала за нарушение в изборния ден. Активността в осемте добруджански общини се запазва както в по-ранните часове на деня. Най-висока е в Община Крушари – 858  избиратели са гласували (22.35 %), следват Община Тервел – 2975 избиратели – 20.53%; Община Добричка – 3654 избиратели – 20.44 %; Община Генерал Тошево – 2118 избиратели – 17.06 %; Община Шабла – 649 избиратели – 16.21 %; Община Балчик – 2565 гласоподаватели – 14.98%; Община град Добрич – 12037 избиратели – 14.59% и с най-ниска избирателна активност отново към момента е Община Каварна - 1826 избиратели - 14.15 %. \r\nЖулиета НИКОЛОВА", "date": "2019.05.26", "title": "Европейски избори 2019: Добрич: Около 16.15 % e избиpaтeлнaтa aĸтивнocт в областта ĸъм 13.00 чaca"}
{"url": "http://www.focus-news.net/news/2019/05/26/2662500/evropeyski-izbori-2019-gerb-burgas-signalizira-za-narushenie-v-izborniya-den-v-s-ravnets.html", "text": "ГЕРБ - Бургас подаде сигнал до Районна избирателна комисия за съмнения за неправомерна агитация. Това съобщиха от пресцентъра на  ПП ГЕРБ . Жалбата е свързана с изборния процес в село Равнец, община Бургас.  \r\n„Сезирахме РИК - Бургас, че лице, известно като представител на друга политическа партия, пресреща  жители на селото с автомобил и ги извозва до откритите секции в ОУ „Св. св. Кирил и Методий“. Това поражда сериозни опасения за нарушения в изборния ден“, алармираха от областното ръководство на партията.  \r\nОт ГЕРБ - Бургас очакват своевременно извършване на проверка от РИК и при потвърдено нарушение, да бъде наложена санкция, предвидена по ИК, за извършителя или на политическата сила в полза, на чийто кандидат се извършва нерегламентирана агитация.", "date": "2019.05.26", "title": "Европейски избори 2019: ГЕРБ - Бургас сигнализира за нарушение в изборния ден в с. Равнец"}
{"url": "http://www.focus-news.net/news/2019/05/26/2662504/sport-toronto-e-shampion-na-iztoka-igrae-sreshtu-uoriars-na-finala.html", "text": "Торонто Раптърс е новият шампион на Източната конференция в Националната баскетболна асоциация на САЩ и Канада. Рано тази сутрин „динозаврите\" победиха у дома фаворита Милуоки Бъкс със 100:94 и затвориха серията с 4:2 успеха. Звездата на тима Кауи Леонард отбеляза 27 точки и добави рекордните в кариерата си 17 борби за канадския тим. В последните 12 минути домакините отбелязаха 29 точки, срещу 18 за Бъкс. \r\nТоронто достигна първи финал в 24-годишната си история, където ще срещне шампиона на Запада и защитаващ трофея си тим на Голдън Стейт Уориърс. Първата среща помежду им ще бъде идния четвъртък в Торонто.", "date": "2019.05.26", "title": "Спорт: Торонто е шампион на Изтока, играе срещу Уориърс на финала"}
{"url": "http://www.focus-news.net/news/2019/05/26/2662488/evropeyski-izbori-2019-1858-e-izbiratelnata-aktivnost-vav-vidinska-oblast-kam-1300-chasa.html", "text": "18.58% е избирателната активност във Видинска област към 13.00 часа, съобщиха за  Радио „Фокус“ – Видин  от РИК. Гласували са 16 503-ма от имащите право на глас избиратели  В община Бойница продължава да е най-висока избирателната активност – 38.12%, като са гласували 313 души, най-ниската избирателна активност е отново във Видин – 13.94% с гласували 8345 души. През изборния ден няма регистрирани жалби в РИК - Видин. \r\nАнна ЛОЗАНОВА", "date": "2019.05.26", "title": "Европейски избори 2019: 18.58% е избирателната активност във Видинска област към 13.00 часа"}
{"url": "http://www.focus-news.net/news/2019/05/26/2662503/evropeyski-izbori-2019-burgas-1590-e-izbiratelnata-aktivnost-v-burgaska-oblast-kam-1300-chasa.html", "text": "15.90% е избирателната активност в Бургаска област към 13.00 часа. Това съобщиха пред журналисти от Районна избирателна комисия (РИК) – Бургас, предаде репортер на  Радио „Фокус“ – Бургас . Това се равнява на 56 928 гласували в цялата Бургаска област, а от тях в град Бургас гласувалите са 25 676 (13.79%). \r\nНай-високата избирателна активност е в община Руен – 25.48%, след нея се нарежда Малко Търново – 25.27%, висока е избирателната активност и в община Приморско – 23.45%. \r\n4 са постъпилите и регистрирани жалби в РИК до момента.  \r\nМария КУРТЕВА", "date": "2019.05.26", "title": "Европейски избори 2019: Бургас: 15.90% е избирателната активност в Бургаска област към 13.00 часа"}
{"url": "http://www.focus-news.net/news/2019/05/26/2662505/evropeyski-izbori-2019-1101-e-izbiratelnata-aktivnost-v-24-ir-v-sofiya-kam-1300-chasa.html", "text": "11.01 % е избирателната активност в 24 ИР в София към 13.00 часа. Това съобщиха за  Агенция „Фокус“  от  24 ИР в София“ . Няма сигнали за нарушения по време на изборния ден. Машините също работят.  \r\nИрина ИВАНОВА", "date": "2019.05.26", "title": "Европейски избори 2019: 11.01 % е избирателната активност в 24 ИР в София към 13.00 часа"}
{"url": "http://www.focus-news.net/news/2019/05/26/2662506/evropeyski-izbori-2019-pleven-izbiratelnata-aktivnost-v-oblastta-e-1420-kam-1230-chasa.html", "text": "Избирателната активност в областта е 14,20% към 12.30 часа. Това съобщиха за  Радио „Фокус“   от РИК-Плевен. Най-висок процент активност се отбелязва в община Никопол -20,80%, а най-нисък е в община Долни Дъбник- 12,50%. В община Плевен избирателната активност е 14,10%.  \r\nВиолета КРЪСТЕВА", "date": "2019.05.26", "title": "Европейски избори 2019: Плевен: Избирателната активност в областта е 14,20% към 12.30 часа"}
{"url": "http://www.focus-news.net/news/2019/05/26/2662501/anadolu-agency-nay-ratsionalnoto-reshenie-e-satrudnichestvo-v-iztochnoto-sredizemnomorie.html", "text": "Най-рационалното решение е сътрудничество в Източното Средиземноморие, пише турската агенция  Anadolu Agency  в материал, представен без редакторска намеса. \r\nС неотдавнашното откриване на въглеводородни ресурси в региона от началото на хилядолетието Източното Средиземноморие се превърна в новия епицентър на енергийната дипломация. Въпреки това сеизмичните проучвания и сондажните дейности в Източното Средиземноморие също се превръщат в много спорен въпрос поради едностранните действия на кипърската гръцка администрация. \r\nИма поговорка, че добрите огради правят добри съседи. За разлика от това обаче, кипърската гръцка администрация пренебрегва международното право и неотменните права на турците от северен Кипър  заради собствените си алчни стремежи, които служат само за стимулиране на напрежението. \r\nТурският сондажен кораб „Фатих“ стартира офшорните си сондажни операции на 3 май в район, разположен на 75 километра (42 морски мили) от западния бряг на острова. Районът попада изцяло в турския континентален шелф, регистриран в ООН, и в разрешителни, издадени от турското правителство през предходните години на Turkish Petroleum. \r\nТурция иска да види енергийните ресурси като стимул за политическото разрешение на конфликта на острова и мира в по-широкия средиземноморски басейн, а не като катализатор за по-нататъшно напрежение. \r\nКипърската гръцка администрация провежда безразсъдна политика в региона чрез едностранно сключване на споразумения за дейности в изключителна икономическа зона с Египет (2003 г.), Ливан (2007 г.) и Израел (2010 г.) и провеждане на договори за проучване и издаване на разрешителни за такива дейности около острова. \r\nОт самото начало Турция и турците от Северен Кипър отхвърлиха тези опити и заявиха, че очертаването на континенталния шелф, както и на изключителните икономически зони в полузатворено море като Източното Средиземноморие може да бъде възможно само чрез споразумения, сключени между всички засегнати страни и чрез спазване на права и интереси на всички заинтересовани страни, основани на международното право и принципи на справедливост. \r\nОт правна гледна точка двустранните споразумения, които нарушават законните права на трети страни, са нищожни и следователно нямат правно действие по отношение на трети държави, чиито права са нарушени от такива споразумения. Възраженията на Турция срещу споразумението за икономическа конюнктура между Египет и кипърските гърци бяха регистрирани в ООН, като се има предвид, че очертаващата линия в това споразумение нарушава континенталния шелф на Турция в Средиземно море. \r\nКипърската гръцка администрация едностранно е идентифицирала 13 блока за проучване на петрол около остров Кипър и е издала разрешителни на нефтени компании като Exxon (САЩ), Nobel (Франция), Eni (Италия), Kogas (Южна Корея), Qatar Petroleum (Катар) и други за дейности по проучване и сондиране. \r\nВъпреки това е изключително важно дали кипърската гръцка администрация представлява кипърските турци и Кипър като цяло или по закон. Краткият отговор на този справедлив въпрос е: \"Абсолютно не, въобще не.\" \r\nЗатова кипърските гърци нямат право да преговарят и да сключват международни споразумения или да приемат закони, свързани с експлоатацията на природните ресурси от името на целия остров. Тази провокативна, едностранна политика компрометира присъщите неотменими права на кипърските турци върху природните ресурси на острова. \r\nВъншната политика на Турция винаги е била последователна и ясна по този въпрос: \"Кипърските турци и гърци трябва да се възползват съвместно от природните ресурси на острова\". \r\nЕдностранните действия на кипърската гръцка администрация не само пренебрегват правата на кипърските турци, но и оспорват морските юрисдикции на Турция в източната част на Средиземно море около западния бряг на острова. Освен кипърския въпрос, Турция заяви, че има легитимни и законни права в Източното Средиземноморие, особено на запад от дължина 32 ° 16 ’18” Е, регистрирана в ООН. \r\nНа островите е даден ограничен или никакъв ефект в определянето на морските граници, ако тяхното местоположение нарушава справедливото разграничаване. Затова Турция не признава незаконните претенции на кипърските гърци. \r\nТурция е на мнение, че остров Кипър не може да генерира пълни ИИЗ въз основа на опростени методи за разграничаване на запад от острова, тъй като това нарушава справедливото разграничение съгласно международното право. \r\nВсъщност основният принцип на разграничаването на морските граници достига до справедливо решение. Съгласно този принцип, като се вземат предвид географските и други релевантни обстоятелства, на островите може да бъде предоставено специално третиране, що се отнася до морските граници. В съответствие с международната съдебна практика това специално третиране може да бъде частично или да няма ефект при генерирането на ИИЗ или континенталния шелф, ако присъствието на островите наруши справедливото разграничаване. \r\nТурция подчертава, че окончателните морски граници в Източното Средиземноморие може да бъдaт определени само чрез споразумения, постигнати между съответните страни, основани на международното право и на справедлив принцип. \r\nВ този смисъл Турция сключи споразумение за разграничаване на континенталния шелф със Северен Кипър през 2011 г. въз основа на справедливи принципи. Освен това, въз основа на присъщите им права като съсобственици на острова, правителството на кипърските турци предостави лицензи за проучване и експлоатация на въглеводороди в открито море на Turkish Petroleum около острова в отговор на едностранните дейности на кипърската гръцка администрация. \r\nТурция многократно е подчертавала, че е готова да допринесе за справедливо, честно и мирно решение на всички висящи въпроси, включително справедливо разграничаване на областите на морската юрисдикция с всички съответни крайбрежни държави, които признава в съответствие с международното право, за да допринесе допълнително стабилността на целия средиземноморски басейн. \r\nВ лицензираните зони, предоставени на Turkish Petroleum от Северен Кипър, компанията извършва сеизмични дейности в района от 2011 година. \r\nЕдновременно с това „Фатих“ работи в рамките на континенталния шелф на Турция в Източното Средиземноморие. \r\nВторият сондажен кораб на Турция \"Явуз\" също е готов за въглеводородни операции. Техническите възможности на Турция, дължащи се на флота на изследователските си кораби, отразяват, че тя наистина е сериозен играч в региона. \r\nМеханизмите за енергийно сътрудничество в Източното Средиземноморие, които се опитват да изолират Турция, не са реалистични. Очевидно е, че Турция всъщност е ключът към успеха на всеки инструмент за сътрудничество, като се има предвид факта, че тя има най-дългата континентална брегова линия в Източното Средиземноморие и нарастващото търсене на енергийни ресурси. \r\nКипърската гръцка администрация не положи никакви усилия да избегне безотговорно застрашаване на стабилността в региона, като пренебрегва неотменими права на кипърските турци, които са съсобственици на природните ресурси на острова, и продължава да отхвърля всяко предложение за сътрудничество и вместо това настоява едностранни дейности в региона. \r\nЕдинствено разумно е трети страни да играят конструктивна роля и да признаят факта, че Турция и Северен Кипър не могат да бъдат изключени от енергийното уравнение в Източното Средиземноморие. \r\nСпоред източниците на турското външно министерство, Турция иска да види ресурсите  като стимул за политическо уреждане на острова и мир в региона в по-широк мащаб, отколкото катализатор за по-нататъшно напрежение. \r\nЩо се отнася до едностранните кипърски гръцки въглеводородни дейности, ясно е, че Турция ще продължи да защитава правата на кипърските турци, както и собствените си. Затова Турция декларира при всяка възможност, че въглеводородните дейности на турската петролна компания в зоните за лицензиране от Северен Кипър, както и в континенталния шелф на Турция, ще продължат със сеизмични и сондажни операции.  Юлиян Марков", "date": "2019.05.26", "title": "Аnadolu Agency: Най-рационалното решение е сътрудничество в Източното Средиземноморие"}
{"url": "http://www.focus-news.net/news/2019/05/26/2662507/evropeyski-izbori-2019-1456-e-izbiratelnata-aktivnost-v-oblast-blagoevgrad-kam-1230-chasa.html", "text": "40 912-ма души или 14.56% е избирателната активност в област Благоевград към 12.30 часа. Това обяви на пресконференция Йордан Симонски, зам.-председател на Районна избирателна комисия – Благоевград, предаде репортер на  Радио \"Фокус\" - Пирин . По общини избирателната активност е: община Банско – 3 446, или 31.98 %; община Белица – 2 319, или 29.12 %; община Благоевград – 7 136, или 10.63 %; община Гоце Делчев – 4 372, или 15.68%; община Гърмен – 1 595, или 12.58 %; община Кресна – 977, или 21.20 %; община Петрич – 5 048, или 10.70%; община Разлог – 3 684, или 20.75 %; община Сандански – 4 894, или 13.68 %; община Сатовча – 2 000, или 13.45%; община Симитли – 2 417, или 19.27%, община Струмяни – 625, или 14.29 %; община Хаджидимово – 1 212, или 14.07 %; община Якоруда – 1 187, или 13.47%. \r\nЛивия НИНОВА", "date": "2019.05.26", "title": "Европейски избори 2019: 14.56 % е избирателната активност в област Благоевград към 12.30 часа"}
{"url": "http://www.focus-news.net/news/2019/05/26/2662502/evropeyski-izbori-2019-izborniyat-den-v-oblast-targovishte-prodalzhava-v-normalna-obstanovka-nyama-registrirani-prestapleniya-i-narusheniya-na-obshtestveniya-red.html", "text": "Изборният ден в област Търговище продължава в нормална обстановка, няма регистрирани престъпления и нарушения на обществения ред. Това съобщиха от  ОДМВР - Търговище . От началото на деня до 12.30 часа са издадени общо 6 удостоверения при изгубен, откраднат, повреден или унищожен документ за самоличност и липса на възможност да бъде издадена нова лична карта, с които удостоверения съответните граждани да могат да упражнят правото си на вот в изборите за членове на Европейския парламент от Република България. 5 от тези удостоверения са издадени в сектор „Български документи за самоличност“ в областната дирекция, а едно – в звеното му в РУ - Омуртаг. \r\nОт началото на изборния ден до момента в областта няма регистрирани престъпления и нарушения на обществения ред.", "date": "2019.05.26", "title": "Европейски избори 2019: Изборният ден в област Търговище продължава в нормална обстановка, няма регистрирани престъпления и нарушения на обществения ред"}
{"url": "http://www.focus-news.net/news/2019/05/26/2662508/evropeyski-izbori-2019-1729-e-izbiratelnata-aktivnost-v-oblast-sofiya-kam-1300-chasa.html", "text": "17.29 % е избирателната активност в област София към 13.00 часа. Това съобщиха за  Агенция „Фокус“  от  26 ИР в София . Има регистрирани сигнали за нарушения по време на изборния ден, но не съществени. Имало е проблем и с някои от машините за гласуване, на места проблемите са отстранени.  \r\nИрина ИВАНОВА", "date": "2019.05.26", "title": "Европейски избори 2019: 17.29 % е избирателната активност в област София към 13.00 часа"}
{"url": "http://www.focus-news.net/news/2019/05/26/2662512/razsledvaneto-na-aviatsionnoto-proizshestvie-nastapilo-kray-gr-ihtiman-se-izvarshva-pod-nablyudenieto-na-okrazhna-prokuratura-sofiya.html", "text": "Разследването на авиационното произшествие, настъпило край гр. Ихтиман, се извършва под наблюдението на Окръжна прокуратура София. Около 11,30 ч. малък самолет е паднал в района, като по начални данни пилотът и пътникът в самолета са загинали. На мястото на произшествието е изпратен разследващ екип на Националната следствена служба, съобщиха от  пресцентъра на Прокуратурата на РБ .", "date": "2019.05.26", "title": "Разследването на авиационното произшествие, настъпило край гр. Ихтиман, се извършва под наблюдението на Окръжна прокуратура София"}
{"url": "http://www.focus-news.net/news/2019/05/26/2662511/evropeyski-izbori-2019-g-16-e-izbiratelnata-aktivnost-v-oblast-ruse-kam-1300-chasa.html", "text": "16% е избирателната активност на изборите за Европейски парламент в Русенска област към 13.00 часа. Това съобщи за  Радио „Фокус“ – Велико Търново  председателят на Районната избирателна комисия Мирослава Маркова. Най-висока избирателна активност има в община Ценово. Районната избирателна комисия продължава проверките във връзка със сигнала и двете жалби, които бяха подадени по-рано днес. Предстои комисията да се произнесе. Не са постъпвали нови сигнали и жалби за нарушаване на изборното законодателство. „Фокус“ припомня , че сигналът е във връзка с поставен предварително печат на бюлетина. Едната жалба е, че е подписана предварително черновата на протокола от членовете на СИК, а втората жалба е, че кметският наместник на село Церовец в община Иваново е извършвал предизборна агитация \r\nНадежда КРЪСТЕВА", "date": "2019.05.26", "title": "Европейски избори 2019 г: 16% е избирателната активност в област Русе към 13.00 часа"}
{"url": "http://www.focus-news.net/news/2019/05/26/2662509/evropeyski-izbori-2019-okolo-2210-e-izbiratelnata-aktivnost-v-oblast-pernik-kam-1200-chasa.html", "text": "24 490 души са гласували в област Перник до 12.00 часа. Това каза за  Радио „Фокус“ – Пирин  Надя Боянова, председател на Районна избирателна комисия – Перник. По думите й избирателната активност в областта е около 22.10%. Надя Боянова уточни, че до момента няма подадени сигнали и жалби за нарушения. Тя добави, че в 18-та секционна избирателна комисия в Перник е отпаднало машинното гласуване. „Причината е, че още в началото на изборния ден машината изобщо не е тръгнала и поради тази причина в тази секция няма да има машинно гласуване“, заяви Надя Боянова. \r\nДенис НИКИФОРОВ", "date": "2019.05.26", "title": "Европейски избори 2019: Около 22.10% е избирателната активност в област Перник към 12.00 часа"}
{"url": "http://www.focus-news.net/news/2019/05/26/2662515/okrazhna-prokuratura-plovdiv-razsledva-ubiystvo-izvarsheno-v-gr-asenovgrad-okolo-polunosht-v-gradski-park.html", "text": "Окръжна прокуратура Пловдив разследва убийство, извършено в гр. Асеновград около полунощ, в градски парк, съобщиха от пресцентъра на  Прокуратурата на РБ . Задържани са две лица, заподозрени като извършители. Изясняват се самоличността на жертвата – лице от мъжки пол, както и мотивите за умъртвяването му.", "date": "2019.05.26", "title": "Окръжна прокуратура Пловдив разследва убийство, извършено в гр. Асеновград около полунощ, в градски парк"}
{"url": "http://www.focus-news.net/news/2019/05/26/2662510/evropeyski-izbori-2019-zhalba-za-kontroliran-vot-v-gr-bregovo-e-podadena-v-rik-vidin.html", "text": "Жалба за контролиран вот в гр. Брегово е подадена в РИК - Видин, показва справка на сайта на  РИК - Видин . Жалбата е подадена от Свилен Маринов от гр. Брегово. Сигналът е относно съмнение за контролиран вот. Районната избирателна комисия във Видин все още не е излязла с решение по жалбата. \r\nАнна ЛОЗАНОВА", "date": "2019.05.26", "title": "Европейски избори 2019: Жалба за контролиран вот в гр. Брегово е подадена в РИК - Видин"}
{"url": "http://www.focus-news.net/news/2019/05/26/2662513/evropeyski-izbori-2019-signal-za-kupuvane-na-glasove-v-selo-gabare-e-podaden-v-rik-vratsa.html", "text": "Сигнал за купуване на гласове в село Габаре е подаден в Районна избирателна комисия (РИК) – Враца, съобщиха за  Радио „Фокус“ – Видин  от комисията. Сигналът е подаден по телефона от представител на коалиция „БСП за България“. Според сигнала пред секцията в село Габаре се купуват гласове. От РИК с предали сигнала по компетентност на ОДМВР – Враца. \r\nАнна ЛОЗАНОВА", "date": "2019.05.26", "title": "Европейски избори 2019: Сигнал за купуване на гласове в село Габаре е подаден в РИК-Враца"}
{"url": "http://www.focus-news.net/news/2019/05/26/2662519/haskovo-trup-na-vazrasten-mazh-e-otkrit-v-dvora-na-kashtata-mu-v-s-lozen.html", "text": "Около 08 ч. сутринта днес, в двора на къщата му в с. Лозен, област Хасково, е открит труп на възрастен мъж, съобщиха от пресцентъра на  Прокуратурата . Установена е причината за смъртта – прострелване с огнестрелно оръжие, вероятно преработена въздушна  пушка. Провеждат се разпити и с членове на семейството му, за установяване на извършителя и механизма на причиняване на смъртта. Досъдебното производство се наблюдава от Окръжна прокуратура Хасково.", "date": "2019.05.26", "title": "Хасково: Труп на възрастен мъж е открит в двора на къщата му в с. Лозен"}
{"url": "http://www.focus-news.net/news/2019/05/26/2662520/evropeyski-izbori-2019-1978-e-izbiratelnata-aktivnost-v-oblast-vratsa-kam-1300-chasa.html", "text": "19.78% е избирателната активност в област Враца към 13.00 часа. Това съобщи за  Радио „Фокус“ – Видин  Красимир Колев, говорител на РИК - Враца. Той посочи, че са гласували  31 920 души. Най-висока е избирателната активност в община Криводол – 32.99%, най-ниска остава във Враца - 14.99%. \r\nДва са сигналите получени в комисията по телефона – за купуване на гласове в с. Габаре, който е предаден за разследване на полицията, и за разпространение на предизборни материали пред секция в село Баница. По втория сигнал РИК е излязла с решение Секционната избирателна комисия в с. Баница да премахне агитационните материали. \r\nАнна ЛОЗАНОВА", "date": "2019.05.26", "title": "Европейски избори 2019: 19.78% е избирателната активност в област Враца към 13.00 часа"}
{"url": "http://www.focus-news.net/news/2019/05/26/2662518/evropeyski-izbori-2019-15-dosadebni-proizvodstva-za-prestapleniya-protiv-politicheskite-prava-sa-obrazuvani-do-1100-chasa.html", "text": "Към 11.00 часа са образувани 15 досъдебни производства за престъпления против политическите права, от които 1 е прекратено поради липса на доказателства за извършено престъпление. Това съобщиха от  пресцентъра на Прокуратурата . По разследваните понастоящем 14 производства, няма привлечени обвиняеми лица. Те са образувани в районните прокуратури в Бургас, Сливен (2), Елена, Павликени, Провадия, Търговище (2), Велинград, Казанлък, Козлодуй, Перник, Айтос и Плевен.  \r\nОбразувани са и 2 досъдебни производства с предмет чл. 216 НК (Стара Загора и Добрич). Разследват се посегателства върху помещения, ползвани от политически партии, като в Добрич районната прокуратура е внесла обвинителен акт, след проведено бързо производство. Обвинението касае умишлено счупване на витринни стъкла на партиен клуб.  \r\nПрокурорските преписки за проверка по сигнали за извършени престъпления против политическите права са 143. От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ.  \r\nЗа сравнение, при предните избори за Европейски парламент (през 2014 г.), образуваните досъдебни производства са били 21, а преписките за проверки по сигнали – 535.  \r\nВ цялата страна продължава дежурството във всички прокуратури, както и в 11-те териториални отделения на районни прокуратури. В 12.00 часа днес се проведе и координационно съвещание на Националното междуведомствено звено, създадено от ПРБ, МВР и ДАНС, в което участваха главният прокурор, министърът на вътрешните работи и председателят на ДАНС.", "date": "2019.05.26", "title": "Европейски избори 2019: 15 досъдебни производства за престъпления против политическите права са образувани до 11.00 часа"}
{"url": "http://www.focus-news.net/news/2019/05/26/2662516/evropeyski-izbori-2019-ivan-gavazov-rik-smolyan-19-e-izbiratelnata-aktivnost-v-oblast-smolyan-kam-1230-chasa.html", "text": "19% е избирателната активност в област Смолян към 12.30 часа. Това съобщи за  Радио „Фокус“ – Смолян  зам.-председателят на Районната избирателна комисия – Смолян Иван Гавазов. Най-висока и избирателната активност в община Борино - 30.47% , а ниска е Неделино – 13.37%. \"В община Смолян избирателната активност е 16.47%\", посочи Гавазов. \"От началото на изборния ден са постъпили три сигнала, като РИК – Смолян е извършила проверки по тях\", уточни зам.-председателят. \r\nНели ГЕРГЬОВСКА", "date": "2019.05.26", "title": "Европейски избори 2019: Иван Гавазов, РИК – Смолян: 19% е избирателната активност в област Смолян към 12.30 часа"}
{"url": "http://www.focus-news.net/news/2019/05/26/2662517/evropeyski-izbori-2019-bsp-izprati-signal-za-kupuvane-na-glasove-v-pernishko.html", "text": "Сигнал до РИК - Перник за купуване на гласове в гр. Брезник изпратиха от областния предизборен щаб на \"БСП за България\". Това съобщиха от пресцентъра на  БСП . Според данни, изпратени до социалистите, в СИК 1, 2 и 3 в Брезник, група младежи обикалят около трите секции и предлагат банкноти от по 20 лв. на хора от ромски произход, за да продадат гласа си. В сигнала си социалистите искат РИК да направи незабавна проверка, за да предотврати нарушаване на изборните правила.", "date": "2019.05.26", "title": "Европейски избори 2019: БСП изпрати сигнал за купуване на гласове в Пернишко"}
{"url": "http://www.focus-news.net/news/2019/05/26/2662521/evropeyski-izbori-2019-ismet-uzunov-rik-blagoevgrad-za-signala-che-zam-kmetat-na-hadzhidimovo-agitira-pred-sektsiite-ne-e-imalo-nikakva-agitatsiya.html", "text": "Само 1 нова жалба е постъпила в Районна избирателна комисия (РИК) – Благоевград до 12.30 часа във връзка с изборния процес. Това каза на пресконференция Исмет Узунов, секретар на комисията, предаде репортер на  Радио „Фокус“ – Пирин . Исмет Узунов уточни, че сигналът касае Община Хаджидимово и по-специално - село Копривлен. „Съобщено ни бе, че пред двете избирателни секции в населеното място служебно лице агитира и раздава рекламни материали от политическа сила. Това при всички случаи е нарушение на изборното законодателство, но след проверка, направена от РИК – Благоевград се установи, че това лице дори не е било пред секционните комисии.  Да, минавало е от там, но не е имало никаква агитация“, каза още Узунов. Той добави, че според сигнала, подаден до РИК – Благоевград лицето е държало и списък, в който е отбелязвало гласувалите, но проверката, която е била направена е констатирала, че не е имало такъв списък. \r\nПо време на пресконференцията в Районна избирателна комисия – Благоевград лице, твърдящо, че е жител на Община Благоевград подаде сигнал, че му е отказано правото да гласува. Той обясни, че в избирателния списък името му е заличено, а от общината са отказали да му издадат необходимото уверение, което да представи, за да може да гласува. В хода на разговора стана ясно, че за определен период от време той е пребивавал в САЩ, но по лична карта се води с адрес в Благоевград. Същия заяви, че през последните две години не е бил извън страна от европейския съюз. От своя страна от РИК – Благоевград се ангажираха да извършват проверка по случая. \r\nДо 10.30 часа в РИК – Благоевград бяха подадени само две жалби, свързани с изборния ден. Така общия им брой нараства до 3.   \r\nЛивия НИНОВА", "date": "2019.05.26", "title": "Европейски избори 2019: Исмет Узунов, РИК – Благоевград, за сигнала, че зам.-кметът на Хаджидимово агитира пред секциите: Не е имало никаква агитация"}
{"url": "http://www.focus-news.net/news/2019/05/26/2662522/evropeyski-izbori-2019-g-rik-veliko-tarnovo-proveryava-zhalba-za-nereglamentirano-glasuvane-na-teritoriyata-na-obshtina-gorna-oryahovitsa.html", "text": "Районната избирателна комисия във Велико Търново проверява жалба за нерегламентирано гласуване на територията на община Горна Оряховица. Това каза председателят на Районната избирателна комисия във Велико Търново Десислава Йонкова, предаде репортер на  Радио „Фокус“ – Велико Търново . Йонкова посочи, че гласоподавателят е с постоянен адрес в град София, но според жалбата е гласувал нерегламентирано в населено място от община Горна Оряховица. На място са изпратени двама членове на РИК, които проверяват сигнала. „Колегите проверяват колко души са дописани в списъците и на какво основание са дописани. Комисията ще бъде разпитана по какъв критерии е записала това лице в избирателния списък, но дори да има неправилно отразен вот, нито можем да вземем решение да се заличи лицето като гласоподавател, нито заличим бюлетината, тъй като не знаем коя е. Въпросът е дали има установено нарушение и ако има такова да се окаже на комисията да внимава, за да не извърши друго“, допълни Йонкова. Тя посочи, че след предаване на документите от СИК на РИК, Районната комисия има тридневен срок, в който документирано да предостави списъците за проверка на ГРАО. Ако ГРАО уставни, че има несъответствие, т.е. че има лице, което няма право да гласува или има лице, което е гласувало неправилно в друго населено място, ще изпрати документите за проверка на Прокуратурата, която да установи дали има наличие на престъпление. \r\nНадежда КРЪСТЕВА", "date": "2019.05.26", "title": "Европейски избори 2019 г: РИК – Велико Търново проверява жалба за нерегламентирано гласуване на територията на община Горна Оряховица"}
{"url": "http://www.focus-news.net/news/2019/05/26/2662527/pazardzhik-chetiri-uchebni-zavedeniya-v-grada-praznuvat-abiturientskiya-balove.html", "text": "Четири учебни заведения в града празнуват абитуриентския балове на 26 май, предаде репортер на  Радио „Фокус“ – Пазарджик . Това са зрелостниците от СУ „Георги Бенковски“, Професионалната гимназия по селско стопанство „Царица Йоана“, СУ „Георги Брегов“ и Професионалната гимназия по механоелектротехника. Всички места, на които ще се провежда балната вечер, ще бъдат охранявани от полиция и няма да бъдат допускани лица, които нямат отношение към празника. Пътните полицаи ще следят за безопасното придвижване на абитуриентите до местата за празнуване.", "date": "2019.05.26", "title": "Пазарджик: Четири учебни заведения в града празнуват абитуриентския балове"}
{"url": "http://www.focus-news.net/news/2019/05/26/2662492/evropeyski-izbori-2019-1405-e-izbiratelnata-aktivnost-v-oblast-kyustendil-kam-1230-chasa.html", "text": "14.05% е избирателната активност в област Кюстендил към 12.30 часа. Това съобщиха за  Радио „Фокус” – Кюстендил  от Районната избирателна комисия – Кюстендил. До момента в изборите за български представители в Европейския парламент са гласували 16 902 души от 120 275 имащи право на глас. Най-висока е активността в най-малката община в България – Трекляно, където са пуснали бюлетина 188 от 489 имащи право на глас или 38.4%. В община Бобов дол избирателната активност е 19.1%, а за община Бобошево – 17.7%. В община Дупница активността е най-ниска – 12.2% или гласувалите са 5 102 избиратели. Избирателната активност в община Кюстендил към момента е 13.7%, гласували са 7 461 души. За община Кочериново активността в изборите до момента е 19%, а за община Невестино – 24.5%. В община Рила са гласували 398 души, което е 16% избирателна активност, а в община Сапарева баня активността е 14%. „Фокус” припомня , че на изборите за Европейски парламент от 2014 година избирателната активност за област Кюстендил към 13.00 часа е била 16.08%. Тогава най-активни са били избирателите от община Трекляно, където са гласували 57.5% от имащите право на глас. За община Кюстендил е отчетена избирателна активност от 15.4%, а за община Дупница – 15.6%. \r\nВенцеслав ИЛЧЕВ", "date": "2019.05.26", "title": "Европейски избори 2019: 14.05% е избирателната активност в област Кюстендил към 12.30 часа"}
{"url": "http://www.focus-news.net/news/2019/05/26/2662525/evropeyski-izbori-2019-1128-e-izbiratelnata-aktivnost-v-grad-plovdiv-kam-1230-chasa.html", "text": "11.28% е избирателната активност в град Пловдив към 12.30 часа. Това съобщи председателят на 16-та Районна избирателна комисия Илиан Иванов, предаде репортер на  Радио „Фокус“ – Пловдив . Най-висока е избирателната активност в район „Централен“ – 13.20%, следван от район „Северен“ – 12.32%, „Западен“ – 12.16%, „Тракия“ – 11.79%, „Южен“ – 10.16% и „Източен“ – 7.93%. Общият брой на гласувалите до този час е 33 867 души. \r\n5 сигнала за нарушения на изборния процес са постъпили в 16-та Районна избирателна комисия до този час, повечето от които са били проверени на място. Сред тях няма фрапиращи нарушения. \r\n„Това, което прави впечатление е, че доста от членовете на секционните избирателни комисии не са се явили сутринта на работа и се е наложила замяната им с други“, каза Илиан Иванов. Техният брой е 127 от общо 4137 души. Това не е оказало никакво влияние върху работата на комисиите, тъй като не е бил нарушен техния кворум. Засега в Районната избирателна комисия нямат обяснения защо не са се явили на работа тези хора. „Преобладаващите са от една и съща партия“, каза Илиян Иванов. „Някои от членовете на СИК отказват и да донесат в РИК изборните книжа довечера“, каза още Илиан Иванов. По думите му по закон това е тяхно задължение и ще им бъдат наложени санкции, ако се случи. \r\nЦветана ТОНЧЕВА", "date": "2019.05.26", "title": "Европейски избори 2019: 11.28% е избирателната активност в град Пловдив към 12.30 часа"}
{"url": "http://www.focus-news.net/news/2019/05/26/2662529/evropeyski-izbori-2019-gerb-sofiya-bsp-postavya-agitatsionni-materiali-pred-izbiratelni-sektsii.html", "text": "ГЕРБ внесе жалба до 25 РИК – София за незаконосъобразно поставени агитационни материали на КП „БСП за България“ пред входа на 123 СУ „Стефан Стамболов“ в жк. „Красна поляна\", където са разположени секционни избирателни комисии. \r\nСъгласно чл.184 от ИК е забранено поставянето на подобни материали на разстояние по-малко от 50 метра от входа на сградата, в която са разположени изборни помещения. \r\nПП ГЕРБ настоява да бъде извършена проверка във връзка с изложените обстоятелства и съответно да бъдат предприети необходимите действия за преустановяване на горепосоченото нарушение на Изборния кодекс и санкциониране на нарушителя.", "date": "2019.05.26", "title": "Европейски избори 2019: ГЕРБ - София: БСП поставя агитационни материали пред избирателни секции"}
{"url": "http://www.focus-news.net/news/2019/05/26/2662523/ismet-uzunov-rik-blagoevgrad-vsichki-mashini-za-glasuvane-v-oblastta-rabotyat-nyama-konstatirani-problemi-s-tyah.html", "text": "Всички машини за гласуване в област Благоевград работят. Това каза на пресконференция Исмет Узунов, секретар на Районна избирателна комисия – Благоевград, предаде репортер на  Радио „Фокус“ – Пирин . Според Узунов на територията на региона никъде не са констатирали проблеми по отношение работата на самите устройства. „В страната разбрахме, че на 1 – 2 места е имало проблеми с машините, но при нас, дори в най-отдалечените секции, които са в община Сатовча, имам обслужващи екипи. Те са обиколили района – единия с център Сатовча, а другия с център Вълкосел, където има 6 секции с машини и е установено, че всичко е наред“, каза още Узунов. Той добави, че има и хора, които вече са гласували по този начин. По отношение на това дали има секции, в които има машини, но нито един избирател не ги е използвал, Узунов посочи, че такава информация няма как да бъде дадена нито някой може да бъде задължен да гласува така, а не с хартиени бюлетини. \r\nЛивия НИНОВА", "date": "2019.05.26", "title": "Исмет Узунов, РИК – Благоевград: Всички машини за гласуване в областта работят, няма констатирани проблеми с тях"}
{"url": "http://www.focus-news.net/news/2019/05/26/2662533/the-wall-street-journal-donald-tramp-omalovazhi-raketnite-opiti-na-severna-koreya.html", "text": "Доналд Тръмп омаловажи ракетните опити на Северна Корея, пише американският вестник  The Wall Street Journal . \r\nСамо няколко минути преди да напусне токийския си хотел за да играе голф с японския премиер Шиндзо Абе, президентът е написал в социалната мрежа „Тиутър“, че не се притеснява от последните ракетни опити на Северна Корея. \r\n\"Северна Корея е изстреляла малки ракети, което разстройва някои от моите хора, както и други, но не и мен\", написа той. „Имам увереност, че  Ким ще запази обещанието си пред мен, и също се усмихна, когато нарече Джо Байдън \"човек с ниско ниво на IQ\", и още по-лошо. Може би това ми изпраща сигнал? ” \r\nПрезидентът се позова на коментар за севернокорейските държавни медии, който нарича Байдън, наред с други неща,„ глупак с нисък коефициент на интелигентност ”. \r\nДумите на Тръмп противоречат на коментарите, направени преди ден от съветника по националната сигурност Джон Болтън, който зае страната на  неговия съперник от Демократическата партия, бивш вицепрезидент на САЩ, бяха предназначени да агитират Япония в полза на възможно споразумение със Северна Корея. Япония осъди ядрените стремежи на Ким Чен-ун и предупреди, че Северна Корея ще се откаже от обещанията си прекрати ядрената си програма. \r\nБолтън заяви пред репортери в Токио в събота, че ракетните опити са \"без съмнение\" нарушение на резолюциите на Съвета за сигурност на САЩ. \r\nВ понеделник се очаква Тръмп и Абе и техните делегации да проведат разговори по редица въпроси - от търговията до националната сигурност. Срещите са  част от посещението на президента, който пристигна , за да се срещне с новия император на Япония Нарухито, чиято съпруга, императрица Масако, е специалист по търговски преговори, завършила в Харвард . \r\nПо отношение на търговията, Тръмп временно намалява напрежението, като отлага решение за налагане на нови тарифи за внос на автомобили и авточасти за шест месеца - решение, което е много важно за Япония.  Юлиян Марков", "date": "2019.05.26", "title": "The Wall Street Journal: Доналд Тръмп омаловажи ракетните опити на Северна Корея"}
{"url": "http://www.focus-news.net/news/2019/05/26/2662532/stara-zagora-trima-dushi-sa-postradali-pri-pozhar-vav-fabrika-v-selo-gorno-sahrane.html", "text": "Трима души са пострадали при пожар, възникнал във фабрика в село Горно Сахране. Това съобщиха за  Агенция „Фокус“  от пресцентъра на  ОДМВР-Стара Загора . Сигналът за инцидента е подаден около 12.00 часа. Пострадалите са откарани в Спешния център в Казанлък. Все още не е ясно какво е тяхното състояние. Огънят е потушен и на мястото се извършва оглед от служителите на МВР.  \r\nИрина ИВАНОВА", "date": "2019.05.26", "title": "Стара Загора: Трима души са пострадали при пожар във фабрика в село Горно Сахране"}
{"url": "http://www.focus-news.net/news/2019/05/26/2662530/evropeyski-izbori-2019-1777-e-izbiratelnata-aktivnost-v-oblast-haskovo-kam-1230-chasa.html", "text": "17.77% е избирателната активност на изборите за Европейски парламент в област Хасково към 12.30 часа. Това съобщиха за  Радио „Фокус“ – Пловдив  от 29-та Районна избирателна комисия. Гласували до 12.30 часа са 38 089 избиратели. Имащите право на глас в областта са общо 214 316 души. Разкритите избирателни секции са 474. Следващото отчитане на избирателната активност ще бъде след 14.30 часа. \r\nТони МИХАЙЛОВ", "date": "2019.05.26", "title": "Европейски избори 2019: 17.77% е избирателната активност в област Хасково към 12.30 часа"}
{"url": "http://www.focus-news.net/news/2019/05/26/2662524/evropeyski-izbori-2019-yambol-1558-e-izbiratelnata-aktivnost-v-oblastta-kam-1300-chasa.html", "text": "15.58 % е избирателната активност в Ямболска област към 13.00 часа. Това съобщиха за  Агенция „Фокус“  от  Районна избирателна комисия (РИК) – Ямбол . Това се равнява на 17 473 гласували в цялата Ямболска област. В град Ямбол гласувалите са 13.68%.  \r\nНай-висока е избирателната активност към 12.30 часа в община Болярово - 35,09%, след нея се нарежда Тунджа - 19.04%, след това са Стралджа - 16,04% и Елхово - 14,08%. Има регистрирани сигнали за нарушения по време на изборния ден, но не съществени. \r\nИрина ИВАНОВА", "date": "2019.05.26", "title": "Европейски избори 2019: Ямбол: 15.58 % е избирателната активност в областта към 13.00 часа"}
{"url": "http://www.focus-news.net/news/2019/05/26/2662528/evropeyski-izbori-2019-1952-e-izbiratelnata-aktivnost-v-oblast-montana-kam-1300-chasa.html", "text": "19.52% е избирателната активност в област Монтана към 13.00 часа, съобщиха за  Радио „Фокус“ – Видин  от Районна избирателна комисия (РИК) – Монтана. Гласували са 24 583 от имащите право на глас в областта. Най-висока остава избирателната активност в община Георги Дамяново – 32.67%, а най-ниска е в Монтана – 16.07%. Няма регистрирани до 13.00 ч. жалби в РИК – Монтана. \r\nАнна ЛОЗАНОВА", "date": "2019.05.26", "title": "Европейски избори 2019: 19.52% е избирателната активност в област Монтана към 13.00 часа"}
{"url": "http://www.focus-news.net/news/2019/05/26/2662536/blagoevgrad-s-detski-smyah-emotsii-i-valneniya-zapochna-i-vtoriyat-den-na-detski-panair-v-grada.html", "text": "С детски смях, емоции и вълнения започна и вторият ден на „Детски панаир“ в Благоевград. Това съобщиха от пресцентъра на  Общината . Развлекателната проява се провежда в областния център за поредна година, благодарение на фондация „Изиарт“, с председател Станка Желева, и съдействието на Община Благоевград. По време на програмата, която ще продължи през целия ден и днес, малчугани влизат в ролята на пожарникари, художници и изобретатели. Десетки културно-образователни инициативи забавляват малки и големи в поредната инициатива, подготвена за жители и гости на Благоевград. Любопитни детски погледи се събират пред шатрите, разположени на площад „Македония“  и Регионален исторически музей, където малчуганите могат да се запознаят с различни изкуства и да станат част от тях. Стотици изрисувани детски лица и хиляди ръчно изработени изделия изпълват централната част на града. Децата на Благоевград научават и интересни факти за света и природата в около нас.  \r\n„Детски панаир“ е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции.", "date": "2019.05.26", "title": "Благоевград: С детски смях, емоции и вълнения започна и вторият ден на „Детски панаир“ в града"}
{"url": "http://www.focus-news.net/news/2019/05/26/2662531/evropeyski-izbori-2019-tsentralnata-izbiratelna-komisiya-shte-provede-vtoriya-brifing-s-danni-za-aktivnostta-v-izborniya-den-v-1445-chasa.html", "text": "Централната избирателна комисия ще проведе втория брифинг с данни за активността в изборния ден в 14.45 часа. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.05.26", "title": "Европейски избори 2019: Централната избирателна комисия ще проведе втория брифинг с данни за активността в изборния ден в 14.45 часа"}
{"url": "http://www.focus-news.net/news/2019/05/26/2662526/evropeyski-izbori-2019-tanya-tsaneva-tsik-malko-nad-20-signala-i-5-zhalbi-sa-postapili-v-tsik-kam-momenta-te-ne-narushavat-izborniya-protses.html", "text": "Малко над 20 сигнала и 5 жалби са постъпили в ЦИК към момента. Това каза за Изборното студио на  Радио „Фокус“  Таня Цанева, говорител на специализирания орган, като уточни, че те не нарушават избирателния процес. „В сигналите много от избирателите се обръщат към нас заради това, че не могат да гласуват място, различно от постоянния им и настоящия адрес. Много от избирателите ни питат къде могат да гласуват с машини, тъй като в тяхната секция няма. Такива са сигналите, които сме получили към момента“, обясни Таня Цанева. Тя каза още, че 6,84% е избирателната активност към 10.00 часа. Най-висока е в Кърджали – 19,9%, уточни тя. По думите й в предходните избори за ЕП през 2014 година избирателната активност е била 7,64%, като отчете разликата от 1% спрямо изборите днес. ЦИК ще разполага с информация за избирателната активност в чужбина след края на изборния ден, добави Цанева.  \r\nРосица АНГЕЛОВА", "date": "2019.05.26", "title": "Европейски избори 2019: Таня Цанева, ЦИК: Малко над 20 сигнала и 5 жалби са постъпили в ЦИК към момента, те не нарушават изборния процес"}
{"url": "http://www.focus-news.net/news/2019/05/26/2662537/evropeyski-izbori-2019-kyustendil-nyama-postapvali-signali-za-narusheniya-na-obshtestveniya-red-v-oblastta-v-izborniya-den.html", "text": "Няма постъпвали сигнали за нарушения на обществения ред в областта в изборния ден, както и за престъпления против правата на гражданите. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Пет удостоверения за гласуване са издадени от Областна дирекция на МВР – Кюстендил до 14.00 часа. Три от удостоверенията са издадени за Дупница, а две за Кюстендил. Сектор  „Български документи за самоличност“ и служителите в районните управления работят до 19.30 часа, а заявления за издаване на документи се приемат до 19.00 часа. Те издават удостоверения с оглед на упражняване на избирателните права на гражданите. \r\nВенцеслав ИЛЧЕВ", "date": "2019.05.26", "title": "Европейски избори 2019: Кюстендил: Няма постъпвали сигнали за нарушения на обществения ред в областта в изборния ден"}
{"url": "http://www.focus-news.net/news/2019/05/26/2662535/evropeyski-izbori-2019-varna-okolo-14-e-bila-izbiratelnata-aktivnost-v-oblastta-kam-1230-chasa.html", "text": "Около 14 % е била избирателната активност във Варна и областта към 12.30 часа. Това каза на пресконференция в Двореца на културата и спорта председателят на Районната избирателна комисия Велин Жеков, предаде репортер на  Радио \"Фокус\" - Варна . По думите му общият брой на упражнилите вота си в областта е 57 920 души. Във Варна гласувалите са 34 404 души или около 13 на сто от имащите право на вот. Най-слаба е избирателната активност в община Бяла, където от 2500 избиратели са гласували 400 души. В Аврен избирателната активност също не е висока, там до урните са отишли 2000 души от 6500, регистрирани по избирателни списъци. Велин Жеков коментира, че последните два сигнала, подадени до РИК са били свързани с липсващи баджове на представителите на една от партиите в секционна избирателна комисия. Според Велин Жеков към момента интересът към машинното гласуване във Варненско не е висок. В проверените до момента секции от 100 души, упражнили вота си, едва десетима са ползвали машина. В общо 3 от 173 секции е имало проблеми с машините и в момента се гласува само с бюлетини на хартия. Една от тях е 368-ма СИК, в която се е позволило устройството, което пуска разписката от вота.  \r\nДиана СТОЕВА", "date": "2019.05.26", "title": "Европейски избори 2019: Варна: Около 14 % е била избирателната активност в областта към 12.30 часа"}
{"url": "http://www.focus-news.net/news/2019/05/26/2662538/evropeyski-izbori-2019-2192-e-izbiratelnata-aktivnost-v-oblast-kardzhali-kam-1300-chasa.html", "text": "21.92% е избирателната активност в област Кърджали към 13.00 часа, като са гласували общо 32 794 души. Това съобщи за  Радио „Фокус“  Петър Захариев, председател на Районна избирателна комисия-Кърджали. Няма регистрирани жалби в комисията към момента. Гласуването протича нормално. Най-висока е активността в община Черноочене, а най-ниска – в Кърджали. В Ардино са се явили пред избирателните урни 22.77% от избирателите, или 3 123 души, в Джебел са 30.86% - 2 609 избиратели, в Кирково - 22.39%, или 4 623 души, в Крумовград - 29.00%, 4 787 души, в Кърджали – 17.45%, или 11 414 избиратели, в Момчилград – 21.58%,или 3 550 души, в Черноочене – 31,93%, 2 688 избиратели.  \r\nВ СУ „П. Р. Славейков“, в което са разкрити 21 избирателни секции, в две секции машините не са могли да бъдат включени в гласуването и то продължава да се извършва с хартиени бюлетини. \r\nДарина ДЕЕНИЧИНА", "date": "2019.05.26", "title": "Европейски избори 2019: 21.92% е избирателната активност в област Кърджали към 13.00 часа"}
{"url": "http://www.focus-news.net/news/2019/05/26/2662541/the-local-ispaniya-glasuva-na-evropeyski-i-mestni-izbori.html", "text": "Испания гласува на местни, регионални и европейски избори в неделя, възприемана като \"втори кръг\" за действащия министър-председател Педро Санчес, който се стреми да сформира ново правителство и да получи влияние в ЕС, пише европейското електронно издание  The Local . \r\nИзборите се провеждат един месец след общите избори на 28 април, в които Социалистическата партия на Санчес спечели, но не получи мнозинство в парламента. Той се надява, че партията ще се представи добре в неделя, за да може да избере предпочитания от него план за формиране на правителство на малцинството с подкрепата на други партии за всеки отделен случай при приемането на закони. \r\n Но той също ще се стреми към Европейския съюз, където Санчес се очертава като голямата надежда за европейските социалдемократи, втория по големина блок в Европейския парламент. Испания може да бъде единствената голяма държава-членка на ЕС, в която социалистите да излязат на челно място в изборите за Европейски парламент.  \r\nВ петък популярният външен министър Хосеп Борел, който Испания се очаква да предложи да стане шеф на външната политика на ЕС, заяви пред поддръжниците си, че Санчес ще \"доведе до възраждането на социалната демокрация в Европа\". \r\nНа вътрешния фронт резултатите от местните и регионални избори могат да определят как изглежда новото правителство на Испания и Санчес призова поддръжниците да \"довършат работата\" на общите избори и да потвърдят силата на социалистите.  \r\n\"Моля за гласуване на 26 май, което е в съответствие с това от 28 април\", каза той в петък.  \r\nДокато Санчес иска да управлява сам в малцинствено правителство, Пабло Иглесиас, лидерът на крайно лявата партия „Подемос“, го принуждава да сформира коалиционно правителство. Дали Санчес ще приеме или не, може да зависи от това, как и двете партии ще се представят на местните избори.  \r\nСоциалистите \"може да се нуждаят от подкрепата на „Подемос“, за да запазят властта в някои региони, които Иглесиас би могъл да използва, за да окаже натиск на Санчес да сформира коалиция\", каза анализаторът Антонио Баросо.  \r\nНо поддръжката за „Подемос“ намлява според последните проучвания и партията на Санчес може да се радва на известен \"ефект на медения месец\" след победата си на парламентарните избори през април.  \r\n\"Ако разликата между двете партии се увеличи след изборите, Санчес ще бъде в още по-силна позиция да оглави правителство на малцинството.\"  \r\nПроучванията сочат, че социалистите ще излязат на чело в повечето от 12-те региона, в които се гласува в неделя. Но всички погледи ще бъдат насочени към Мадрид, който би могъл да завие наляво, след като е управляван от Консервативната народна партия в продължение на 24 години.  Юлиян Марков", "date": "2019.05.26", "title": "The Local: Испания гласува на европейски и местни избори"}
{"url": "http://www.focus-news.net/news/2019/05/26/2662534/evropeyski-izbori-2019-ministar-desislava-taneva-dnes-glasuvah-za-balgariya-i-za-tova-koeto-e-dokazano-vav-vremeto.html", "text": "Днес гласувах за България. Това заяви министърът на земеделието, храните и горите Десислава Танева, след като упражни правото си на глас в изборите за Европейски парламент, предаде репортер на  Радио \"Фокус\" - Сливен . „Гласувах за това, което е прогнозируемо, което е доказано във времето и за това, което познавам“, каза министър Танева. Тя призова хората да излязат и да упражнят правото си на вот. „България е част от обединена Европа. Има теми, които са болезнени за различните части на тази обединена Европа. Нашият път напред е за по-добър живот за хората е неразривно свързан с една силна Европа. България е член на ЕС и от това какъв е съюзът, зависи как ние можем да вървим напред. Затова тези избори са толкова важни“, заяви министърът. \r\nСпоред Десислава Танева резултатът от вота във всички страни членки ще определи новото ръководство на ЕС, което да удовлетвори европейските граждани, респективно българските. \r\nМинистър Десислава Танева упражни правото си на глас в СУ „Хаджи Мина Пашов“.", "date": "2019.05.26", "title": "Европейски избори 2019: Министър Десислава Танева: Днес гласувах за България и за това, което е доказано във времето"}
{"url": "http://www.focus-news.net/news/2019/05/26/2662544/stela-docheva-riosv-varna-prez-poslednite-100-godini-poveche-ot-90-sortove-kulturi-sa-izcheznali-ot-poletata-na-zemedelskite-proizvoditeli.html", "text": "През последните 100 години повече от 90% сортове култури са изчезнали от полетата на земеделските производители. Това каза за  Радио „Фокус“ – Варна  Стела Дочева, от Дирекция „Превантивна дейност“ в направление „Биологично разнообразие, защитени територии и зони“ към Регионалната инспекция по околната среда и водите (РИОСВ) - Варна. По думите ѝ половината от породите домашни животни са загубени, а 17 от основните риболовни зони в света са на границата на тяхното изчерпване. „Биологичното разнообразие е в една постоянна динамика. Изчезват едни видове, появяват се други, а това оказва влияние върху хората съответно“, обясни Стела Дочева. Според нея запазването на биологичното разнообразие е взаимносвързан процес, в който участват, както отделните хора, така и институциите и държавите. „Аз мисля, че много инициативи се правят в тази насока като именно рециклирането на отпадъците, разделното събиране, това хората да не замърсяват естествената околна среда – нещо елементарно, може да допринесе много за запазването на биологичното разнообразие“, каза още специалистът. Стела Дочева посочи, че в тази посока съществуват и редица български и международни закони, по които работи РИОСВ, като общият е Закона за опазване на околната среда. „Следващия по специализиран закон, свързан с опазване на биологичното разнообразие, е Закона за биологичното разнообразие. В него са вкарани много изисквания, които се налагат от Конвенцията за опазване на биологичното разнообразие. От Конвенцията също така произтичат и други закони, по които работи РИОСВ. Това са Закона за защитените територии, Закона за лечебните растения, Закона за генетично модифицираните организми“, каза още Стела Дочева. По думите ѝ съществуват два начина за консервация на растителните и животинските организми – в естествената им среда или в култивирани условия, в така наречените ботанически градини и зоопаркове. „В тях се опазват различни представителни растителни и животински видове, много от които са с ограничени популации“, посочи Стела Дочева. \r\nБояна АТАНАСОВА", "date": "2019.05.26", "title": "Стела Дочева, РИОСВ – Варна: През последните 100 години повече от 90% сортове култури са изчезнали от полетата на земеделските производители"}
{"url": "http://www.focus-news.net/news/2019/05/26/2662539/evropeyski-izbori-2019-plovdiv-vazniknal-e-defekt-v-edna-ot-mashinite-za-glasuvane-v-42-ra-sektsiya-v-rayon-trakiya.html", "text": "Една от машините за гласуване е дефектирала в пловдивския район „Тракия“. Това съобщи на брифинг председателят на 16 РИК Илиян Иванов, предаде репортер на  Радио „Фокус“ - Пловдив . Секцията е 42-ра. Само двама души са успели да гласуват, когато устройството се е развалило. Извикан е техник, който опитал да пусне машината, но не успял. Затова работата на машината е била преустановена. Уведомена е ЦИК. „Засега не е ясно дали тези два гласа, които са били дадени, ще бъдат зачетени, тъй като машината не работи и няма как да се видят резултатите\", каза Иванов. Затова ще се изчака официално становище на ЦИК по случая.  \r\nУстановено е, че до момента пловдивчани масово ползват машинното гласуване, под предлог, че е по-лесно. Предполага се, обаче, че това ще затрудни работата на СИК-овете, тъй като се усложнява отчитането и вписването в протоколите на изборните резултати.  \r\nВ РИК е постъпил и устен сигнал, че в една от секциите в Пловдив, която се намира в училище „Найден Геров“, един от членовете е омастилил ръцете си от печата при отварянето му. Добре е, че той не се е бил докоснал до бюлетините, а по-късно е измил добре ръцете си и е продължил работа.  \r\nВ друга секция е бил забелязан човек от комисия, или застъпник, който не носи баджа си. Той също е бил отстранен от работа. Не е установено какъв точно е бил. \r\n„В 16 РИК е постъпил и сигнал за агитация на чужд език от застъпник“, съобщи още Илиян Иванов. След проверка се е оказало, че той просто е упътвал избирател къде трябва да гласува.  \r\nПоследният сигнал от Пловдив е за наличие на агитационни материали в ОУ “Пенчо Славейков“. В сигнала се твърди, че на по-малко от 50 метра са разлепени агитационни материали в полза на една от партиите. Било е установено, че разстоянието е по-голямо от 50 метра.  \r\n\"Изборният ден в града продължава без фрапантни нарушения\", каза още Илиян Иванов. \r\nЦветана ТОНЧЕВА", "date": "2019.05.26", "title": "Европейски избори 2019: Пловдив: Възникнал е дефект в една от машините за гласуване в 42-ра секция в район „Тракия“"}
{"url": "http://www.focus-news.net/news/2019/05/26/2662540/evropeyski-izbori-2019-g-dots-milen-mihov-obedineni-patrioti-dnes-ne-glasuvah-za-partiya-a-za-hora-iskreni-patrioti-hora-koito-branyat-balgariya.html", "text": "Днес не гласувах за партия, а за хора – искрени патриоти, хора, които бранят България, хора които познавам отдавна. Това каза народният представител от „Обединени патриоти“ доц. Милен Михов, предаде репортер на  Радио „Фокус“ – Велико Търново . Михов подчерта, че е гласувал за хора, които ще работят за силна и просперираща България в един силен Европейски съюз, в който ще има повече истина и повече справедливост. Той изрази надежда да има високи избирателна активност. „Колкото по-висока е избирателната активност, толкова повече хора участват пряко в управлението на собствените си съдбини. Затова е необходимо всеки български гражданин, всеки патриот да гласува, за да не остави своята съдба в ръцете на етническите партии, на корпоративния вот, на купения глас. Суверенът трябва да се произнесе за бъдещето на България“, допълни доц. Михов. \r\nНародният представител упражни правото си на глас в избирателна секция в ОУ „П. Р. Славейков“. \r\nНадежда КРЪСТЕВА", "date": "2019.05.26", "title": "Европейски избори 2019 г: Доц. Милен Михов, „Обединени патриоти“: Днес не гласувах за партия, а за хора – искрени патриоти, хора, които бранят България"}
{"url": "http://www.focus-news.net/news/2019/05/26/2662547/sport-parva-iznenada-na-rolan-garos-pri-zhenite-kerber-zagubi-ot-ruska-tiyneydzharka.html", "text": "18-годишната Анастасия Потапова поднесе голяма изненада още в първия кръг на „Ролан Гарос“. Рускинята елиминира в последователни сетове петата в схемата Анджелик Кербер след 6:4, 6:2. \r\nАнастасия Потапова вече има два финала на в Женската тенис асоциация, като и двата дойдоха през миналата година – в Москва и в Ташкент. Това е първото ѝ участие в основната схема в Париж и първата победа над състезателка от „Топ 10“. \r\nВ следващия кръг рускинята ще играе срещу победителката от мача между китайката Ифан Уанг и чехкинята Маркета Вондрушова.", "date": "2019.05.26", "title": "Спорт: Първа изненада на „Ролан Гарос“ при жените, Кербер загуби от руска тийнейджърка"}
{"url": "http://www.focus-news.net/news/2019/05/26/2662548/pazardzhik-4-opita-za-telefonni-izmami-sa-napraveni-v-rayona-na-velingrad-i-rakitovo.html", "text": "През днешния ден криминалистите в област Пазарджик отчитат множество опити за телефонни измами, съобщи за  Радио „Фокус“ – Пазарджик  говорителят на ОДМВР Мирослав Стоянов. Той уточни, че от сутринта до момента са получени 4 сигнала за опити да бъдат измамени пенсионери в района на Велинград и Ракитово.  \r\n„В един от случаите се използва се класическата схема позната на разследващите. Обажда се непознат (обикновено мъж) на стационарен телефон и се представя за полицай. Той обяснява на пенсионера , че разполага със списък, който уж и телефонните измамници притежавали, а в този списък фигурирал адреса и телефона на възрастния човек отсреща. В хода на разговора мнимият полицай обаче обяснява, че ще предприемат мерки и телефонните измамници ще бъдат заловени. За целта обаче било необходимо да се предостави на полицията каквато парична сума или ценности притежава възрастният човек. Те щели да се използват са „стръв“ на измамниците, а след залавянето на престъпниците ще им бъде възстановена обратно. Ако човекът се усъмни в истинността на казаното от измамниците, следват закани и заплахи за живота на жертвата или на членовете на неговото семейство. При други три от случаите се вкарва в употреба добре познатата схема за пострадал близък или роднина, на когото е необходима животоспасяваща операция в болница. За целта обаче било необходимо да се заплати немалка сума за интервенцията. Следващ обаждания от мним доктор или директор на болница. Апелираме към гражданите да не се доверяват на обаждания на непознати независимо за какви се представят. Да не предоставят пари, ценни предмети и вещи за нуждите на когото и да било. Ако има подобни обаждания, нека се свържат със свои близки, роднини или съседи. Ако това е невъзможно нека се обадят на телефон 112″, обясни  Стоянов. \r\nВаня НИКОЛОВА", "date": "2019.05.26", "title": "Пазарджик: 4 опита за телефонни измами са направени в района на Велинград и Ракитово"}
{"url": "http://www.focus-news.net/news/2019/05/26/2662543/evropeyski-izbori-2019-1626-e-izbiratelnata-aktivnost-v-oblast-shumen-kam-1230-chasa.html", "text": "16.26% е избирателната активност в област Шумен към 12.30 часа, съобщиха от  Районна избирателна комисия - Шумен . От РИК уточняват, че от Община Хитрино са подали корекция на заявените от тях данни относно избирателната активност към 12.30 часа. Вярната цифра е 1046 души гласували до настоящия момент. Това се равнява на 15.49% за община Хитрино. Общо гласувалите за област Шумен са 26 797 души, което се равнява на 16.26%.", "date": "2019.05.26", "title": "Европейски избори 2019: 16.26% е избирателната активност в област Шумен към 12.30 часа"}
{"url": "http://www.focus-news.net/news/2019/05/26/2662545/evropeyski-izbori-2019-denitsa-zlateva-bsp-glasuvah-za-evropa-koyato-namalyava-neravenstvata-i-dostiga-do-vseki-region-i-vseki-dom.html", "text": "Гласувах за една по-справедлива и социална Европа. За Европа,  която намалява неравенствата и достига до всеки регион и всеки дом. Това заяви зам.-председателят на БСП и кандидат за евродепутат от \"БСП за България\" Деница Златева, след като упражни правото си на глас, съобщиха от пресцентъра на  партията . \"За Европа на гражданите,  а не на политическите елити. За Европа,  която поставя младите хора във фокуса на своите политики\", каза още тя.", "date": "2019.05.26", "title": "Европейски избори 2019: Деница Златева, БСП: Гласувах за Европа, която намалява неравенствата и достига до всеки регион и всеки дом"}
{"url": "http://www.focus-news.net/news/2019/05/26/2662546/evropeyski-izbori-2019-marin-zahariev-gerb-glasuvah-za-silna-i-gradivna-balgariya-v-evropa-za-aktivni-i-mozheshti-predstaviteli-na-balgariya-v-ep.html", "text": "Гласувах за силна и градивна България в Европа, за активни и можещи представители  на България в Европарламента. Също и за равенство, уважение и солидарност. Това каза кандидатът за евродепутат от листата на ГЕРБ и СДС Марин Захариев, съобщиха от пресцентъра на  ПП ГЕРБ . Той допълни, че целта на кандидатите за евродепутати от ГЕРБ е европейското развитие на България да продължи. \r\nЗахариев упражни правото си на вот в смолянския квартал \"Райково\".", "date": "2019.05.26", "title": "Европейски избори 2019: Марин Захариев, ГЕРБ: Гласувах за силна и градивна България в Европа, за активни и можещи представители на България в ЕП"}
{"url": "http://www.focus-news.net/news/2019/05/26/2662549/evropeyski-izbori-2019-dobrich-rik-zasedava-po-dve-zhalbi-za-narusheniya-na-izborniya-protses.html", "text": "Районната избирателна комисия (РИК) в Добрич заседава по две жалби за нарушения на изборния процес предаде кореспондентът на  Радио „Фокус” – Варна . На интернет страницата на РИК в добруджанския град са публикувани решенията по двете жалби. В един от сигналите жалбоподателят твърди, че на изборните табла, разположени пред СИК № 19, 20, 21, 22, 45 и 46 в град Добрич името на водача на листата на конкретна партия е непълно. Не е посочено първото име на кандидата. Другият сигнал е идентичен, но се отнася за изборните табла, разположени пред СИК № 8, 9, 10, 17, 18, 92, 93, 94, 95, 113, 114, 124, 125 и 126 в Добрич. По двата сигнала е направена проверка и РИК е излязла с решение. Указано е на областния управител при област Добрич незабавно да отстрани допуснатите нарушения и снабди съответните СИК, посочени в двете жалби, с табла, в които са изписани имената на кандидатите по кандидатската листа на съответната партия. Указано е също на областния управител на област Добрич да извърши проверка по всички секции в областта за съответствие на таблата на кандидатите по кандидатски листи за всички политически партии, коалиции и инициативни комитети, съгласно съответните решения на ЦИК. \r\nЖулиета НИКОЛОВА", "date": "2019.05.26", "title": "Европейски избори 2019: Добрич: РИК заседава по две жалби за нарушения на изборния процес"}
{"url": "http://www.focus-news.net/news/2019/05/26/2662554/blagoevgrad-intenziven-e-trafikat-po-glaven-pat-e-79-i-na-avtomagistrala-struma.html", "text": "Засилва се трафикът в Благоевградска област. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти до този момент. Интензивен е трафикът по главен път Е-79 и на автомагистрала „Струма“. Натоварено е движението на второкласен път 19 Симитли - Гоце Делчев. Възможно е образуването на колони от автомобили  на пътен възел „Симитли“, както и в района на Кресненското дефиле и прохода Предел. Полицейското присъствие в областта е засилено. \r\nОт МВР и Агенция „Пътна инфраструктура“ е създадена необходимата организация за справяне с очаквания по-интензивен трафик. От 12.00 до 20.00 часа е въведена забрана за движение на тежкотоварни превозни средства над 12 тона по автомагистралите и най-натоварените пътни направления, в Благоевградска област това са главен път Е-79 и АМ „Струма“. \r\nНатали СТЕФАНОВА", "date": "2019.05.26", "title": "Благоевград: Интензивен е трафикът по главен път Е-79 и на автомагистрала „Струма“"}
{"url": "http://www.focus-news.net/news/2019/05/26/2662514/evropeyski-izbori-2019-1368-e-izbiratelnata-aktivnost-v-oblast-pazardzhik-kam-1200-chasa-glasuvali-sa-33-200-dushi.html", "text": "13.68% е избирателната активност в област Пазарджик към 12.00 часа, съобщиха за  Радио „Фокус“ – Пазарджик  от Районната избирателна комисия в Пазарджик. Най-висока е избирателната активност в община Батак – 28.7%, следва тази в община Сърница – 24.8% . В община Белово е 19.8%, в община Лесичово – 18.2%, в община Стрелча – 16.4%, в община Ракитово– 15.2%, в община Септември –  14.4%, община Велинград – 14.2%, община Пещера – 12.6%, община Пазарджик – 12.2%, община Панагюрище – 12% и община Брацигово – 7.8%. Към момента няма постъпили сериозни жалби за нарушения в изборния процес. Гладували са общо 33 200 души. \r\nАлбена ЖИЛЕКОВА", "date": "2019.05.26", "title": "Европейски избори 2019: 13.68% е избирателната активност в област Пазарджик към 12.00 часа, гласували са 33 200 души"}
{"url": "http://www.focus-news.net/news/2019/05/26/2662550/odmvr-sofiya-intenzivno-e-dvizhenieto-po-avtomagistralite-trakiya-i-hemus-v-posoka-stolitsata-kolonata-ot-avtomobili-v-rayona-na-tunel-vitinya-e-okolo-15-km.html", "text": "Интензивно е движението по автомагистралите (АМ) „Тракия“ и „Хемус“ в посока София. Това съобщиха от  ОДМВР - София . Колоната от автомобили в района на тунел „Витиня“ е около 1.5 км.  \r\nПри възможност шофьорите могат да използват алтернативните маршрути: на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.  \r\nПо трасетата са разположени допълнителни екипи на ОДМВР - София, които следят за безопасността на движението и спазване на въведените забрани и ограничения. С цел недопускане струпването на автомобили в тунелите на автомагистрала „Хемус“, при необходимост трафикът периодично се пренасочва от служителите по пътен контрол.", "date": "2019.05.26", "title": "ОДМВР - София: Интензивно е движението по автомагистралите „Тракия“ и „Хемус“ в посока столицата, колоната от автомобили в района на тунел „Витиня“ е около 1.5 км"}
{"url": "http://www.focus-news.net/news/2019/05/26/2662542/evropeyski-izbori-2019-d-r-ivo-ralchovski-gerb-glasuvah-za-silna-solidarna-i-stabilna-evropa.html", "text": "Кандидатът за евродепутат от листата на ПП ГЕРБ и СДС д-р Иво Ралчовски, заедно със своето семейство, упражни правото си на глас точно в 12.00 часа в 17-та секция на НУ „Иван Вазов” във Враца. Това съобщиха от пресцентъра на  ПП ГЕРБ . \r\n„Гласувах за една силна, солидарна и стабилна Европа и достойното място на България в нея. Тези избори са от изключително значение, защото България е пълноправен член на Европейския съюз и редица важни решения се вземат в Европейския парламент. Призовавам всички, които не са гласували - да упражнят правото си на вот – за бъдещето на България и бъдещето на децата ни” – каза д-р Ралчовски.", "date": "2019.05.26", "title": "Европейски избори 2019:   Д-р Иво Ралчовски, ГЕРБ: Гласувах за силна, солидарна и стабилна Европа"}
{"url": "http://www.focus-news.net/news/2019/05/26/2662553/evropeyski-izbori-2019-gerb-vidin-podade-zhalba-do-rik-za-agitatsiya-v-izborno-pomeshtenie-ot-chlen-na-sik-ot-bsp.html", "text": "ГЕРБ - Видин сезира РИК - Видин за грубо нарушение на изборното законодателство от страна на член на СИК №101 в село Кутово, община Видин. Това съобщиха от пресцентъра на  ПП ГЕРБ . Членът на Комисията от квотата на БСП Иванка Георгиева агитира избирателите, желаещи да упражнят правото си на глас, да гласуват с номер 18 в бюлетината.  \r\nВ жалбата до РИК областният координатор на ГЕРБ - Видин Владимир Тошев посочва, че членовете на СИК при изпълнение на своите функции са длъжностни лица по смисъла на Наказателния кодекс. Те не могат да провеждат предизборна агитация. \r\n„Обръщаме се към Вас за извършване на незабавна проверка и преустановяване на незаконосъобразните действия на горецитираното лице”, се казва в жалбата, подадена от ГЕРБ - Видин.", "date": "2019.05.26", "title": "Европейски избори 2019: ГЕРБ - Видин подаде жалба до РИК за агитация в изборно помещение от член на СИК от БСП"}
{"url": "http://www.focus-news.net/news/2019/05/26/2662551/tass-zemetresenieto-v-peru-e-predizvikalo-seriozni-razrusheniya.html", "text": "Земетресението с магнитуд 8.0 е причинило сериозни разрушения в  северната част на страната, информира електронното издание на местния вестник La Republica, цитиран от  TACC . \r\nВ резултат на бедствието няколко населени места в департаментите Сан Мартин и Лорето са останали без електричество. Много сгради са разрушени, включително жилищни сгради и болница. Нейните пациенти са евакуирани. Информация за жертвите все още не е постъпила. \r\nПонастоящем полицията патрулира по улиците, за да определи точните щети. Президентът Мартин Вискара призова гражданите да останат спокойни, чрез социалната мрежа „Туитър“.  Юлиян Марков", "date": "2019.05.26", "title": "ТАСС: Земетресението в Перу е предизвикало сериозни разрушения"}
{"url": "http://www.focus-news.net/news/2019/05/26/2662559/veliko-tarnovo-zapochna-remontat-na-pametnika-33-ti-svishtovski-pehoten-polk.html", "text": "Започна ремонтът на паметник „33-ти Свищовски пехотен полк“ в Свищов. Това съобщиха за  Радио „Фокус“ – Велико Търново  от Общината Свищов. Средствата в размер на 5 хиляди лева са осигурени от правителството. Те са част от допълнителните разходи за финансово подпомагане на общините за ремонт, възстановяване, изграждане и довършване на военни паметници. С парите се предвижда да бъде направено възстановяване на надписите и връщане на първообраза на монумента, след констатирани негови изменения. Фирмата, изпълнител на дейностите започна с почистване. \r\nПаметникът на 33-ти Свищовски пехотен полк е проектиран и изпълнен от Андрей Николов и Иван Лазаров и изграден с дарения на родолюбиви граждани през 1923 година, за да се увековечи паметта на загиналите. За паметника са използвани камъните от боевете при Дойран. Първоначално е бил изграден в двора на старата казарма в близост до Часовниковата кула, но днес той се намира на площад „Велешана”, където е бил преместен след закриването на казармите и на 22 октомври 2005 година тържествено е открит. Оттогава, всяка година на 6 май – Деня на храбростта, паметникът се почита с поднасяне на цветя, венци и с празнична програма. \r\nВ момента в Свищов се прави обхождане и опис на паметниците, които се нуждаят от спешно почистване и обновяване. \r\nЛуиза ТРАНЧЕВА", "date": "2019.05.26", "title": "Велико Търново: Започна ремонтът на паметника „33-ти Свищовски пехотен полк“"}
{"url": "http://www.focus-news.net/news/2019/05/26/2662555/evropeyski-izbori-2019-aleksandar-andreev-tsik-71-zhalbi-i-signali-sa-polucheni-ot-nachaloto-na-izborniya-den.html", "text": "71 жалби и сигнали са получени от началото на изборния ден. Това каза по време на втори брифинг в изборния ден говорителят на ЦИК Александър Андреев, предаде репортер на  Агенция „Фокус“ . \"Към момента са постъпили 71 броя сигнали и жалби. Те са групирани в няколко групи:  11 Нарушавания на предизборната кампания, във връзка с машинно гласуване 11, организация на избори и нарушаване на избирателни права 45. Имаме и един сигнал, свързан със съобщаване на лични данни на избирател на глас от член на СИК при попълване на избирателния списък. Дадени са указания това повече да не се повтаря, тъй като не би следвало членовете на СИК да диктуват на глас данни, които са лични“, посочи той. „По отношение на избирателните права и нарушенията в тази насока най-често задаваните въпроси са в две основни групи – при гласуване на друго място в страната. Много от българските избиратели питат защо не са допуснати да гласуват на други места в страната, при условие, че  е възможно извън страната“, поясни Андреев. Другият често задаван въпрос е за нефигуриране на избиратели в списъци, защото те имат регистриран адрес извън страната. \r\nДаяна ДЮЛГЕРОВА", "date": "2019.05.26", "title": "Европейски избори 2019: Александър Андреев, ЦИК: 71 жалби и сигнали са получени от началото на изборния ден"}
{"url": "http://www.focus-news.net/news/2019/05/26/2662552/evropeyski-izbori-2019-aleksandar-andreev-tsik-1547-e-izbiratelnata-aktivnost-kam-1300-chasa.html", "text": "15,47 % е избирателната активност към 13.00 часа. Това каза по време на втори брифинг в изборния ден говорителят на ЦИК Александър Андреев, предаде репортер на  Агенция „Фокус“ . „15,47 % е избирателната активност към 13.00 часа. 992 856 избиратели, които са гласували. Най-високата активност е в Перник – 22,21 %,  а най-ниската РИК-24 –София 11,01%, следвана от РИК-Пловдив – 11,28 %“, посочи той.   Агенция „Фокус“ припомня:  Към 13.00 часа избирателната активност на изборите за членове на Европейския парламент от Република България през 2014 г. е 19.05%. На изборите за членове на Европейския парламент през 2009 г. избирателната активност към 13.00 часа е 19.29%. На изборите за членове на Европейския парламент от Република България през 2007 г. избирателната активност към 13.00 часа е 13.24%.  \r\nСледващата избирателна активност ще бъде към 17.00 часа. Следващият брифинг ще бъде към 18.00 -18.30 часа  \r\n  Даяна ДЮЛГЕРОВА", "date": "2019.05.26", "title": "Европейски избори 2019: Александър Андреев, ЦИК: 15,47 % е избирателната активност към 13.00 часа"}
{"url": "http://www.focus-news.net/news/2019/05/26/2662562/nikola-kostadinov-aktyor-i-rezhisyor-teatarat-mozhe-da-se-izpolzva-kato-lechebno-sredstvo.html", "text": "Театърът може да се използва и като лечебно средство. Това каза за  Радио „Фокус“ – Пирин  Никола Костадинов, актьор и режисьор от Македония и възпитаник на Югозападен университет „Неофит Рилски“ – Благоевград. По думите му актьорите се интересуват от въздействието на театъра върху хората. „Театърът може да се използва като смехотерапия, а актьорите могат да бъдат медицински клоуни. Чрез лечебното средство на театъра се посещават болниците и се забавляват пациентите“, посочи Никола Костадинов. Той добави, че от седем месеца се занимава със смехотерапия и арт терапия ,като така помага на нуждаещите се.  \r\n„Благодарен съм, че имам възможност да наблюдавам въздействието на хората от изкуството върху другите около нас. Също така водя арт терапия на хора с психични проблеми“, каза още Никола Костадинов. Той допълни, че така следи целия лечебен процес на театъра и въздействието, което се постига. „Нашата цел е пациентите да забравят за здравословните проблеми поне за малко. Благодарение на изкуството те се отпускат и се чувстват по-добре“, заяви Никола Костадинов. По думите му театърът има своите ползи за всички хора, независимо от техните заболявания и здравословни проблеми. „Изпитвам голяма човещина към тези хора и благодарност, че мога да им бъда от помощ. В работата си с хората включвам всички познания, които имам“, отбеляза Никола Костадинов. \r\nДенис НИКИФОРОВ", "date": "2019.05.26", "title": "Никола Костадинов, актьор и режисьор: Театърът може да се използва като лечебно средство"}
{"url": "http://www.focus-news.net/news/2019/05/26/2662558/evropeyski-izbori-2019-aleksandar-andreev-tsik-v-10-sektsii-e-preustanoveno-mashinnoto-glasuvane.html", "text": "Общо в 10 секции е преустановено или въобще не е започнато машинното гласуване. Това е по-малко от 1% от общия брой на 3 000 машини в цялата страна. Това каза по време на втори брифинг в изборния ден говорителят на ЦИК Александър Андреев, предаде репортер на  Агенция „Фокус“ . Това са: по секция във Видин, Кърджали, Кюстендил, Перник, РИК 26-София област, по 2 в Сливен и РИК-24 София. \"В момента се докладва и една секция в Шумен, където също има технически проблем, който може би няма да може да бъде отстранен и там също ще бъде преустановено\", добави той.  \r\n\"С оглед попълването на актуалната информация по отношение на машините, къде са създали проблем, прието беше решение да се изиска от РИК да предоставят информация, дали и къде има нарушаване на гласуване с машини, за да имаме актуалната информация\", поясни Андреев.    \r\nДаяна ДЮЛГЕРОВА", "date": "2019.05.26", "title": "Европейски избори 2019: Александър Андреев, ЦИК: В 10 секции е преустановено машинното гласуване"}
{"url": "http://www.focus-news.net/news/2019/05/26/2662556/mvr-nyama-ustanoveni-proizshestviya-svarzani-s-proizvezhdaneto-na-izborite.html", "text": "Криминогенната обстановка на територията на страната е спокойна, по данни към 14.30 часа. Трафикът през ГКПП на границите на страната е с нормална интензивност на пътникопотока. Това съобщиха от пресцентъра на  МВР . В процеса на осигуряване на пожарната безопасност на обектите, свързани с подготовката и произвеждането на изборите, до този момент не са установени произшествия, свързани с произвеждането на изборите.  \r\nОт 10.00 до 14.00 часа звената „Български документи за самоличност“ към СДВР и ОДМВР са издали 155 удостоверения. От 21 май 2019 г. до момента общо издадените удостоверения са 631.", "date": "2019.05.26", "title": "МВР: Няма установени произшествия, свързани с произвеждането на изборите"}
{"url": "http://www.focus-news.net/news/2019/05/26/2662560/evropeyski-izbori-2019-bsp-podade-signali-za-porochni-praktiki-v-izborniya-den-v-dobrich-pernik-plovdiv-i-kyustendil.html", "text": "БСП подаде сигнали за порочни практики в изборния ден в Добрич, Перник, Пловдив и Кюстендил. Това съобщиха от пресцентъра на  БСП . \r\nБСП - Добрич сигнализира за купуване на вот в изборния ден от регистрираните в секция 83 и 84 представители на ГЕРБ в училище „Йордан Йовков”. \r\nБСП - Перник сигнализира за агитация и раздаване на предизборни материали на партия ГЕРБ в СИК №37 в ОУ „Св. св. Кирил и Методий”, град Перник.  \r\nВ град Пловдив са получени сигнали за предизборни билбордове на „Воля” в непосредствена близост до СИК-ове 90, 91, 93, 94, 95 и 96.  \r\nБСП - Кюстендил съобщава за сигнали от представители, застъпници, членове на СИК и гласоподаватели за установени технически проблеми с печатите, поставяни на гърба на бюлетините.", "date": "2019.05.26", "title": "Европейски избори 2019: БСП подаде сигнали за порочни практики в изборния ден в Добрич, Перник, Пловдив и Кюстендил"}
{"url": "http://www.focus-news.net/news/2019/05/26/2662561/evropeyski-izbori-2019-premierat-boyko-borisov-evropa-tryabva-da-e-takava-kakvato-na-nas-ni-haresva-sigurna-prosperirashta-s-visoki-dohodi.html", "text": "Ние сме Европа и Европа трябва да е такава, каквато на нас ни харесва - сигурна, просперираща, с високи доходи. Това каза пред журналисти премиерът и лидер на ПП ГЕРБ Бойко Борисов, който упражни правото си на глас в изборите за Европейски парламент, предаде репортер на  Агенция „Фокус“.  По повод думите на президента относно разгласяването на данни от социологически проучвания в изборния ден, премиерът коментира: „Президентът беше активен през цялата кампания, така че аз го приемам като политическа агитация“. Той допълни, че не само данните трябва да се публикуват, а след това и да се търси отговорност от агенциите, ако те не са реални. „Не може да се лъже така безогледно да взимат сума ти пари. Честността е най-важното нещо. Днес съм забранил да ми казват какви са резултатите. И утре е ден“, каза още Борисов. „Видно е, че  лъжата, измамата, клеветите и злобата плашат хората и надали това носи успеех“, допълни той.", "date": "2019.05.26", "title": "Европейски избори 2019: Премиерът Бойко Борисов: Европа трябва да е такава, каквато на нас ни харесва - сигурна, просперираща, с високи доходи"}
{"url": "http://www.focus-news.net/news/2019/05/26/2662563/evropeyski-izbori-2019-aleksandar-andreev-tsik-ustanoveni-sa-narusheniya-pri-3-medii-za-publikuvane-na-sotsiologicheski-prouchvaniya-v-izborniya-den.html", "text": "Постъпиха сигнали за обявяване на социологически проучвания в медии. Тази забрана стои да края на изборния ден. Това каза говорителят на ЦИК Александър Андреев по време на брифинг, предаде репортер на  Агенция „Фокус“ . „Установени са нарушения при 3 медии, за които е подаден сигнал, че на техните интернет страници е качен материал за проучване за гласуване на партии и коалиции“, посочи Андреев. Той добави, че ЦИК няма данни за изборната активност извън страната. „Ние нямаме броя на избирателите, които ще упражнят правото си на глас. Ние бихме могли да определим броя на гласувалите извън страната след получаване на протоколите от страна на СИК извън страната“, поясни той. По думите му към момента изборният процес извън страната е нормален. Избирателната активност за 23 Избирателен район София е 15,17%, за 24 Избирателен район София е 11.01%, за 25 Избирателен район София е 12,74 %, а в София-област е 17,35%.  \r\nАндреев добави, че установените проблеми с машините са различни. „Аз бих могъл да кажа, че от постъпилите до момента сигнали в определени случаи самата машина не може да стартира и да започне гласуването. В други случаи имаме технически проблем, при отпечатване на разписките, при което блокира самото устройство. В тази връзка се е наложило разпломбиране на частта, където се съдържа хартията. Това е довело и до технически проблем с оглед на който не може да продължи гласуването“, отбеляза говорителят на ЦИК. \r\nДаяна ДЮЛГЕРОВА", "date": "2019.05.26", "title": "Европейски избори 2019: Александър Андреев, ЦИК: Установени са нарушения при 3 медии за публикуване на социологически проучвания в изборния ден"}
{"url": "http://www.focus-news.net/news/2019/05/26/2662569/varna-dete-e-otkarano-v-bolnitsa-sled-katastrofa-mezhdu-dva-leki-avtomobila-v-nachaloto-na-asparuhoviya-most-dvizhenieto-e-zatrudneno.html", "text": "Катастрофа е станала в началото на Аспаруховия мост във Варна, дете е откарано в болница. Това съобщи за  Радио „Фокус“ – Варна  говорителят на  ОДМВР – Варна  Ивана Милева. Сигнал за инцидента е получен около 15.10 часа. Констатиран е сблъсък между два леки автомобила. „Няма тежко пострадали. Има едно мъничко дете, което е отведено за преглед, по-скоро за всеки случай. Обслужва се към момента произшествието“, уточни Ивана Милева.  \r\nКъм момента няма информация за броя на пътниците в двата автомобила. Движението в платното посока Варна, където е станал инцидентът, все още е затруднено. \r\nБояна АТАНАСОВА", "date": "2019.05.26", "title": "Варна: Дете е откарано в болница след катастрофа между два леки автомобила в началото на Аспаруховия мост, движението е затруднено"}
{"url": "http://www.focus-news.net/news/2019/05/26/2662566/evropeyski-izbori-2019-zaradi-kaso-saedinenie-preustanoviha-za-15-minuti-izborniya-protses-v-sektsiya-v-plovdiv.html", "text": "Заради късо съединение преустановиха за 15 минути изборния процес в секция в Пловдив. Това съобщи за  Радио \"Фокус\" - Пловдив  председателят на 16 РИК Илиян Иванов. С помощта на Пожарната проблемът е бил отстранен и гласуването е продължило. Инцидентът е станал в Техникума по електротехника в Пловдив на бул. \"Пещерско шосе\".  \r\nЦветана ТОНЧЕВА", "date": "2019.05.26", "title": "Европейски избори 2019: Заради късо съединение преустановиха за 15 минути изборния процес в секция в Пловдив"}
{"url": "http://www.focus-news.net/news/2019/05/26/2662567/evropeyski-izbori-2019-kyustendil-otstranen-e-chlen-na-sektsionnata-izbiratelna-komisiya-v-selo-balanovo-v-netrezvo-sastoyanie-zhena-koyato-se-e-darzhala-agresivno-v-komisiyata.html", "text": "Член на секционната избирателна комисия в село Баланово е отстранен заради това, че е бил в нетрезво състояние. Това съобщи за  Радио „Фокус” – Кюстендил  Красимир Петров, председател на Районна избирателна комисия – Кюстендил. По думите му сигнал за случая е подаден от председателя и членове на секционната избирателна комисия. Според сигнала жената се е държала агресивно в комисията. На място са повикани служители на полицията, които са направили тест с дрегер. Резултатите са показали, че членът на секционната избирателна комисия е в алкохолно опиянение – 1.5 промила алкохол в издишания въздух. С решение на секционната избирателна комисия, мнозинство от две трети, жената е отстранена. Изборният процес в секцията продължава нормално. \r\nВенцеслав ИЛЧЕВ", "date": "2019.05.26", "title": "Европейски избори 2019: Кюстендил: Отстранен е член на секционната избирателна комисия в село Баланово в нетрезво състояние - жена, която се е държала агресивно в комисията"}
{"url": "http://www.focus-news.net/news/2019/05/26/2662571/sport-seltik-specheli-39-ata-si-kupa-na-shotlandiya.html", "text": "Селтик спечели 39-ата си Купа на Шотландия, след като победи с 2:1 Хартс на финала на \"Хемпдън парк\" в Глазгоу. Така \"детелините\" оформиха своя трети пореден домашен дубъл.   \r\nХартс изненадващо поведе в резултата в 52-ата минута с гол на Райън Едуардс, но Селтик изравни десет по-късно, когато Одсон Едуард вкара от дузпа. Той беше автор и на победния гол в 82-ата минута.   \r\nСега Селтик има 39 купи на Шотландия, 50 титли и 18 купи на Лигата.", "date": "2019.05.26", "title": "Спорт: Селтик спечели 39-ата си Купа на Шотландия"}
{"url": "http://www.focus-news.net/news/2019/05/26/2662557/evropeyski-izbori-2019-v-rik-shumen-e-poluchen-signal-za-blokirala-mashina-za-glasuvane-v-selo-gabritsa.html", "text": "Сигнал за блокирала машина за гласуване в село Габрица е получен в РИК - Шумен. Това съобщиха на пресконференция Десислава Василева и Дилян Нанев, говорители на Районната избирателна комисия предаде репортер на  Радио „Фокус“ - Шумен . Машината в Габрица няма да се използва и там изборният процес ще продължи само с хартиена бюлетина. Техническите проблеми на машините за гласуване в две шуменски секции са отстранени. Третият сигнал, който се проверява е във връзка с кметове на села, които стоят пред СИК или вътре в самите комисии. Първоначално сигналът е получен за село Студеница, впоследствие на електронната поща на РИК – Шумен е получена жалба и за още четири – пет населени места в община Хитрино. „Екипът ще провери всички секции в община Хитрино във връзка с докладваното нарушение“, посочи Дилян Нанев. Проверката на подаден анонимен сигнал за наличие на агитационни материали в близост до секции в Нови пазар не е установила нарушението, описано в сигнала. Извършена е проверка за незаконна агитация и в село Веселиново. „Снети са обяснения от всички членове на секцията и лицата, установени около секцията към момента на пристигане на проверяващата група“, каза Дилян Нанев. \r\nИвелина ИВАНОВА", "date": "2019.05.26", "title": "Европейски избори 2019: В РИК - Шумен е получен сигнал за блокирала машина за гласуване в село Габрица"}
{"url": "http://www.focus-news.net/news/2019/05/26/2662572/nimh-nivoto-na-reka-mesta-pri-mestnost-momina-kula-e-okolo-praga-za-visoki-vodi.html", "text": "Регистрираните колебания на речните нива за водосбора на река Места са от -5 см до +2 см, а във водосбора на река Струма - от -11 см до +11 см. Това сочи справка на сайта в сайта на  Националния институт по метеорология и хидрология  (НИМХ). Водните количества на реките в Западнобеломорския басейн са около и под праговете за средни води, с изключение нивото на река Места при местност Момина кула, което е около прага за високи води.", "date": "2019.05.26", "title": "НИМХ: Нивото на река Места при местност Момина кула е около прага за високи води"}
{"url": "http://www.focus-news.net/news/2019/05/26/2662570/evropeyski-izbori-2019-premierat-boyko-borisov-priemam-vsyako-izkazvane-na-prezidenta-kato-na-politicheski-lider.html", "text": "Приемам всяко изказване на президента като на политически лидер. Това каза пред журналисти премиерът и лидер на ПП ГЕРБ Бойко Борисов, който упражни правото си на глас в изборите за Европейски парламент, предаде репортер на  Агенция „Фокус“ . „Ние сме Европа и Европа трябва да е такава, каквато на нас ни харесва. Това значи сигурна, просперираща, с високи доходи, със сигурност, справедливост, свобода“, заяви той.  \r\nПо повод мнението на президента, че трябва да се забрани публикуването на екзитполовете в изборния ден, премиерът коментира: „Той беше активен през цялата кампания и аз го приемам като политически лидер и всяко изказване ще бъде в полза на това най-много да ме глобят за агитация. Не ми цитирайте човек, който през цялата кампания работи за БСП, който и да е той“. „Това е лицемерие. Не само, че трябва да ги публикуват, а трябва всяка една агенция, която е лъгала през този месец, като излязат резултатите, медиите да пишат коя от тях не е познала резултатите или е давала лъжливи надежди или преднина на еди кой си. Трябва да има справедливост, не може да се лъже така безогледно и да се взимат огромни пари оттук-оттам, за да внушават нещо по време на кампанията. Честността е най-важното нещо. Хубаво е да си има, който си иска. Аз не ги гледам агенциите и днес съм забранил да ми казват резултати. Като мине 20.00 часа първо трябва да се види къде какво е по градовете и селата, възрастовите граници, да си направят партиите изводите, за да си продължат реформите в партиите. Ако има отговорни политически лидери, вляво, вдясно, в центъра, вторник почват финалните разговори за важните постове в ЕС, структуриране на мнозинства. Къде ще се включат тези, които отиват от България, къде България ще има полза? Толкова много работа има“, коментира още премиерът.", "date": "2019.05.26", "title": "Европейски избори 2019: Премиерът Бойко Борисов: Приемам всяко изказване на президента като на политически лидер"}
{"url": "http://www.focus-news.net/news/2019/05/26/2662574/haskovo-kmetat-dobri-belivanov-izprati-podaratsi-za-detsata-ot-balgarskoto-nedelno-uchilishte-sv-sv-kiril-i-metodiy-v-istanbul.html", "text": "Кметът на Община Хасково Добри Беливанов изпрати подаръци на децата от българското неделно училище „Св. Св. Кирил и Методий“ в Истанбул, Турция. Това съобщиха от пресцентъра на  Общината . Подаръците са в отговор на покана към него да присъства на днешното тържество на децата по повод деня на българската просвета и култура и на славянската писменост. Всяко дете получи раница, върху която е изобразено националното знаме и е изписано на кирилица „България Хасково“. В раничките има книжки с български народни приказки и с произведения от български автори, сувенири, туристически брошури за Хасково и български трикольор.    \r\nЧрез писмо до генералния консул на България в Турция Ангел Ангелов, кметът Добри Беливанов поздрави децата в училището и им пожела да усвояват с лекота знанията, които да им помагат в бъдеще да са достойни граждани на света.  \r\n53 деца учат в българското неделно училище „Св. св. Кирил и Методий“ в Истанбул. Учителите и децата изразиха благодарността си за оказаното към тях внимание от страна на кмета на Хасково.", "date": "2019.05.26", "title": "Хасково: Кметът Добри Беливанов изпрати подаръци за децата от българското неделно училище „Св. св. Кирил и Методий“ в Истанбул"}
{"url": "http://www.focus-news.net/news/2019/05/26/2662565/evropeyski-izbori-2019-kmetat-na-smolyan-nikolay-melemov-da-glasuvame-balgariya-da-e-dostoen-chlen-na-evropeyskiya-sayuz.html", "text": "Да гласуваме България да е достоен член на Европейския съюз, каквато е благодарение на усилията, които се полагат. Това посочи кметът на Смолян Николай Мелемов, след като гласува машинно в 16-а Секционна избирателна комисия – Младежки дом. Това съобщиха от пресцентъра на  Община Смолян . Мелемов пристигна заедно със съпругата си Валентина и семейството на сина си Тодор. „В 21 век в Европа така трябва да се гласува. Сега машинно, а в бъдеще, може би, електронно\", каза още той.", "date": "2019.05.26", "title": "Европейски избори 2019: Кметът на Смолян Николай Мелемов: Да гласуваме България да е достоен член на Европейския съюз"}
{"url": "http://www.focus-news.net/news/2019/05/26/2662573/evropeyski-izbori-2019-premierat-boyko-borisov-evropa-e-spokoyna-na-tova-otdavam-niskata-izbiratelna-aktivnost.html", "text": "Европа е спокойна – на това отдавам ниската избирателна активност. Това каза пред журналисти премиерът и лидер на ПП ГЕРБ Бойко Борисов, който упражни правото си на глас в изборите за Европейски парламент, предаде репортер на  Агенция „Фокус“.  Във връзка с ниската избирателна активност, Борисов коментира: „Много хора са навън сега. Министър Маринов ми докладва, че са създали всички възможни мерки. Спряхме ТИР-овете, за да могат хората да гласуват. В България се правят дълги празници по 3 - 4 дена, хората обичат да пътуват, имат пари и пътуват в чужбина. Ще видите какво става на границата“. „Обикновено там, където има режим и диктатури, се вдигат за огромни избирателни активности, защото тогава става като гражданска война. Докато сега хората са спокойни, Европа е спокойна и на това го отдавам. Тя винаги е била ниска. Така че да си пожелаем тези 17 души от вторник да работят много активно и заедно, за да постигнат на преговорите добри позиции“, допълни той.", "date": "2019.05.26", "title": "Европейски избори 2019: Премиерът Бойко Борисов: Европа е спокойна – на това отдавам ниската избирателна активност"}
{"url": "http://www.focus-news.net/news/2019/05/26/2662578/sofiya-dva-avtomobila-goryat-v-kv-studentski-grad-mezhdu-7-i-8-blok.html", "text": "Два автомобила горят между 7 и 8 блок кв. „Студентски град“, предаде репортер на  Агенция „Фокус“ . На място има екип на Пожарна безопасност и защита на населението.", "date": "2019.05.26", "title": "София: Два автомобила горят в кв. „Студентски град“ между 7 и 8 блок"}
{"url": "http://www.focus-news.net/news/2019/05/26/2662579/plyus-info-makedoniya-makedonski-grazhdanin-e-zadarzhan-po-iskane-na-balgariya.html", "text": "Македонски гражданин бе арестуван тази сутрин на граничния пункт Кяфасан на албанско-македонската граница близо до Струга, след като било установено, че се издирва с международна заповед за арест, издадена от Интерпол по искане от България, пише македонското електронно издание  “Плюс Инфо“  . \r\nСпоред албанската полиция става дума за Р.Х. (52), който е издирван за престъпление \"нарушение на закона срещу паричната и кредитната система\". \r\n„Македонски гражданин Р.Х., жител на Скопие бе арестуван на влизане в Република Албания, тъй като при проверката на документацията в системата беше установено, че е има международна заповед за арест. Заповедта е издадена от офиса на Интерпол, София, по искане на съда в Благоевград, България, за престъпление, за което българският Наказателен кодекс предвижда максимална присъда от осем години“, заявиха от албанската полиция. \r\nЗа по-нататъшни действия е информирана канцеларията на Интерпол в Тирана с цел екстрадирането му в България.  Юлиян Марков", "date": "2019.05.26", "title": "„Плюс Инфо“ (Македония): Македонски гражданин е задържан по искане на България"}
{"url": "http://www.focus-news.net/news/2019/05/26/2662581/kyustendil-tri-uchilishta-v-grada-izprashtat-abiturienti-v-dneshniya-den.html", "text": "Три училища в Кюстендил изпращат своите абитуриенти в днешния ден, предаде репортер на  Радио „Фокус” – Кюстендил . Заедно ще празнуват завършващите Професионалната гимназия по туризъм „Никола Йонков Вапцаров”, Професионалната техническа гимназия „Джон Атанасов” и Спортно училище „Васил Левски”. 62-а са общо абитуриентите от трите учебни заведения.   \r\nОбластна дирекция на МВР – Кюстендил е предприела необходимите мерки за опазване на обществения ред, нормалното придвижване на колоните от автомобили и недопускане на противообществени прояви в рамките на празничната вечер. \r\nВенцеслав ИЛЧЕВ", "date": "2019.05.26", "title": "Кюстендил: Три училища в града изпращат абитуриенти в днешния ден"}
{"url": "http://www.focus-news.net/news/2019/05/26/2662577/evropeyski-izbori-2019-vtoriyat-v-listata-na-dps-delyan-peevski-glasuva-vav-velingradskoto-selo-sveta-petka.html", "text": "Вторият в листата на ДПС Делян Пеевски гласува във велинградското село Света Петка в 08.20 часа. Това съобщиха от пресцентъра на  ДПС .", "date": "2019.05.26", "title": "Европейски избори 2019: Вторият в листата на ДПС Делян Пеевски гласува във велинградското село Света Петка"}
{"url": "http://www.focus-news.net/news/2019/05/26/2662568/evropeyski-izbori-2019-gerb-alarmira-za-narushenie-na-izborniya-protses-v-sungurlare.html", "text": "ГЕРБ - Бургас сигнализира Районна избирателна комисия за съмнения за неправомерна агитация в Сунгурларе. Това съобщиха от пресцентъра на  ПП ГЕРБ . Жалбата е свързана с изборния процес пред секция №4 в читалище „Просвета 1882“.  \r\n„Сезирахме РИК - Бургас, че две лица, известни като представители на друга политическа партия, извършват нерегламентирана агитация непосредствено пред въпросната секция в града. Те са агитирали неправомерно граждани, придвижили се с бус до сградата на читалището“, коментират от областната структура на партията. Според тях сигналът поражда сериозни опасения за нарушения в изборния ден.  \r\nОт ГЕРБ - Бургас очакват своевременно извършване на проверка от РИК и при потвърдено нарушение, да бъде наложена санкция, предвидена по ИК за извършителя или на политическата сила в полза, на чийто кандидат се извършва нерегламентирана агитация.", "date": "2019.05.26", "title": "Европейски избори 2019: ГЕРБ алармира за нарушение на изборния процес в Сунгурларе"}
{"url": "http://www.focus-news.net/news/2019/05/26/2662580/intsidenti-sas-samoleti-v-balgariya-spravka-na-agentsiya-fokus.html", "text": "Двама души загинаха при самолетна катастрофа в близост до Ихтиман. По този повод   публикува справка за инцидентите със самолети в България. 20 април 2019 г. \r\nЧастен самолет се разбива край стадиона в пловдивското село Оризари край Пловдив. При инцидента загиват 45-годишен мъж и 18-годишен младеж.  31 август 2018 г. \r\nМалък частен самолет „Чесна“, модел C 680, излиза от пистата при кацане на летището в Бургас и навлиза в тревни площи. Пострадали няма.  28 август 2018 г.  \r\nИнцидент с малък селскостопански самолет оставя няколко села без ток в Монтанско. Самолетът закачва жици на далекопровод край Брусарци, при което се счупва част от опашката му. Пилотът успява да овладее машината и след три километра се приземява аварийно в слънчогледова нива. 24 август 2018 г. \r\nПилот на двуместен самолет загива при кацане на летището в Балчик. \r\nДвуместен самолет Cirrus SR22 излита от летище Лесново. Лети в неконтролирано въздушно пространство на височина 3100 метра, след което преминава през въздушното пространство на летище Варна и в 18.54 часа е предаден за кацане на летище Балчик. При кацането се удря силно в пистата, преобръща се и се запалва. На 22 август 2018 г. \r\nМалък частен самолет с двама души на борда се разбива край Шумен. Инцидентът става в овощна градина покрайнините на града. В самолета са 62-годишен шуменец и 27-годишният му син. Двамата са откарани с наранявания в местната болница. По-късно бащата умира в болницата. 6 юли 2018 г.  \r\nИнцидент със селскостопански самолет става край автомагистрала „Тракия“.  \r\nМашината пада в оризище недалеч от пътното платно между 105-и 106-и км, в района на Мало Конаре. Пилотът се разминава без наранявания.  19 януари 2018 г.  \r\nПри учебна маневра на летище „Граф Игнатиево“ са нанесени материални щети на военен транспортен самолет C-27J „Спартан“, няма пострадали военнослужещи от екипажа на самолета. 5 септември 2016 г.  \r\nДвуместен самолет се разбива между Костенец и Долна Баня. Двама души загиват при инцидента. 30 август 2015 г.  \r\nПравителственият самолет \"Фалкон\", в който пътува премиерът Бойко Борисов не е успява да кацне на летище \"Пловдив\" - трите колесника не се отварят. Самолетът кръжи над Летище „Варна“, защото трябва да бъде изразходено цялото гориво в самолета, за да кацне 29 юли 2015 г.  \r\nНа летище „Граф Игнатиево“ възниква инцидент при изпълнение на заход за кацане на самолет РС 12 от авиационно-транспортна група Враждебна. Самолетът каца без колесник. Екипажът е невредим – няма жертви и пострадали 22 май 2015 г. \r\nЕдномоторен самолет пада на летище „Лесново”. При катастрофата е загива пилотът. Двуместният самолет от ултралеката авиация „Рали 105” излита от Лесново за Ихтиман, но при заход към летището машината се разбива в тревните площи до пистата, потвърдиха от МВР и транспортното министерство.  8 септември 2012 г.  \r\nДвама души са ранени при инцидент с малък едномоторен самолет на летището в Шумен. Самолетът излита с четирима пътници, след като получава разрешение от диспечерите на летище Варна.  \r\nМалко след като се отделила от асфалта, машината изгубила мощност. При опит за приземяване самолетът се разбил. Техническа експертиза ще установи защо самолетът е паднал, след като достигнал височина около 10 метра.  24 август 2011 г. \r\nПри опит за кацане на летище Приморско катастрофира самолет, чешко производство от типа SR22. При удара машината се запалва, а хората в нея загиват. 30 август 2008 г. \r\nСамолет на чартърната авиокомпания \"Би ейч еър\" се сблъсква с ято гларуси при излитане от полоса \"04\" на височина 2-3 метра. Вследствие на инцидента машината получава повреди в двата двигателя и в дясното полукрило. Самолетът каца аварийно. 14 май 2008 г.   \r\nОколо 15,15 часа в района на село Тополи, област Варна, катастрофира селскостопански самолет LZ 3105, извършващ химическа работа, Самолетът се удря в жици за високо напрежение. Пилотът на машината загива на място. 11 април 2006 г.   \r\nПо време на полет за пръскане на селскостопански площи с препарати по договор със земеделски кооперации от района самолет на селскостопанската авиация катастрофира край с. Козловец, община Свищов. Загива 42-годишният пилот и 23-годишният му спътник. 11 април 2006 г. \r\nЕдноместен самолет „Авиатика“ се разбива в землището на новозагорското село Пет могили. Загива 49-годишният пилот от Стара Загора. 2 юли 2004 г.   \r\nУлтралек двуместен самолет LZ - BARVOAT, тип \"P92S\" /\"Р92EHO\"/, пада на 300 м западно от летището в Долна баня. Пилотът на машината умира на място. Самолетът, собственост на загиналия, е изпълнявал тренировъчен полет. 16 май 2003 г.    \r\nВ района на Панагюрище по време на тренировъчен полет загива майор Анатолий Тодоров Полянков. Той изпълнява полет на малка височина със самолет МиГ- 21 БИС, излетял от Трета авиобаза Граф Игнатиево. 22 ноември 1952 г. \r\nСамолет Ли-2 с 26 пътници на борда и 4 души екипаж, летящ по линията София-Горна Оряховица-Варна, катастрофира при връх Вежен. Загиват всички пътници. 4 ноември 2001 г.  \r\nСамолет на АК „Балкан“ „Ан 24“ по маршрут Атина - София претърпява инцидент - при излитането колесникът е прибран преждевременно, самолетът се накланя назад и опашката му опира в полосата. Задейства се противопожарният датчик. 31 август 2001 г.    \r\nКрай с. Доброславци, Софийско, след инцидент при техническо обслужване на самолет МИГ - 23 загива един човек, а друг е с наранявания и е настанен без опасност за живота във ВМА. 7 август 2001 г.    \r\nПри излитане в района на Долна баня катастрофира учебен двумоторен самолет. Загиват 53-годишният инструктор и 34-годишният пилот. 28 април 2000 г. \r\nСамолет на врачанската фирма \"Балкан агроавиация\" се разбива край с. Мърчево, Монтанско. 47-годишният пилот Иван Александров е тежко ранен. 2 юни 1999 г.   \r\nВоенен самолет Миг-21 се разбива в землището на с. Драгомир, Пловдивско. Загиват пилотите капитан Георги Богданов Русев и старши лейтенант Сашо Димитров Николов. 2 август 1988 г. \r\nВ 17.29 часа самолет Як-40 на БГА при излитане от София за Варна се разбива в коритото на река Искър. Загиват 27 пътници, ранените са 10. 10 януари 1984 г. \r\nКрай софийското село Кривина при кацане катастрофира самолет Ту-134 на авиокомпания \"Балкан\". Загиват всичките пътници и екипажът на самолета (50 души). 16 март 1978 г. \r\n- При катастрофа на самолет на БГА \"Балкан\" ТУ-134 по редовен полет София -Варшава, край врачанските села Тлачене и Габаре загиват 73 души - 27 българи, 39 поляци и 7-членен екипаж. Загива и треньорката по художествена гимнастика Жулиета Шишманова, помощничката ѝ Румяна Стефанова и момичетата от отбора. 21 декември 1971 г.   \r\nНа летище „София“ при излитане за Алжир катастрофира самолет \"ИЛ-18\" със 73-ма пътници на борда. Загива екипажът от 6 души и 24 пътници, сред които естрадната певица Паша Христова. По чудо оцеляват певците Мария Нейкова, Борис Годжунов, Янка Рупкина. 3 септември 1968 г. \r\nКрай Карнобат се разбива самолет Ил-18, изпълняващ чартърен полет Дрезден – Бургас, загиват 45 човека.", "date": "2019.05.26", "title": "Инциденти със самолети в България (Справка на Агенция „Фокус”)"}
{"url": "http://www.focus-news.net/news/2019/05/26/2662582/evropeyski-izbori-2019-gerb-razgrad-podade-zhalba-do-rik-za-masovo-zasnemane-na-byuletini-s-mobilni-telefoni.html", "text": "ГЕРБ - Разград сезира Районната избирателна комисия за нарушение в изборния ден. Това съобщиха от пресцентъра на  ПП ГЕРБ . В избирателна секция в село Ясеновец, община Разград, около 14.00 часа е констатирано, че масово гласоподаватели заснемат с мобилен телефон бюлетината си. В сигнала се посочва, че пред въпросната избирателна секция стоят лица, които са на разстояние по-малко от 50 метра от входа ѝ, извършват агитация и проверяват вота върху заснетите бюлетини.  \r\nПосочените обстоятелства представляват нарушение на чл.182, ал.4 и чл.227, ал.1 от Изборния кодекс.", "date": "2019.05.26", "title": "Европейски избори 2019: ГЕРБ - Разград подаде жалба до РИК за масово заснемане на бюлетини с мобилни телефони"}
{"url": "http://www.focus-news.net/news/2019/05/26/2662583/sport-grigor-dimitrov-pobedi-yanko-tipsarevich-s-32-seta.html", "text": "Григор Димитров започна с петсетова победа участието си на „Ролан Гарос“ тази година. Българинът пропусна да елиминира Янко Типсаревич в три сета, като допусна спад в нивото си и трябваше да играе над три часа за успеха срещу сърбина с 6:3, 6:0, 3:6, 6:7(4), 6:4. \r\nНачалото на срещата не вещаеше толкова драматична развръзка. Димитров  записа серия от 11 последователни гейма – от 2:3 в първия сет до 6:3, 6:0 и 1:0 (с пробив) в третия. В този момент българинът допусна срив, който му коства загуба на третия сет, а в четвъртия Типсаревич победи с тайбрек. Решителен пробив в деветия гейм на финалния сет донесе на Димитров чакания успех.  \r\nВъв втория кръг в Париж българинът ще играе срещу Марин Чилич. Двубоят между двамата ще бъде в сряда. Миналата година Димитров достигна третия кръг в Париж.", "date": "2019.05.26", "title": "Спорт: Григор Димитров спечели първия си мач на „Ролан Гарос“ след пет сета срещу Типсаревич"}
{"url": "http://www.focus-news.net/news/2019/05/26/2662585/burgas-suhi-sa-patnite-nastilki-na-teritoriyata-na-oblastta-dvizhenieto-e-spokoyno.html", "text": "Трафикът в областта е нормален. Това съобщи за  Радио „Фокус“ – Бургас  дежурният от Областно пътно управление. Движението е спокойно, пътищата са сухи и няма данни за задръствания. \r\nИнтензивен е трафикът в град Бургас. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.05.26", "title": "Бургас: Сухи са пътните настилки на територията на областта, движението е спокойно"}
{"url": "http://www.focus-news.net/news/2019/05/26/2662576/1547-e-izbiratelnata-aktivnost-v-stranata-kam-1300-chasa-obzor.html", "text": "15,47 % е избирателната активност в страната към 13.00 часа. Гласува ли са 992 856 избиратели. Най-високата активност е в Перник – 22,21 %, а най-ниската РИК-24 – София 11,01%, следвана от РИК-Пловдив – 11,28 %. Говорителят на ЦИК Александър Андреев поясни, че избирателната активност към 13.00 часа е по-ниска в сравнение с тази на изборите за Европейски парламент през 2014г. Тогава тя е била 19.05%.  \r\n71-а са жалби и сигнали, получени от началото на изборния ден. 11 от тях са за нарушения в предизборната кампания, а други 11 - във връзка с машинно гласуване. 45 са сигналите, свързани с организацията на изборите и нарушаване на избирателни права. Има и един сигнал, свързан със съобщаване на лични данни на избирател от член на СИК при попълване на избирателния списък.  \r\nОбщо в 10 секции е преустановено или въобще не е започнало машинното гласуване. Това са: по 1 секция във Видин, Кърджали, Кюстендил, Перник, РИК 26-София област, по 2 в Сливен и РИК-24 София.  Агенция „Фокус“ припомня:  Към 13.00 часа избирателната активност на изборите за членове на Европейския парламент от Република България през 2014 г. е 19.05%. На изборите за членове на Европейския парламент през 2009 г. избирателната активност към 13.00 часа е 19.29%. \r\nНа изборите за членове на Европейския парламент от Република България през 2007 г. избирателната активност към 13.00 часа е 13.24%.", "date": "2019.05.26", "title": "15,47 % е избирателната активност в страната към 13.00 часа (ОБЗОР)"}
{"url": "http://www.focus-news.net/news/2019/05/26/2662575/evropeyski-izbori-2019-kyustendil-rayonnata-izbiratelna-komisiya-e-razgledala-signal-za-zatsapana-izborna-byuletina.html", "text": "Районната избирателна комисия е разгледала сигнал относно зацапана изборна бюлетина. Това каза пред  Радио „Фокус” – Кюстендил  Красимир Петров, председател на РИК. В сигнала се посочва, че избирател вземайки бюлетината, се е изцапал с единия от печатите, а след това с пръста си е пипнал бюлетината. „Ние сме разгледали този сигнал. Преценихме, че той не съдържа информация от Изборния кодекс. Ние изписахме конкретни процедури, предвидени в методическите указания. Този сигнал е оставен за сведение”, каза Красимир Петров. По думите му на избирателя е дадена друга бюлетина за гласуване. Представители на Районната избирателна комисия са били на място в секцията, проверили са дали има и други подобни бюлетини, но такива не са установени. Докладвали са и комисията е излязла с решение. \r\nЕдна машина в секционна избирателна комисия в Кюстендил е имала проблем. Става въпрос за 93 секция. Техникът е отстранил проблема и гласуването продължава. \r\nВенцеслав ИЛЧЕВ", "date": "2019.05.26", "title": "Европейски избори 2019: Кюстендил: Районната избирателна комисия е разгледала сигнал за зацапана изборна бюлетина"}
{"url": "http://www.focus-news.net/news/2019/05/26/2662587/kyustendil-v-dupnitsa-shte-bade-otkrit-yugozapadniyat-mezhdunaroden-folkloren-festival-mir-na-balkanite.html", "text": "В Дупница ще бъде открит Югозападният международен фолклорен фестивал „Мир на Балканите”. Това съобщиха за  Радио „Фокус” – Кюстендил  от отдел „Култура” към Община Дупница. Осемнадесетото издание на международната фолклорна проява ще започне от 18.00 часа на площад „Свобода”. В него ще участват състави от Грузия, Гърция, Румъния, Северна Македония и Полша. Според традицията от 2002 година насам това ще стане с атрактивни дефилета на танцьорите по улиците на града.  Концерти ще има и през следващите три дни, като всички ще се провеждат вечер от 18.00 часа. Закриването на форума е на 29 май, когато ще бъдат закрити официално и Майските празници на културата.  \r\nМеждународният фолклорен фестивал „Мир на Балканите“ се провежда за 18-та поредна година под егидата на НК на Юнеско за България и Министерството на културата и с финансовата подкрепа на Община Дупница. \r\nВенцеслав ИЛЧЕВ", "date": "2019.05.26", "title": "Кюстендил: В Дупница ще бъде открит Югозападният международен фолклорен фестивал „Мир на Балканите”"}
{"url": "http://www.focus-news.net/news/2019/05/26/2662588/24-vestimakedoniya-makedonski-avtobus-ostana-bez-pokriv-v-plovdiv.html", "text": "Македонски автобус остана без покрив, след като се удари в надлез в близост до град Пловдив, информира македонският телевизионен канал  “24 Вести“ . \r\nСпоред българските медии тази сутрин около 7 часа шофьорът на автобуса не е забелязал предупредителния знак, че височината на надлеза е 3,3 метра. \r\nЗа щастие в произшествието няма жертви, защото само двамата шофьори са били в автобуса. Нанесени са големи материални щети на превозното средство. Няма информация да е пострадал надлеза. \r\nНовината е разпространена от всички македонски медии.  Юлиян Марков", "date": "2019.05.26", "title": "„24 Вести“(Македония): Македонски автобус остана без покрив в Пловдив"}
{"url": "http://www.focus-news.net/news/2019/05/26/2662586/evropeyski-izbori-2019-g-rik-veliko-tarnovo-opredeli-kato-osnovatelna-zhalbata-za-nereglamentirano-glasuvane-na-teritoriyata-na-obshtina-gorna-oryahovitsa.html", "text": "Основателна е жалбата за нерегламентирано гласуване на територията на община Горна Оряховица, внесена в Районна избирателна комисия (РИК) – Велико Търново по-рано през деня. Това е станалп ясно, след като членове на комисията са посетили секцията, която касае сигналът. Тя се намира в село Крушето, обясни за  Радио „Фокус“ – Велико Търново  председателят на РИК – Велико Търново Десислава Йонкова. Проверката е установила, че гласоподавателят, който е упражнил правото си на вот, е с постоянен адрес в София. „Лицата от секционната избирателна комисия познават човека, който е гласувал, като живеещ в населеното място и по тази причина са го дописали в списъците под чертата, а в последствие са установили, че е налице грешка. Към настоящия момент няма данни човекът да е гласувал и по постоянния си адрес в София, което би било престъпление. Поради това обстоятелството ще се установява в последствие, след проверка на избирателните списъци от ГРАО. Представителите на РИК са оказали на секционната комисия стриктно да спазва изборния кодекс и всички указания“, обясни още Деси Йонкова.  \r\nТя допълни, че от една страна жалбата се явява основателна, но от друга в момента РИК няма как да предприеме допълнителни действия. Окончателна проверка ще бъде извършена след приключване на изборите. Към момента вотът на лицето се счита за действителен. Ако все пак се установи нарушение и e упражнен вот и в София, документите от „Гражданска регистрация и административно обслужване“ се изпращат в Централната избирателна комисия, откъдето се препращат към Прокуратурата. \r\nЛуиза ТРАНЧЕВА", "date": "2019.05.26", "title": "Европейски избори 2019 г: РИК – Велико Търново определи като основателна жалбата за нерегламентирано гласуване на територията на община Горна Оряховица"}
{"url": "http://www.focus-news.net/news/2019/05/26/2662564/24-vesti-makedoniya-upravlyavashtite-i-opozitsiyata-nasrochvat-mitingi-za-31-may-no-rama-otlozhi-svoya-za-1-yuni.html", "text": "Обединената опозиция в Албания реши да проведе следващия \"национален протест\" на 31 май, когато министър-председателят Еди Рама обяви официалния старт на предизборната кампания за местните избори, информира македонският телевизионен канал  “24 Вести“ .  \r\nИ двете събития трябваше да се проведат в Тирана, но часът не беше уточнен. \r\nПремиерът и лидер на управляващата Социалистическа партия, която е  начело на коалицията \"Алианс за европейска Албания\", включваща  24 партии ,Еди Рама, отговори експресно, като пренасрочи началото на предизборната кампания за 1 юни. \r\nВ публично писмо, адресирано до лидера на опозицията Лулзим Баша, той, наред с други неща, оценява снощния протест на опозицията като крачка назад. \r\nНе спестявайки иронията, с която той е известен, Рама повтори поканата за диалог за преодоляване на политическата криза в страната. \r\n„Не лъжете себе си, скъпи Лулзим, времето свършва и потъването на вашата лодка току-що е започнало. Все още има малка възможност за диалог, преди вашите поддръжници да хвърлят първо Вас във водовъртежа , където Вие сляпо (без да мислите) закарахте тази лодка“, пише Рама между другото в писмото. \r\nНакрая Рама обяви, че предизборната кампания ще започне на 1 юни, след като следващият протест на опозицията ще се проведе на 31 май. \r\nЗа разлика от опозицията, която няма кандидати за местните избори, насрочени за 30 юни и категорично твърди, че те няма да се проведат без опозицията, коалицията \"Алианс за европейска Албания\" има кандидати за кметове и общински съветници в 61 общини.  Юлиян Марков", "date": "2019.05.26", "title": "„24 Вести“ (Македония): Управляващите и опозицията насрочват митинги за 31 май, но Рама отложи своя за 1 юни"}
{"url": "http://www.focus-news.net/news/2019/05/26/2662594/plovdiv-izlozhbata-litsata-na-plovdiv-beshe-otkrita-v-kmetstvoto-na-rayon-zapaden.html", "text": "Изложбата „Лицата на Пловдив“ беше открита в Пловдив. Това съобщиха за  Радио „Фокус“ – Пловдив  от администрацията на район „Западен“. Изложбата е дело на пловдивския фотограф Соня Станкова. Снимките са били показани на екран на входа на сградата на кметството на район „Западен“. Изложбата е част от културния календар на района. Изложбата ще бъде предоставена на пловдивския архив и на Регионалния исторически музей. Събитието е своеобразно продължение на политиката на район „Западен“ да изнася изкуството извън сградите и да го представя по един по-нетрадиционен начин. \r\n„Тази изложба допълва по естествен начин превърналите се вече в традиция концерти „Музика в парка“. Надяваме се, че с подобни културни мероприятия ще разпалим интереса на хората към изкуството“, заяви кметът на района Димитър Колев.", "date": "2019.05.26", "title": "Пловдив: Изложбата „Лицата на Пловдив“ беше открита в кметството на район „Западен“"}
{"url": "http://www.focus-news.net/news/2019/05/26/2662593/emsc-registritrano-e-zemetresenie-s-magnitud-46-v-zapadna-turtsiya.html", "text": "Регистрирано е земетресение с магнитуд 4.6 в Западна Турция, показва справка на страницата на  Европейския средиземноморски сеизмологичен център . \r\nТрусът е станал в 15:07 часа местно време (съвпада с българското) на 11 километра югозападно от град Ятаган и на 149 километра югоизточно от Измир на дълбочина 5 километра. Земетресението е усетено силно в Югозападна Турция. Засега няма информация за причинени материални щети и пострадали хора.То е било предшествано от два труса с магнитуд 3.4.  Юлиян Марков", "date": "2019.05.26", "title": "EMSC: Регистритрано е земетресение с магнитуд 4.6 в Западна Турция"}
{"url": "http://www.focus-news.net/news/2019/05/26/2662591/nataliya-nikolova-okrazhna-prokuratura-sofiya-shte-badat-naznacheni-ekspertizi-za-izyasnyavane-na-samoletnata-katastrofa-kray-ihtiman.html", "text": "Ще бъдат назначени експертизи за изясняване на самолетната катастрофа край Ихтиман. Това каза на брифинг Наталия Николова, прокурор в Окръжна прокуратура-София във връзка с самолетната катастрофа край Ихтиман, при която загинаха двама души, предаде репортер на  Агенция „Фокус“ . „Едновременно с това на летището също текат процесуално-следствени действия, разпити на свидетели. Изясняват се причините около инцидента. Днес и в утрешния ден ще бъдат назначени всички експертизи. В какъв период от време ще станат, не мога да се ангажирам, защото не знам колко сложна ще бъде експертизата, която ще бъде комплексна за причините“, поясни тя. Трябва да се провери техническото състояние на самолета, да се проверят всички факти и обстоятелства около самия инцидент“, добави тя.", "date": "2019.05.26", "title": "Наталия Николова, Окръжна прокуратура-София: Ще бъдат назначени експертизи за изясняване на самолетната катастрофа край Ихтиман"}
{"url": "http://www.focus-news.net/news/2019/05/26/2662589/evropeyski-izbori-2019-bsp-podade-zhalbi-za-narusheniya-v-deynostta-na-izbiratelni-komisii-i-na-izbiratelni-prava-v-pazardzhik-pernik-plovdiv-i-ruse.html", "text": "БСП подаде жалба до РИК - Пазарджик за нарушения в изборния ден - в секция, в ОДЗ \"Здравец\", на гласувалите лица не са попълвани номерата на личните карти в избирателните списъци по указания на председателя на комисията. Това съобщиха от пресцентъра на  партията . \"Даването на такива указания е в грубо нарушение на Изборния кодекс. Моля ви, да извършите своевременно проверки и да разпоредите - да се вписват данните на избирателите в избирателните списъци\", се казва още в жалбата.  \r\nСоциалистите в Перник са подали жалба до РИК - Перник за нарушени избирателни права в ОУ \"Св. Иван Рилски\" - гражданин не е бил допуснат да гласува неправомерно. За нарушение на избиратели права сигнализират членове на БСП с жалба до РИК - Пловдив - в село Триводици, община Стамболийски: гражданин с увредено зрение не е бил допуснат да гласува с придружителя си.  \r\nПодаден е сигнал и за неправомерна агитация от кмета на русенското село Ценово Петър Петров, извършвана в двора на ОУ \"Христо Ботев\" в селото.", "date": "2019.05.26", "title": "Европейски избори 2019:  БСП подаде жалби за нарушения в дейността на избирателни комисии и на избирателни права в Пазарджик, Перник, Пловдив и Русе"}
{"url": "http://www.focus-news.net/news/2019/05/26/2662595/varna-postanovkata-maratontsite-pravyat-pochetna-obikolka-shte-bade-predstavena-v-dramatichniya-teatar-na-27-may.html", "text": "Постановката „Маратонците правят почетна обиколка“ ще бъде представена в Драматичния театър на 27 май. Това съобщи за  Радио „Фокус“ – Варна  Виолета Тончева от Театрално-музикален продуцентски център – Варна. Представлението ще се състои на сцена Филиал от 19.00 часа в Драматичен театър „Стоян Бъчваров“ – Варна. „Това е една друга, една различна комедия от Душан Ковачевич, която режисьорът Дамян Тенев е прочел като много въздействаща, много силна, съвременна гротеска“, заяви Виолета Тончева. По думите ѝ актьорският състав на постановката е специален, тъй като в него играят няколко поколения варненски актьори. „Като започнем от великия Михаил Мутафов, получил наградата за чест и достойнство „Икар“ за 2019 г., Свилен Стоянов, Стоян Радев, младият Константин Соколов прави една невероятна роля в този спектакъл. Препоръчвам горещо“, каза още Виолета Тончева.  \r\nПреводът е Мария-Йоанна Стоядинович, сценографията и костюмите са на Радостина Тодорова, а помощник режисьор е Валентина Андонова. \r\nБояна АТАНАСОВА", "date": "2019.05.26", "title": "Варна: Постановката „Маратонците правят почетна обиколка“ ще бъде представена в Драматичния театър на 27 май"}
{"url": "http://www.focus-news.net/news/2019/05/26/2662592/evropeyski-izbori-2019-bez-problemi-i-narusheniya-proticha-izborniyat-den-na-balgarite-v-ankara.html", "text": "Без проблеми и нарушения протича изборният ден на българите в Анкара. Това съобщиха за  Агенция „Фокус“  от Посолството на България в Анкара, Турция. Няма голяма избирателна активност.", "date": "2019.05.26", "title": "Европейски избори 2019: Без проблеми и нарушения протича изборният ден на българите в Анкара"}
{"url": "http://www.focus-news.net/news/2019/05/26/2662598/blagoevgrad-avtomobil-e-katastrofiral-na-pat-ii-19-v-posoka-bansko-predi-selo-mesta-nyama-postradali-pri-intsidenta.html", "text": "Автомобил е катастрофирал на път II-19 в посока Банско преди село Места. Няма пострадали при инцидента. Това съобщи за  Радио „Фокус“ – Пирин  дежурният служител в Областно пътно управление – Благоевград. Произшествието е станало около обяд. Нанесени са материални щети, като причините за катастрофата се изясняват. Инцидентът е станал извън пътното платно и не е довел до ограничения на трафика или задръствания. От Областно пътно управление – Благоевград отправят апел към водачите на МПС да шофират внимателно и да спазват правилата за движение. \r\nДенис НИКИФОРОВ", "date": "2019.05.26", "title": "Благоевград: Автомобил е катастрофирал на път II-19 в посока Банско преди село Места, няма пострадали при инцидента"}
{"url": "http://www.focus-news.net/news/2019/05/26/2662590/evropeyski-izbori-2019-ognyan-tsenkov-kmet-na-obshtina-vidin-glasuvah-za-evropeyskoto-badeshte-na-balgariya.html", "text": "Гласувах за европейското бъдеще на България. Това заяви кметът на Община Видин Огнян Ценков, след като упражни правото си на вот. Той гласува в 22-ра избирателна секция, която се намира в сградата на ОУ „Отец Паисий“. Това съобщиха за  Радио „Фокус“ – Видин  от Общината. Заедно с него своя вот на изборите за членове на Европейския парламент от Република България даде и областният управител на Видин Албена Георгиева. \r\nВидинският кмет определи евроизборите като много важни, защото с тях чертаем освен бъдещето на страната си и на региона, и бъдещето на нашите деца. „Аз много се надявам видинчани да осмислят значимостта на тези избори и да участват активно, възползвайки се от конституционното си право на гласуване. Защото важните първоначални стъпки, които направихме за промяна на облика на Община Видин, в развитието на инфраструктурата, модернизацията на образованието, привличането на инвестиции и развитието на туризма, с грижа за културно-историческото наследство – всичко, което имаме, минава през членството на нашата страна в Европейския съюз и голяма част от дейностите, които извършваме, става с европейски средства. Трябва да продължим да надграждаме тези важни стъпки в бъдеще време, именно чрез участие в изборите за Европейски парламент“, подчерта Ценков.  \r\nВ Община Видин право на глас в настоящите избори имат 59 856 души. До този момент изборният ден протича нормално, няма проблеми във връзка с организационно-техническата подготовка.", "date": "2019.05.26", "title": "Европейски избори 2019: Огнян Ценков, кмет на Община Видин: Гласувах за европейското бъдеще на България"}
{"url": "http://www.focus-news.net/news/2019/05/26/2662596/anadolu-agency-vrazkite-mezhdu-turtsiya-i-severna-makedoniya-sa-za-primer-na-balkanite.html", "text": "Отношенията на Турция със Северна Македония са пример за останалата част от Балканите и целия свят, заяви в неделя председателят на турския парламент Мустафа Сентоп, който присъства на ифтар  в Международния балкански университет (IBU) в столицата на Северна Македония Скопие, предава  Anadolu Agency . \r\nНовоизбраният президент на Северна Македония, Стево Пендаровски, също се присъедини към събитието заедно с други високопоставени държавни служители. \r\nВ речта си по време на събитието Сентоп подчерта, че Турция иска да развие двустранни отношения по време на мандата на президента Пендаровски, като подчерта добрите настоящи отношения между Анкара и Скопие. \r\n\"Приятелството на Турция и Северна Македония е пример за всички Балкани и за целия свят\", каза Сентоп, като подчерта, че отношенията ще получат ускорение под управлението на новия президент. \r\nОт своя страна Пендаровски каза, че страната му винаги е била мулти-религиозно и мултикултурно общество и ще продължи да бъде такова. \r\n\"За съжаление ксенофобията и ислямофобията стават все по-широко разпространени в света днес ... ... Въпреки различните ни религии и перспективи за света, нещата, които ни свързват, са универсалните ценности и принципи като справедливост, мир, равенство и достойнство\" добави Пендаровски. \r\nБившият македонски президент Георги Иванов и турският посланик в Скопие Тулин Еркал Кара бяха сред повече от 1200-те участници в ифтара.  Юлиян Марков", "date": "2019.05.26", "title": "Anadolu Agency: Връзките между Турция и Северна Македония са за пример на Балканите"}
{"url": "http://www.focus-news.net/news/2019/05/26/2662597/yuliana-petkova-natsionalna-sledstvena-sluzhba-padnaliyat-kray-ihtiman-samolet-e-izletyal-normalno-no-e-popadnal-v-svredel.html", "text": "Падналият край Ихтиман самолет е излетял нормално, но е попаднал в свредел. Това каза пред журналисти зам.-директорът на Национална следствена служба Юлиана Петкова във връзка с самолетната катастрофа край Ихтиман, при която загинаха двама души, предаде репортер на  Агенция „Фокус“ . „Полетът е бил планиран. Управителят на летището е наблюдавал голяма част от полета. Той не е бил продължителен“.  \r\n„Самолетът е излетял нормално. Изпаднал е в свредел. В момента, в който е овладял машината, е последвал удар на терена“, уточни тя. „Целта на полета не е изяснена, но тя няма отношение към разследването“, добави Юлиана Петкова.", "date": "2019.05.26", "title": "Юлиана Петкова, Национална следствена служба: Падналият край Ихтиман самолет е излетял нормално, но е попаднал в свредел"}
{"url": "http://www.focus-news.net/news/2019/05/26/2662584/koy-za-kakvo-glasuva-ot-polititsite-obzor.html", "text": "Представителите на институциите и политически партии, както и кандидатите за европейски депутати упражниха правото си на глас на изборите за Европейски парламент. Те изразиха очакванията си за бъдещето на Европа и България.  \r\nСлед като гласува  президентът Румен Радев  отбеляза, че се всички ние се нуждаем от единна, силна и социална Европа, която да взема навременни решения в интерес на своите граждани. „Нуждаем се от демократична България, силна с върховенство на закона и свободата на словото“, заяви президентът. „Нашето бъдеще, нашата свобода и благоденствие ще зависят и от хората и идеите , които подкрепяме с гласа си“, допълни Радев. Държавният глава призова всички българи да гласуват и да не оставят друг да избира тяхното бъдеще вместо тях. Според него масовото участие в тези избори е най-сигурният начин за неутрализиране на всеки опит за доминация на контролиран, корумпиран и купен вот. По отношение на публикуването на данни от социологически проучвания в изборния ден, той посочи: \"Народното събрание вече се произнесе ясно по този въпрос. Отваряме още една възможност за манипулация и фалшификация с това решение\". Председателят на Народното събрание Цвета Караянчева  обяви, че гласува за Европа на здравия разум, а не на популизма и на крайно левите и крайно десни течения, за силния глас на България в Европа. Караянчева избра да гласува по традиционния начин чрез хартиена бюлетина. „Засега още има много опасности в електронното гласуване за манипулация на вота, затова трябва да изчистим всички проблеми по него. Тогава и аз с удоволствие ще гласувам електронно. Мен не ме притеснява това, просто съм традиционалист\", каза още председателят на българския парламент.  Премиерът и лидер на ГЕРБ Бойко Борисов  от своя страна заяви: „Ние сме Европа и Европа трябва да е такава, каквато на нас ни харесва. Това значи сигурна, просперираща, с високи доходи, със сигурност, справедливост, свобода“. По повод мнението на президента, че трябва да се забрани публикуването на екзитполовете в изборния ден, премиерът коментира: „Той беше активен през цялата кампания и аз го приемам като политически лидер. Не ми цитирайте човек, който през цялата кампания работи за БСП, който и да е той. Това е лицемерие.\" Той допълни, че не само данните трябва да се публикуват, а след това и да се търси отговорност от агенциите, ако те не са реални. Във връзка с ниската избирателна активност, Борисов заяви: „Много хора са навън сега. Министър Маринов ми докладва, че са създали всички възможни мерки. Спряхме ТИР-овете, за да могат хората да гласуват. В България се правят дълги празници по 3 - 4 дена, хората обичат да пътуват, имат пари и пътуват в чужбина. Ще видите какво става на границата“. „Обикновено там, където има режим и диктатури, се вдигат за огромни избирателни активности, защото тогава става като гражданска война. Докато сега хората са спокойни, Европа е спокойна и на това го отдавам“, допълни той.  Главният прокурор Сотир Цацаров  също упражни правото си на глас на европейските избори. Той обяви, че е гласувал за една по-различна Европа, за български представители в ЕП, които биха работили със своя глас за една по-различна Европа. „Аз я разбирам като Европа на европейските столици и нейните граждани, а не на брюкселската демокрация. Европа, която е силно ангажирана със собствената си сигурност, антитероризъм, вътрешен ред, а не икономически бюрократи, проблеми, свързани с пакети мобилност и т.н. Гласувах за Европа на гражданите, а не на чиновниците от Брюксел, за Европа в автентичния и вид”, добави Сотир Цацаров. \r\nСлед като даде своя вот  лидерът на БСП Корнелия Нинова  заяви, че е гласувала за промяна и справедливост. „Българите да имаме своето достойно място там, да бъдем равни с другите европейски народи, да не ядем второ качество храна, да получаваме европейски доходи, да имаме европейски стандарт на живот. Разбира се, гласувах и за промяна и в България и за справедливост тук“, добави тя. Нинова също призова за активна избирателна активност. Вицепремиерът, министър на отбраната и председател на ВМРО-БНД Красимир Каракачанов  избра да подаде своя глас в 27-ма секция в 134 СУ „Димчо Дебелянов. Той отбеляза, че гласува за евродепутати, които да защитават българския интерес. Според него големите държави в Европейския съюз проявяват двоен стандарт и лицемерие към по-малките. „Ние изпращаме в ЕП хора, които не свеждат глава и се борят за българския интерес\", добави той.  Водачът на листата на ГЕРБ и СДС Мария Габриел  изтъкна, че е гласувала за силна България в обединена Европа. „Гласувах за уважавана България така, каквато е начело с премиера Борисов. За България, задаваща приоритети в европейския дневен ред. За Европа, която се грижи за най-отдалечените училища, за най-малкото населено място - Европа, която носи полза в ежедневието\", заяви Габриел. Водачът на листата на „БСП за България“ Елена Йончева  коментира, че тази вечер България и Европа ще бъдат променени, а БСП ще успеят да извоюват достойни европейски доходи и справедливост. „Всичко това, което сме казали по време на предизборната кампания ние ще го изпълним. Бъдете сигурни в това,“ изтъкна Йончева.  Водачът на листата на ВМРО-БНД Ангел Джамбазки  обяви, че е гласувал за силна България в Европа на отечествата. „Моят избор винаги е бил родолюбието, патриотизмът, националната отговорност“, каза той. Джамбазки определи като притеснителна ниската избирателна активност в страната. „Призовавам всички българи, които се интересуват от бъдещето на отечество ни да отидат днес до урните. Не отнема много време. Днес хората са работодатели и началници и трябва да дават задача на тези, които избират\", коментира още той.  \r\nСлед като гласува на изборите за Европейския парламент  водачът на листата на „Патриоти за Валери Симеонов (НФСБ и Средна Европейска класа)“ Валери Симеонов  заяви, че е гласувал за това България да има в Европейския парламент дейни и смели хора. Според Симеонов на тези избори е важно качеството на хората, които ще влязат в Европейския парламент. „Гласувам за Европа на нациите. Това гласуване не е за това каква Европа ще избираме. Европа ще бъде такава, каквато си я направим. Гласувам за смели и действени хора, които могат да влязат в огъня за да свършат работа, а не за оперетни герои и послушковци“, отбеляза Валери Симеонов. Председателят на ДПС и водач на листата на партията Мустафа Карадайъ  заяви, че е подал своя глас за мир, демокрация, толерантност, за по-достоен живот на всички ни в България и на младите хора.  Лидерът на АБВ и кандидат за европейски депутат от „Коалиция за България“ Румен Петков  изтъкна, че изпращаме една от най-грозните кампании. „Гласувах за едни силно представителство на България в Европейския парламент, защото ние се нуждаем от много по-ярко излъчване и да се защитят националните ни интереси“, добави той. Петков отбеляза, че основният му приоритет на България на европейско ниво е гарантирането на мира. Той подчерта, че каузата на евродепутатите трябва да бъде само една- България и посочи, че трябва да изпращаме достойни и почтени хора.  Председателят на СДС Румен Христов  заяви пред журналисти, че е гласувал за обединена Европа и за по-добър живот на българите. „Аз съм уверен, че десницата ще спечели. Има нужда от това, защото Европа трябва да се развива икономически. В основата на икономическото развитие винаги са били десните партии,“ добави Христов. Според него най-подходящият председател на ЕК е Манфред Вебер.  Президентът на ПЕС и кандидат за европейски депутат от листата на „БСП за България“ Сергей Станишев  призова гражданите да гласуват за това Европа да бъде единна. „Европа трябва да бъде социална, това е от български държавен интерес, защото за най-бедната държава в ЕС това ще бъде от полза за всеки един българин“, заяви той. Според него тези избори са от изключително значение за ЕС, защото доминирането на Европейската народна партия над европейските институции през последните повече от 20 години e наложило политиката на рестрикции и орязване на социалната държава.", "date": "2019.05.26", "title": "Кой за какво гласува от политиците (ОБЗОР)"}
{"url": "http://www.focus-news.net/news/2019/05/26/2662599/mazh-i-zhena-zaginaha-pri-samoletna-katastrofa-kray-ihtiman-obzor.html", "text": "Мъж и жена загинаха при самолетна катастрофа край Ихтиман. Малко след 11.30 часа е подадена информация за паднал малък самолет на запад от Ихтиман в посока Черньово. Пътуващите мъж и жена са починали на място.  Самолетът е излетял от летателна площадка Чернево (до Ихтиман) за Драганово. По първоначални данни, след като набира височина самолетът изпада в свредел, пада и се самозапалва. 13 минути след подаване на сигнала по системата на 112 на място са пристигнали две линейки. По информация на Спешна медицинска помощ-София телата на жертвите са доста обгорели.  \r\nОкръжна прокуратура-София е назначила разследване по случая. На мястото на инцидента е изпратен екип на Национална следствена служба. Пред журналисти Наталия Николова, прокурор от Окръжна прокуратура – София увери, че ще бъдат назначени експертизи, които да установят причините за инцидента. Ще бъде проверено техническото състояние на самолета, както всички обстоятелства около катастрофата. Зам.-директорът на Националната следствена служба Юлиана Петкова поясни, че полетът е бил планиран и самолетът е излетял нормално, след това той е изпаднал в свредел, но в момента, в който пилотът е овладял машината, е последвал удар на терена. \r\nДаяна ДЮЛГЕРОВА", "date": "2019.05.26", "title": "Мъж и жена загинаха при самолетна катастрофа край Ихтиман (ОБЗОР)"}
{"url": "http://www.focus-news.net/news/2019/05/26/2662601/evropeyski-izbori-2019-v-rik-blagoevgrad-e-podadena-zhalba-za-nepravomerno-izpolzvane-na-natsionalniya-tribagrenik-s-agitatsionni-tseli.html", "text": "В РИК – Благоевград е подадена жалба за неправомерно използване на националния трибагреник с агитационни цели и оскверняване с агитационни материали на природна забележителност, сочи справка на сайта на  РИК . Тя е подадена от лице, което има представителна власт. \r\nВ жалбата се твърди, че има неправомерно използване на национални трибагреник с агитационни цели и оскверняване с агитационни материали на природна забележителност. В сигнала се посочва, че на главен път между град Банско и град Гоце Делчев на границата между общините има поставен агитационен материал, който показва номер на бюлетина и призовава минаващите по трасето да гласуват за определена политическа партия. \r\nСлед направена проверка от РИК - Благоевград е било установено, че твърдените в жалбата обстоятелства са верни. Има разлепени агитационни материали и е поставен националният трибагреник върху природна забележителност. \r\nРайонната избирателна комисия, след преценка на твърденията в жалбата, приложения снимков материал и направената проверка, намира жалбата за допустима, като подадена от процесуално легитимирано лице, и разгледана по същество, същата се явява основателна. Със заповед № 09-19-208/ 19.04.2019 година кметът на Община Банско е определил местата за поставяне на агитационни материали от участниците в изборите по време на предизборната кампания на територията на община Банско. \r\nСъс заповед № 415/ 25.04.2019 година кметът на Община Гоце Делчев е определил, местата за поставяне на агитационни материали от участниците в изборите по време на предизборната кампания на територията на община Гоце Делчев. \r\nПосочените в жалбата места не попадат в разрешените от кметовете, описани със заповедите. Това е нарушение на чл.183,ал.3 от ИК, че агитационни материали се поставят само на места определени със заповед на кмета. \r\nВодена от горното, на основание чл. 72,ал.1,т.20,чл.183 ал.3 и чл.186 ал.1 от Изборния кодекс във връзка с Решение 62-ЕП от 04.04.2019г. на ЦИК и при спазване на законоустановения кворум, Районна избирателна комисия – Благоевград е решила, че установява нарушение на  чл.183 ал.3 ИК при водене на предизборна агитация. В тази връзка кметовете на Община Банско и Община Гоце Делчев трябва да премахнат разлепените в нарушение на ИК агитационни материали. Решението подлежи на обжалване пред ЦИК в срок 3 от обявяването му.", "date": "2019.05.26", "title": "Европейски избори 2019: В РИК – Благоевград е подадена жалба за неправомерно използване на националния трибагреник с агитационни цели"}
{"url": "http://www.focus-news.net/news/2019/05/26/2662600/the-washington-post-donald-tramp-nareche-sadiyata-spryal-izgrazhdaneto-na-granichnata-stena-aktivist-na-obama.html", "text": "Президентът Тръмп нарече федералния съдия, който временно блокира изграждането на стена по южната граница „пореден активист, назначен от Обама, назначен съдия“, и заяви, че неговата администрация ще обжалва решението, пише  The Washington Post . \r\nТръмп написа това в социалната мрежа „Туитър“ от Япония, където се намира  в момента на държавно посещение.  \r\nАмериканският окръжен съдия Хейууд С. Гилиъм младши от Северния окръг на Калифорния постанови, че строежът на стената с пари, които не са разрешени от Конгреса, е спрян, тъй като съдът предстои да разгледа иск срещу решението на Тръмп да заобиколи Конгреса и да осигури средства за граничната стена. \r\n\"Друг активист, назначен от Обама, назначен съдия, току-що се е противопоставил на част от Южната стена, която вече е в процес на изграждане\", коментира Тръмп. „Това е решение срещу сигурността на границите и в полза на престъпността, наркотиците и трафика на хора. Ние искаме ускорено обжалване! \" \r\nТръмп обяви национално извънредно положение след 35-дневно частично закриване на правителството поради нежеланието му да финансира дейността му, без да бъдат отпуснати пари за стената, за която той е поел обещание по време на кампанията си. Когато демократите от Конгреса не отстъпиха заради  затварянето, Тръмп се съгласи да възстанови дейността на правителството, но впоследствие прехвърли средства от Министерството на отбраната, за да ги използва за стената. \r\nИщците по делото твърдят, че Тръмп е нарушил Конституцията, която дава на Конгреса властта върху разходите. \r\nЧленът на Конгреса от демократите  Промари Джаяпал, съпредседател на лобито на прогресивните членове на парламента, приветства новината за решението на съдията, като заяви: „Проверките и балансите отново надделяха. Стената на суетата на Тръмп е загуба на пари и е срещу нашите ценности като страна. Щастлива съм  да видя, че това е блокирано от федерален съд!\"  Юлиян Марков", "date": "2019.05.26", "title": "The Washington Post: Доналд Тръмп нарече съдията, спрял изграждането на граничната стена – „активист на Обама“"}
{"url": "http://www.focus-news.net/news/2019/05/26/2662607/sofiya-patni-politsai-sanktsioniraha-darzak-narushitel-v-rayona-na-tunel-vitinya.html", "text": "Служители по пътен контрол към ОДМВР-София са санкционирали 47-годишен шофьор на микробус, демонстративно нарушил въведената заради ремонтни дейности временна организация на движението в района на тунел „Витиня“ около 17.00 часа. Това съобщиха от  ОДМВР-София . Столичанинът пренебрегнал поставената пътна сигнализация, изпреварил всички изчакващи автомобили, при което незабавно бил спрян от униформените служители. В хода на извършената му проверка служителите установили липса на задължителна застраховка „Гражданска отговорност“, на контролен талон и валиден годишен технически преглед. На нарушителя са съставени два акта, свидетелството му за управление на МПС е отнето, а микробусът - спрян от движение. Допълнително му е връчен и електронен фиш за констатирано преди няколко месеца нарушение - отново за липса на „Гражданска отговорност“.  \r\nЕкипите на Пътна полиция при ОДМВР-София продължават активните си действия по контрол и подпомагане на трафика в последния почивен ден.", "date": "2019.05.26", "title": "София: Пътни полицаи санкционираха дързък нарушител в района на тунел \"Витиня\""}
{"url": "http://www.focus-news.net/news/2019/05/26/2662603/evropeyski-izbori-2019-spokoyno-proticha-izborniyat-den-v-pazardzhik-nyama-podadeni-seriozni-zhalbi-za-narushavane-na-izborniya-kodeks.html", "text": "Спокойно протича изборният ден в Пазарджик, предаде репортер на  Радио „Фокус“ – Пазарджик . Пред избирателните секции няма струпване на хора. Чакащите са по няколко души, като гласуването се осъществява в рамките на минути. Няма подадени сериозни жалби за нарушаване на Изборния кодекс, съобщиха от Районната избирателна комисия в Пазарджик. \r\nВаня НИКОЛОВА", "date": "2019.05.26", "title": "Европейски избори 2019: Спокойно протича изборният ден в Пазарджик, няма подадени сериозни жалби за нарушаване на Изборния кодекс"}
{"url": "http://www.focus-news.net/news/2019/05/26/2662610/pregled-na-mezhdunarodnite-novini-do-18-chasa-agentsiya-fokus.html", "text": "Торнадо премина през град в Оклахома, убивайки поне двама души и оставяйки много други ранени, съобщиха властите, цитирани от  CNN . \r\nДлъжностни лица проверяват жилищата за жертви и пострадали и оценяват  щетите в град Ел Рено късно вечерта в събота. Един от районите, които са най-сериозно засегнати, е мобилен парк, каза началникът на местната противопожарна служба. \r\nГрад Ел Рено, с население от около 19 000 души, е на около 29 мили западно от Оклахома Сити. \r\nВ допълнение към мобилния парк е пострадал хотел, разположен до него. \r\nВсички гости са открити невредими. Един служител е счупил крак и се лекува в болницата, според собственика на хотела. \r\n\"Силните бури, които предизвикват много силен дъжд, продължават да се движат на изток през централната част на Оклахома,\" предупреди Националната метеорологична служба в Норман, Оклахома. \r\n*** Испания гласува на местни, регионални и европейски избори в неделя, възприемана като \"втори кръг\" за действащия министър-председател Педро Санчес, който се стреми да сформира ново правителство и да получи влияние в ЕС, пише европейското електронно издание  The Local . \r\nИзборите се провеждат един месец след общите избори на 28 април, в които Социалистическата партия на Санчес спечели, но не получи мнозинство в парламента. Той се надява, че партията ще се представи добре в неделя, за да може да избере предпочитания от него план за формиране на правителство на малцинството с подкрепата на други партии за всеки отделен случай при приемането на закони. \r\n Но той също ще се стреми към Европейския съюз, където Санчес се очертава като голямата надежда за европейските социалдемократи, втория по големина блок в Европейския парламент. Испания може да бъде единствената голяма държава-членка на ЕС, в която социалистите да излязат на челно място в изборите за Европейски парламент.  \r\nВ петък популярният външен министър Хосеп Борел, който Испания се очаква да предложи да стане шеф на външната политика на ЕС, заяви пред поддръжниците си, че Санчес ще \"доведе до възраждането на социалната демокрация в Европа\". \r\nНа вътрешния фронт резултатите от местните и регионални избори могат да определят как изглежда новото правителство на Испания и Санчес призова поддръжниците да \"довършат работата\" на общите избори и да потвърдят силата на социалистите.  \r\n\"Моля за гласуване на 26 май, което е в съответствие с това от 28 април\", каза той в петък.  \r\nДокато Санчес иска да управлява сам в малцинствено правителство, Пабло Иглесиас, лидерът на крайно лявата партия „Подемос“, го принуждава да сформира коалиционно правителство. Дали Санчес ще приеме или не, може да зависи от това, как и двете партии ще се представят на местните избори.  \r\nСоциалистите \"може да се нуждаят от подкрепата на „Подемос“, за да запазят властта в някои региони, които Иглесиас би могъл да използва, за да окаже натиск на Санчес да сформира коалиция\", каза анализаторът Антонио Баросо.  \r\nНо поддръжката за „Подемос“ намлява според последните проучвания и партията на Санчес може да се радва на известен \"ефект на медения месец\" след победата си на парламентарните избори през април.  \r\n\"Ако разликата между двете партии се увеличи след изборите, Санчес ще бъде в още по-силна позиция да оглави правителство на малцинството.\"  \r\nПроучванията сочат, че социалистите ще излязат на чело в повечето от 12-те региона, в които се гласува в неделя. Но всички погледи ще бъдат насочени към Мадрид, който би могъл да завие наляво, след като е управляван от Консервативната народна партия в продължение на 24 години. \r\n*** Земетресението с магнитуд 8.0 е причинило сериозни разрушения в  северната част на страната, информира електронното издание на местния вестник La Republica, цитиран от  TACC . \r\nВ резултат на бедствието няколко населени места в департаментите Сан Мартин и Лорето са останали без електричество. Много сгради са разрушени, включително жилищни сгради и болница. Нейните пациенти са евакуирани. Информация за жертвите все още не е постъпила. \r\nПонастоящем полицията патрулира по улиците, за да определи точните щети. Президентът Мартин Вискара призова гражданите да останат спокойни, чрез социалната мрежа „Туитър“. \r\n*** Македонски гражданин бе арестуван тази сутрин на граничния пункт Кяфасан на албанско-македонската граница близо до Струга, след като било установено, че се издирва с международна заповед за арест, издадена от Интерпол по искане от България, пише македонското електронно издание  “Плюс Инфо“  . \r\nСпоред албанската полиция става дума за Р.Х. (52), който е издирван за престъпление \"нарушение на закона срещу паричната и кредитната система\". \r\n„Македонски гражданин Р.Х., жител на Скопие бе арестуван на влизане в Република Албания, тъй като при проверката на документацията в системата беше установено, че е има международна заповед за арест. Заповедта е издадена от офиса на Интерпол, София, по искане на съда в Благоевград, България, за престъпление, за което българският Наказателен кодекс предвижда максимална присъда от осем години“, заявиха от албанската полиция. \r\nЗа по-нататъшни действия е информирана канцеларията на Интерпол в Тирана с цел екстрадирането му в България. \r\n*** Регистрирано е земетресение с магнитуд 4.6 в Западна Турция, показва справка на страницата на  Европейския средиземноморски сеизмологичен център . \r\nТрусът е станал в 15:07 часа местно време (съвпада с българското) на 11 километра югозападно от град Ятаган и на 149 километра югоизточно от Измир на дълбочина 5 километра. Земетресението е усетено силно в Югозападна Турция. Засега няма информация за причинени материални щети и пострадали хора.То е било предшествано от два труса с магнитуд 3.4. \r\n***  Отношенията на Турция със Северна Македония са пример за останалата част от Балканите и целия свят, заяви в неделя председателят на турския парламент Мустафа Сентоп, който присъства на ифтар  в Международния балкански университет (IBU) в столицата на Северна Македония Скопие, предава  Anadolu Agency . \r\nНовоизбраният президент на Северна Македония, Стево Пендаровски, също се присъедини към събитието заедно с други високопоставени държавни служители. \r\nВ речта си по време на събитието Сентоп подчерта, че Турция иска да развие двустранни отношения по време на мандата на президента Пендаровски, като подчерта добрите настоящи отношения между Анкара и Скопие. \r\n\"Приятелството на Турция и Северна Македония е пример за всички Балкани и за целия свят\", каза Сентоп, като подчерта, че отношенията ще получат ускорение под управлението на новия президент. \r\nОт своя страна Пендаровски каза, че страната му винаги е била мулти-религиозно и мултикултурно общество и ще продължи да бъде такова. \r\n\"За съжаление ксенофобията и ислямофобията стават все по-широко разпространени в света днес ... ... Въпреки различните ни религии и перспективи за света, нещата, които ни свързват, са универсалните ценности и принципи като справедливост, мир, равенство и достойнство\" добави Пендаровски. \r\nБившият македонски президент Георги Иванов и турският посланик в Скопие Тулин Еркал Кара бяха сред повече от 1200-те участници в ифтара. \r\n*** В Гърция политиците призоваха гражданите да гласуват, съобщи кореспондентът на Македонската информационна агенция (МИА)в Атина, цитиран от македонското електронно издание  “Плюс Инфо“ . \r\n„Днес думата имат гражданите. Напълно вярвам в тяхното решение и съм сигурен, че утрешният ден ще бъде нов светъл ден за нашата родина“, заяви лидерът на „Нова демокрация“ Кириякос Мицотакис. \r\n„Днес гражданите с гласуването  обръщат нова страница в Европа и Гърция. Те затварят вратата към крайната десница и популизма и проправят пътя за прогресивни развръзки в нашата страна“, каза председателят на Движението за промяна  Фофи Генимата след упражняването на правото си на глас. \r\n„Искам да изпратя съобщение, особено на младите хора. За да се появим на този свят сперматозоидът не се поколеба, продължи напред. Той не трябваше да гледа какво правят другите. Той влезе и успя. Решете, не се спирайте, гласувайте“, каза лидерът на партията Река („То Потами“) Ставрос Теодоракис. \r\n„Днес е празник за демокрацията. Искам да бъда избрани  най-способните, най-ценните и най-вече най-честните. И за да запомни гръцкия народ, гражданите, които днес гласуват, че трябва, особено за Европейския парламент, да изберат хора, които искат да служат на Гърция, а Гърция да им служи на тях“, каза лидерът на „Независими гърци“ Панос Каменос.", "date": "2019.05.26", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/26/2662606/evropeyski-izbori-2019-2402-e-izbiratelnata-aktivnost-v-obshtina-kazanlak-kam-1700-chasa.html", "text": "24.02% е избирателната активност в община Казанлък към 17.00 часа. Това каза за  Радио „Фокус”  секретарят на Общината Ваня Иванова. За кандидатите за Европейски парламент са гласували 15 897 избиратели, при общ брой с право на глас 65 959.  \r\n„165 от избирателите са членове на секционни комисии и охрана, които имат право да гласуват в секциите, в които работят, като техните имена се записват под черта в съответните избирателни списъци”, поясни Ваня Иванова. \r\n88 са избирателните секции на територията на общината, една от тях е подвижна. В 27 секции избирателите имат възможност да дадат своя вот и машинно.  \r\nСлавяна ГАЙДАРОВА", "date": "2019.05.26", "title": "Европейски избори 2019: 24.02% е избирателната активност в община Казанлък към 17.00 часа"}
{"url": "http://www.focus-news.net/news/2019/05/26/2662602/evropeyski-izbori-2019-patriarh-neofit-uprazhni-pravoto-si-na-glas.html", "text": "Негово Светейшество Българският патриарх и Софийски митрополит Неофит упражни правото си на глас в провеждащите се днес избори за Европейски парламент. Това съобщиха от  Българската патриаршия . Той гласува в първа секциионна избирателна комисия в Шесто основно училище „Граф Игнатиев“ в София. Светейшият патриарх даде вота малко след Божествената литургия по повод Неделя на Самарянката. Той благопожела спорен и успешен ден на трудещите се в секционната комисия и сподели надеждите си изборите да минат мирно и без проблеми.", "date": "2019.05.26", "title": "Европейски избори 2019: Патриарх Неофит упражни правото си на глас"}
{"url": "http://www.focus-news.net/news/2019/05/26/2662604/evropeyski-izbori-2019-1257-dushi-v-zatvori-i-aresti-v-stranata-sa-glasuvali-na-evroizborite.html", "text": "1257 души в затвори и арести в страната са гласували на евроизборите. Това съобщиха от Министерството на правосъдието след запитване на  Агенция „Фокус“ . 1425 български граждани, които в момента са на територията на затворите и арестите в страната, имат право да гласуват, сочат данни на ГД „Изпълнение на наказанията“. Към момента 1257 - или 88% от тях, са упражнили правото си на вот. Това са обвиняемите и подсъдимите, които нямат влязла в сила присъда към датата на провеждането на избори за членове на Европейския парламент. Работата на избирателните секции на територията на затворите и арестите в страната ще приключи в 20.00 часа. \r\nЦветилена СИМЕОНОВА", "date": "2019.05.26", "title": "Европейски избори 2019: 1257 души в затвори и арести в страната са гласували на евроизборите"}
{"url": "http://www.focus-news.net/news/2019/05/26/2662611/evropeyski-izbori-2019-pochetniyat-predsedatel-na-dps-ahmed-dogan-glasuva-v-sofiya.html", "text": "Точно 20 минути след 8.00 часа почетният председател на ДПС д-р Ахмед Доган гласува в София. Това съобщиха от пресцентъра на  ДПС .", "date": "2019.05.26", "title": "Европейски избори 2019: Почетният председател на ДПС Ахмед Доган гласува в София"}
{"url": "http://www.focus-news.net/news/2019/05/26/2662608/evropeyski-izbori-2019-stara-zagora-26-e-izbiratelnata-aktivnost-v-oblastta-kam-1730-chasa.html", "text": "26% е избирателната активност в областта към 17.30 часа. Това съобщиха от пресцентъра на  Областна администрация - Стара Загора  . Общият брой на упражнилите правото си на глас в областта е 75 553. По общини данните сочат: Стара Загора – 25.47% избирателна активност, Казанлък –  24.03%, Чирпан – 26.73%, Раднево – 25.60%, Гълъбово – 34.15%, Павел баня – 30.09%, Мъглиж – 19.12%, Гурково – 32.81%, Николаево –  34.60%, Братя Даскалови – 27.66%, Опан – 42.14%. \r\nСледващите данни за избирателната активност ще са около 20.30 часа, ако бъдат изпратени навреме от 11-те общини от областта.", "date": "2019.05.26", "title": "Европейски избори 2019: Стара Загора: 26% е избирателната активност в областта към 17.30 часа"}
{"url": "http://www.focus-news.net/news/2019/05/26/2662605/evropeyski-izbori-2019-gerb-plovdiv-oblast-podade-nova-zhalba-do-rik-za-nepravomerno-izvozvane-na-hora-do-izborni-sektsii.html", "text": "Втора жалба за неправомерно извозване на гласоподаватели входира упълномощеният представител на ГЕРБ-Стамболийски Стоян Богданов в Районна избирателна комисия (РИК) 17 – Пловдив област. Това съобщиха от пресцентъра на  партията . След сигнал от членове на секционните избирателни комисии с № 174100022, 174100023 и 174100024 в село Ново село, община Стамболийски, и проверка на място се установява превоз с два автомобила - микробус, марка „Форд“, модел „Транзит“, бял на цвят, с рег. номер PA 1480 КМ, както и автомобил марка „Опел“, модел „Кадет“, сив на цвят с рег. номер PB 3923 HH,  на жители от Ново село до съответните изборни секции.", "date": "2019.05.26", "title": "Европейски избори 2019: ГЕРБ-Пловдив област подаде нова жалба до РИК за неправомерно извозване на хора до изборни секции"}
{"url": "http://www.focus-news.net/news/2019/05/26/2662613/evropeyski-izbori-2019-2216-e-izbiratelnata-aktivnost-v-grad-plovdiv-kam-1730-chasa.html", "text": "22.16% е избирателната активност в град Пловдив към 17.30 часа, съобщиха за  Радио „Фокус“ - Пловдив  от 16 ОИК. Гласували са 66 566 от избирателите от всичките 300 324, които имат право на глас.  \r\nНай-ниска е избирателната активност в район „Източен“ - 15.77%, а най-висока в район „Централен“ - 26.89%. В район „Северен“ са гласували 23.59% от избирателите, в район „Западен“ - 23.32%, в „Южен“ - 21.18% и в „Тракия“ - 21.17%.  \r\nЗа първи път в циганския квартал „Столипиново\" избирателната активност е изключително ниска. До 17.00 часа там бяха гласували около 7% от избирателите. Хората споделят, че не искат да гласуват, защото не виждат смисъл и защото нямат никакъв стимул.  \r\nЦветана ТОНЧЕВА", "date": "2019.05.26", "title": "Европейски избори 2019: 22.16% е избирателната активност в град Пловдив към 17.30 часа"}
{"url": "http://www.focus-news.net/news/2019/05/26/2662616/evropeyski-izbori-2019-petar-paunov-kmet-na-kyustendil-glasuvah-za-da-prodalzhi-realizatsiyata-na-vodeshtite-prioriteti-na-kyustendil.html", "text": "Гласувах, за да продължи реализацията на водещите приоритети на Кюстендил. Това каза пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . Според кмета изключително важно е заложеното изграждане на Коридор 8 и тези инвестиции са необходими, за да може всеки европейски лев, всяка европейска стотинка да достигне до всяко едно от малките населени места. По думите му гласът на всеки е важен, за да се покаже, че хората искат да управляват България и искат да управляват Европа. \r\nВенцеслав ИЛЧЕВ", "date": "2019.05.26", "title": "Европейски избори 2019: Петър Паунов, кмет на Кюстендил: Гласувах, за да продължи реализацията на водещите приоритети на Кюстендил"}
{"url": "http://www.focus-news.net/news/2019/05/26/2662618/evropeyski-izbori-2019-okolo-240-balgari-sa-glasuvali-v-solun.html", "text": "Около 240 българи са гласували в Солун. Това съобщиха за  Агенция „Фокус“  от Българското консулство в Солун. Няма установени нарушения до момента. Изборният ден ще приключи в 20.00 часа. \r\nЦветилена СИМЕОНОВА", "date": "2019.05.26", "title": "Европейски избори 2019: Около 240 българи са гласували в Солун"}
{"url": "http://www.focus-news.net/news/2019/05/26/2662615/evropeyski-izbori-2019-burgas-2585-e-izbiratelnata-aktivnost-v-burgaska-oblast-kam-1730-chasa.html", "text": "25.85% е избирателната активност в Бургаска област към 17.30 часа. Това съобщиха пред журналисти от Районна избирателна комисия (РИК) – Бургас, предаде репортер на  Радио „Фокус“ – Бургас . 92 687 души са гласували в Бургаска област. В град Бургас гласувалите са 42 751 (22.91%). Най-високата избирателна активност е в община Руен - 42.21%, след нея се нарежда община Приморско с 36.29%, висока е избирателната активност и в община Царево – 34.54%. \r\nМария КУРТЕВА", "date": "2019.05.26", "title": "Европейски избори 2019: Бургас: 25.85% е избирателната активност в Бургаска област към 17.30 часа"}
{"url": "http://www.focus-news.net/news/2019/05/26/2662622/aktsenti-v-sutreshniya-blok-dobro-utro-balgariya-po-radio-fokus-na-27-may.html", "text": "За четвърти път България избира свои представители в Европейския парламент. Как протече изборният 26 май? Актуална информация за избирателна активност и нарушения от цялата страна очаквайте от включванията на нашите репортери. С първи коментари след официалните резултати гости в сутрешния блок ще бъдат водачът на листата на ВМРО-БНД Ангел Джамбазки и кандидатът за евродепутат от листата на ГЕРБ-СДС Илия Лазаров. Осъмна ли Европа променена, оправдаха ли се очакванията на експертите и има ли изненади в крайните резултати? Търсим мнението на политолога Александър Маринов и политическия анализатор Георги Харизанов. По-късно ще проследим и как гласуваха сънародниците ни в чужбина. С актуална информация от Германия очаквайте Божидара Гешева, секретар на избирателна комисия в Магдебург, столица на Саксония Анхалт. Ще се насочим и към съседна Гърция, а повече за изборния ден там ще попитаме Иван Петрински, главен редактор на вестник „Български новини“ в Атина.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.05.26", "title": "Акценти в сутрешния блок „Добро утро, България“ по Радио „Фокус“ на 27 май"}
{"url": "http://www.focus-news.net/news/2019/05/26/2662620/evropeyski-izbori-2019-3251-e-izbiratelnata-aktivnost-v-obshtina-targovishte-kam-1730-chasa.html", "text": "32.51% е избирателната активност в изборите за членове на Европейския парламент в община Търговище към 17.30 часа. Това съобщиха от  Общината . Гласували са 17 274  от всички 53 130 имащи право на глас. В селата своя вот са дали 7755 избиратели, което е 42.49% от всички, включени в избирателните списъци в селата. В града активността е 27.29% или 9519 души.  \r\nВ подвижната избирателна урна са гласували 23 от всички 24 души, заявили желание. В болницата в Търговище са гласували 22 души. Първоначално обявеният брой бе 21, но през деня има 1 новоприет пациент, който е пожелал да упражни правото си на глас в лечебното заведение.", "date": "2019.05.26", "title": "Европейски избори 2019: 32.51% е избирателната активност в община Търговище към 17.30 часа"}
{"url": "http://www.focus-news.net/news/2019/05/26/2662621/evropeyski-izbori-2019-2301-e-izbiratelnata-aktivnost-v-oblastta-kam-1730-chasa.html", "text": "23.01% е избирателната активност в областта към 17.30 часа. Това съобщиха за  Радио „Фокус“  от РИК - Плевен. Най-висок процент активност се отбелязва в община Никопол - 32.21%, а най-слаба е активността в община Долни Дъбник - 19.64%. В община Плевен активността достига 23.13 %.  \r\nВиолета КРЪСТЕВА", "date": "2019.05.26", "title": "Европейски избори 2019: 23.01% е избирателната активност в областта към 17.30 часа"}
{"url": "http://www.focus-news.net/news/2019/05/26/2662617/evropeyski-izbori-2019-2386-e-izbiratelnata-aktivnost-v-25-ir-v-sofiya-do-1730-chasa.html", "text": "23.86 % е избирателната активност в 25 ИР в София до 17.30 часа. Това съобщиха за  Агенция „Фокус“  от 25 ИР в София. Няма сигнали за нарушения по време на избирателния ден, както и за проблеми с машинното гласуване.  \r\nТеодора ПАТРОНОВА", "date": "2019.05.26", "title": "Европейски избори 2019: 23.86% е избирателната активност в 25 ИР в София до 17.30 часа"}
{"url": "http://www.focus-news.net/news/2019/05/26/2662623/evropeyski-izbori-2019-elka-stoyanova-rik-burgas-ima-podadeni-2-signala-za-kupuvane-i-prodavane-na-glasove-v-grad-sungurlare-i-selo-ravnets.html", "text": "Има подадени 2 сигнала за купуване и продаване на гласове – в град Сунгурларе и село Равнец. Това каза пред журналисти Елка Стоянова, председател на Районната избирателна комисия в Бургас, предаде репортер на  Радио „Фокус“ – Бургас . Според Стоянова сигналите са препратени към Прокуратурата, която работи по тях като компетентен орган. „Имахме няколко жалби и сигнали за нерегламентирано разпространение на агитационни материали или за провеждане на агитация. Всички тези сигнали са проверени и се оказа, че са неоснователни“, отбеляза Стоянова. Тя добави, че за област Бургас няма констатирани нарушения в изборния ден от категорията на тези, които Районната изборна комисия има право да санкционира. \r\nМария ПОПЧЕВА", "date": "2019.05.26", "title": "Европейски избори 2019: Елка Стоянова, РИК – Бургас: Има подадени 2 сигнала за купуване и продаване на гласове – в град Сунгурларе и село Равнец"}
{"url": "http://www.focus-news.net/news/2019/05/26/2662624/evropeyski-izbori-2019-simeon-velinov-rik-smolyan-blizo-33-e-izbiratelnata-aktivnost-v-oblast-smolyan-kam-1730-chasa.html", "text": "Близо 33% е избирателната активност в област Смолян към 17.30 часа. Това съобщи за  Радио „Фокус“ – Смолян  Симеон Велинов – председател на Районната избирателна комисия (РИК) – Смолян. Най-висока е активността на избирателите в община Борино, където от имащи право на глас 3216 души са гласували 1523 или 47.36%. Най-ниска е избирателната активност в община Неделино – 22.37 %. В Община Смолян са гласували 27.15% от гласоподавателите, в община Чепеларе – 30.7%, Златоград – 26.67 %, Баните – 40%, Девин – 31.53%, Доспат – 43.62%, Мадан – 45.6%, Рудозем – 42.09%.  \r\nВелинов каза още, че в следобедните часове са постъпили няколко сигнали и жалби, по които от Районната избирателна комисия все още се взима решение. \r\nНели ГЕРГЬОВСКА", "date": "2019.05.26", "title": "Европейски избори 2019: Симеон Велинов, РИК – Смолян: Близо 33% е избирателната активност в област Смолян към 17.30 часа"}
{"url": "http://www.focus-news.net/news/2019/05/26/2662625/evropeyski-izbori-2019-3045-e-izbiratelnata-aktivnost-v-oblast-razgrad-kam-1730-chasa.html", "text": "30.45% е избирателната активност в област Разград към 17.30 часа. Това съобщиха за  Радио „Фокус“ - Шумен  от Районната избирателна комисия. До урните са отишли 34 443 избиратели от общо 113 107 души. Най-висока се запазва избирателната активност в община Лозница - 42.28%, следвана от община Самуил - 40.03%, община Завет - 36.77%, община Исперих - 36.33%. В община Цар Калоян са гласували 32.86%, в община Кубрат - 30.42%, в община Разград - 23.08%. \r\nИвелина ИВАНОВА", "date": "2019.05.26", "title": "Европейски избори 2019: 30.45% е избирателната активност в област Разград към 17.30 часа"}
{"url": "http://www.focus-news.net/news/2019/05/26/2662626/evropeyski-izbori-2019-2861-e-izbiratelnata-aktivnost-v-oblast-pernik-kam-1700-chasa.html", "text": "28.61% е избирателната активност в област Перник към 17.00 часа. Това каза за  Радио „Фокус“ – Пирин  Надя Боянова, председател на Районна избирателна комисия – Перник. По думите й до 17.00 часа своя глас в областта са дали 31 700 избиратели. \r\nДенис НИКИФОРОВ", "date": "2019.05.26", "title": "Европейски избори 2019: 28.61% е избирателната активност в област Перник към 17.00 часа"}
{"url": "http://www.focus-news.net/news/2019/05/26/2662627/evropeyski-izbori-2019-simeon-velinov-rik-smolyan-pp-gerb-smolyan-e-vnesla-zhalba-sreshtu-oblastniyat-predsedatel-na-bsp-smolyan-rabie-kyoseva.html", "text": "В Районната избирателна комисия – Смолян е постъпила жалба от ПП ГЕРБ – Смолян относно констатиране на системно нарушаване на законоустановените правомощия на областният председател на БСП – Смолян Рабие Кьосева, в качеството ѝ на политически представител на БСП. Това съобщи за  Радио „Фокус“ – Смолян  Симеон Велинов, председател на Районната избирателна комисия – Смолян. „В момента сигналът се обработва и предстои да се изпрати по компетентност към полицията за проверка. В жалбата се твърди, че Кьосева е обикаляла по секциите със заплахи към членовете на секционни избирателни комисии да не поправят протоколи и че по този начин те нямало да бъдат приети. Предстои РИК за вземе решение по подадената жалба, което ще бъде оповестено по-късно“, каза още Симеон Велинов. \r\nНели ГЕРГЬОВСКА", "date": "2019.05.26", "title": "Европейски избори 2019: Симеон Велинов, РИК – Смолян: ПП ГЕРБ – Смолян е внесла жалба срещу областният председател на БСП – Смолян Рабие Кьосева"}
{"url": "http://www.focus-news.net/news/2019/05/26/2662614/evropeyski-izbori-2019-vitseprezidentat-iliyana-yotova-uprazhni-pravoto-si-na-glas.html", "text": "Вицепрезидентът Илияна Йотова упражни правото си на глас, предаде репортер на  Агенция „Фокус“ . Вицепрезидентът гласува в Професионална гимназия по фризьорство и козметика „Княгиня Евдокия“ с традиционна хартиена бюлетина.  \r\nИрина ИВАНОВА", "date": "2019.05.26", "title": "Европейски избори 2019: Вицепрезидентът Илияна Йотова упражни правото си на глас"}
{"url": "http://www.focus-news.net/news/2019/05/26/2662609/plyus-info-makedoniya-v-gartsiya-polititsite-prizovaha-grazhdanite-da-glasuvat.html", "text": "В Гърция политиците призоваха гражданите да гласуват, съобщи кореспондентът на Македонската информационна агенция (МИА)в Атина, цитиран от македонското електронно издание  “Плюс Инфо“ . \r\n„Днес думата имат гражданите. Напълно вярвам в тяхното решение и съм сигурен, че утрешният ден ще бъде нов светъл ден за нашата родина“, заяви лидерът на „Нова демокрация“ Кириякос Мицотакис. \r\n„Днес гражданите с гласуването  обръщат нова страница в Европа и Гърция. Те затварят вратата към крайната десница и популизма и проправят пътя за прогресивни развръзки в нашата страна“, каза председателят на Движението за промяна  Фофи Генимата след упражняването на правото си на глас. \r\n„Искам да изпратя съобщение, особено на младите хора. За да се появим на този свят сперматозоидът не се поколеба, продължи напред. Той не трябваше да гледа какво правят другите. Той влезе и успя. Решете, не се спирайте, гласувайте“, каза лидерът на партията Река („То Потами“) Ставрос Теодоракис. \r\n„Днес е празник за демокрацията. Искам да бъдат избрани  най-способните, най-ценните и най-вече най-честните. И за да запомни гръцкия народ, гражданите, които днес гласуват, че трябва, особено за Европейския парламент, да изберат хора, които искат да служат на Гърция, а не Гърция да им служи на тях“, каза лидерът на „Независими гърци“ Панос Каменос.  Юлиян Марков", "date": "2019.05.26", "title": "„Плюс Инфо“ (Македония): В Гърция политиците призоваха гражданите да гласуват"}
{"url": "http://www.focus-news.net/news/2019/05/26/2662631/predstoyashti-mezhdunarodni-sabitiya-za-27-may-agentsiya-fokus.html", "text": "***  Продължава посещението на Доналд Тръмп в Япония \r\n***  Вот на недоверие срещу правителството на Себастиан Курц \r\n***  Посещение на генералния секретар на ООН \r\n***  Среща на министрите на търговията на ЕС във връзка с търговските преговори със САЩ \r\n***  Венецуела поема ротационното председателство на Конференцията по разоръжаването \r\n***  Парламентарен дебат за Косово \r\n***  Започва 16-ата седмица на процеса срещу каталунските сепаратисти \r\n***  Среща на ХДС след Европейските избори \r\n***  Посещение на президента на Коста Рика Карлос Алварадо Кесада \r\n***  Визита на кубинския външен министър Бруно Пария \r\n***  Визита на беларуския външен министър Владимир Макей", "date": "2019.05.26", "title": "Предстоящи международни събития за  27 май  (Агенция \"Фокус\")"}
{"url": "http://www.focus-news.net/news/2019/05/26/2662630/evropeyski-izbori-2019-gerb-podade-signal-do-rik-za-neosnovatelno-golyam-broy-predstaviteli-na-bsp-v-izborna-sektsiya-v-selo-kostenets.html", "text": "Общинският ръководител на ГЕРБ - Костенец Лидия Стоянова сезира РИК 26 – София област за неоснователно голям брой представители на БСП в изборна секция в с. Костенец. Това съобщиха от пресцентъра на  ПП ГЕРБ . В сигнала се посочва, че в секция номер 14 в с. Костенец (община Костенец) присъстват 9 представители на БСП. Според общинската структура на ГЕРБ горепосочените факти пораждат сериозни опасения за манипулиране на вота на гражданите и всяване на напрежение в изборния процес.", "date": "2019.05.26", "title": "Европейски избори 2019: ГЕРБ подаде сигнал до РИК за неоснователно голям брой представители на БСП в изборна секция в село Костенец"}
{"url": "http://www.focus-news.net/news/2019/05/26/2662629/evropeyski-izbori-2019-normalno-i-bez-narusheniya-proticha-izborniyat-den-v-madrid.html", "text": "Нормално и без нарушения протича изборният ден в Мадрид. Това съобщиха за  Агенция „Фокус“  от Посолството на България в Мадрид, Испания.", "date": "2019.05.26", "title": "Европейски избори 2019: Нормално и без нарушения протича изборният ден в Мадрид"}
{"url": "http://www.focus-news.net/news/2019/05/26/2662632/evropeyski-izbori-2019-3052-e-izbiratelnata-aktivnost-v-oblast-lovech-kam-1730-chasa.html", "text": "30.52% е избирателната активност в област Ловеч към 17.30 часа. Това съобщиха за  Радио „Фокус“  от РИК - Ловеч. В 17.45 часа е подаден сигнал от наблюдател-упълномощен представител на ИСИ (Институт за социална интеграция) с твърдение, че има нарушение на Изборния кодекс. Сигналът се обработва. \r\nВиолета КРЪСТЕВА", "date": "2019.05.26", "title": "Европейски избори 2019: 30.52% е избирателната активност в област Ловеч към 17.30 часа"}
{"url": "http://www.focus-news.net/news/2019/05/26/2662637/veliko-tarnovo-politseyski-patruli-sa-sastavili-34-akta-i-sa-nalozhili-36-globi-pri-proverki-v-oblastta.html", "text": "През последното денонощие полицейски патрули във Великотърновска област са проверили общо 204 граждани, от които 65 - за употреба на алкохол, и 146 автомобила, от тях 12 - товарни. Това съобщиха от пресцентъра на  Областна дирекция на МВР – Велико Търново . Репатрирани са 20 моторни превозни средства. Съставени са 34 акта и са наложени 36 глоби по фиш. Заснети са 16 видеоклипа за нарушения на ограниченията за скорост.  \r\nОсъществена е и охрана на абитуриентски балове във Велико Търново. Преди, по време и след приключването им нарушения и инциденти не са допуснати.", "date": "2019.05.26", "title": "Велико Търново: Полицейски патрули са съставили 34 акта и са наложили 36 глоби при проверки в областта"}
{"url": "http://www.focus-news.net/news/2019/05/26/2662633/evropeyski-izbori-2019-dobrich-2555-e-izbipatelnata-ativnoct-v-oblastta-am-1730-chaca.html", "text": "Около 25.55% e избиpaтeлнaтa aĸтивнocт в област Добрич ĸъм 17.30 чaca. До този час са глacyвaли 42 195 избиратели. Това съобщиха от Областна администрация – Добрич, предаде кореспондентът на  Радио „Фокус” . Активността в осемте общини в областта се запазва относително еднаква през целия ден. Най-висока продължава да е в община Крушари, където са гласували 1294 избиратели – 33.71%.  Следват община Тервел – 4825 гласували (33.30%), община Добричка – 5520 души (30.87%), община Генерал Тошево – 3334 (26.85%) община Шабла – 993 (24.81%), община Балчик – 4241 гласували (24.77%), община град Добрич – 19190 (23.26%), и с най-ниска избирателна активност от самото начало на евровота е община Каварна - 2798 гласували (21.67%). \r\nЖулиета НИКОЛОВА", "date": "2019.05.26", "title": "Европейски избори 2019: Добрич: 25.55% e избиpaтeлнaтa aĸтивнocт в областта ĸъм 17.30 чaca"}
{"url": "http://www.focus-news.net/news/2019/05/26/2662634/evropeyski-izbori-2019-2468-e-izbiratelnata-aktivnost-v-oblast-kyustendil-kam-1730-chasa.html", "text": "24.68% е избирателната активност в област Кюстендил към 17.30 часа. Това съобщиха за  Радио „Фокус” – Кюстендил  от Районна избирателна комисия – Кюстендил. Правото си на глас са упражнили 29 689 души от 120 275 имащи право на глас в област Кюстендил. Най-висока е активността в община Трекляно – гласували са 293 от 489 имащи право на глас, или 59.9%. 29.2% е избирателната активност в община Бобов дол. 29.1% е активността на избирателите в община Бобошево. Избирателната активност в община Дупница е 23.6%, гласували са 9 838 души. 32.7 % е избирателната активност за община Кочериново. В община Кюстендил избирателната активност е 23.2%, или гласувалите са 12 675 души. В община Невестино са гласували 649 избиратели, или 37.3 % избирателна активност. В община 24.2%, а в община Сапарева баня – 27.5%. „Фокус” припомня , че на изборите за Европейски парламент от 2014 година избирателната активност за област Кюстендил към 17.00 часа е била 27.49%. \r\nВенцеслав ИЛЧЕВ", "date": "2019.05.26", "title": "Европейски избори 2019: 24.68% е избирателната активност в област Кюстендил към 17.30 часа"}
{"url": "http://www.focus-news.net/news/2019/05/26/2662612/evropeyski-izbori-2019-gerb-smolyan-oblastniyat-predsedatel-na-bsp-rabie-kyoseva-zaplashva-chlenovete-na-sik.html", "text": "ГЕРБ сезира Районната избирателна комисия (РИК) в Смолян за нарушения, извършени от областния председател на БСП Рабие Кьосева в качеството й на политически представител. Това съобщиха от пресцентъра на  партията . \r\n„С настоящия сигнал Ви сезираме във връзка с получени многократни обаждания от членове на секционните избирателни комисии (СИК) в предизборния щаб на ГЕРБ по повод нерегламентирани намеси, пряко вмешателство и опити за намеса в работата на секционните избирателни комисии на територията на град Смолян от лицето Рабие Кьосева – политически представител на БСП“, пише в сигнала. В него е обяснено, че Кьосева в днешния изборен ден при посещенията си в множество изборни секции в град Смолян е отправяла заплахи към членове на СИК, „че при отразени поправки в протоколите на СИК тя лично няма да им ги приеме при отчитането им в РИК”.  \r\n„С тези и други свои действия извън кръга на правомощията си Кьосева буквално възпрепятства свободното и спокойно протичане на изборния процес в избирателните секции, с което си приписва права извън правомощията си, като изземва и ограничава правомощията на СИК по смисъла на ИК“, се допълва в сигнала.  \r\nПП ГЕРБ иска от РИК да се предприемат мерки срещу нерегламентираните намеси на Рабие Кьосева и да й бъде наложена санкция за нарушение на основание чл.495, ал.1 от ИК.", "date": "2019.05.26", "title": "Европейски избори 2019: ГЕРБ-Смолян: Областният председател на БСП Рабие Кьосева заплашва членовете на СИК"}
{"url": "http://www.focus-news.net/news/2019/05/26/2662635/evropeyski-izbori-2019-3183-e-izbiratelnata-aktivnost-v-oblast-montana-kam-1730-chasa.html", "text": "31.83% е избирателната активност в област Монтана към 17.30 часа. Това съобщиха за  Радио „Фокус” – Видин  от РИК - Монтана. Гласували са 40 084 от избирателите, имащи право на глас. Най-висока остава избирателната активност в община Георги Дамяново – 50.13%, а най ниска тя е в Монтана – 26.79%. \r\nАнна ЛОЗАНОВА", "date": "2019.05.26", "title": "Европейски избори 2019: 31.83% е избирателната активност в област Монтана към 17.30 часа"}
{"url": "http://www.focus-news.net/news/2019/05/26/2662638/evropeyski-izbori-2019-stara-zagora-tri-zhalbi-sa-postapili-ot-nachaloto-na-izborniya-den-v-rik-stara-zagora.html", "text": "Към 17.30 часа своя вот за Европейски парламент са дали 75 553 избиратели. Това каза за  Радио „Фокус”  председателят на Районната избирателна комисия в Стара Загора Теодора Крумова. Общият брой на избирателите в областта е 291 241. \r\nОбщо 487 са секциите на територията на Старозагорски избирателен район, в 120 от тях избирателите имат възможност и за машинно гласуване.  \r\nРИК - Стара Загора отхвърли като неоснователни и недоказани две жалби на Румяна Друмева от БСП в качеството и на наблюдател, че в ДГ №2 - Казанлък, непосредствено пред входа на СИК № 56, изследователски център Тренд извършва социологическо проучване на изборните нагласи на гласоподавателите. Според сигнала двама анкетьори са разположили анкетните карти и кутиите за събирането им върху малка маса в близост до изборна секция. Според Друмева е допуснато законово нарушение, според което: „Анкетьорите не могат да извършват социологически проучвания непосредствено пред избирателните секции. Те трябва да работят на разстояние най-малко 3 метра от изхода на помещението, в което се гласува.” \r\nИзвършена е проверка на подадения сигнал на място от двама членове на РИК - Стара Загора от различни политически сили. Извършилите проверката са установили, че анкетьорите са разположени на около 6 метра от входа на избирателната секция, което е в съответствие със законовите разпоредби. \r\nВ РИК - Стара Загора е подадена жалба от предизборния щаб на ПП ГЕРБ в Казанлък, чрез председателя му Радиана Стефанова за незаконно разлепени агитационни материали за КП „БСП за България” и бюлетина № 18. В жалбата се твърди, че същите са поставени на десетки места извън специално обособените за поставяне на плакати, посочени в заповед на кмета на Община Казанлък. Посочени са и местата, на които се намират, приложен е снимков материал в подкрепа на твърденията, от който видно, че материалите са поставени на електрически табла, огради, пешеходен тунел, стена и колона, като нито едно от посочените места не е посочено в цитираната заповед. \r\nРИК – Стара Загора разпореди премахването на агитационните материали за КП „БСП за България”.  \r\nСлавяна ГАЙДАРОВА", "date": "2019.05.26", "title": "Европейски избори 2019: Стара Загора: Три жалби са постъпили от началото на изборния ден в РИК – Стара Загора"}
{"url": "http://www.focus-news.net/news/2019/05/26/2662639/evropeyski-izbori-2019-57-046-izbirateli-sa-glasuvali-v-oblast-sofiya-kam-1800-chasa.html", "text": "57 046 избиратели са гласували в област София към 18.00 часа. Това съобщиха за  Агенция „Фокус“  от ИР София област. Няма сигнали за нарушения по време на избирателния ден. В една секция е закрито машинното гласуване, заради неизправност в машината.  \r\nТеодора ПАТРОНОВА", "date": "2019.05.26", "title": "Европейски избори 2019: 57 046 избиратели са гласували в област София към 18.00 часа"}
{"url": "http://www.focus-news.net/news/2019/05/26/2662640/evropeyski-izbori-2019-vodachat-na-listata-na-koalitsiya-za-balgariya-prof-boyan-durankev-dade-svoya-glas-za-po-dobriya-pat-za-evropa.html", "text": "Водачът на листата на \"Коалиция за България\" проф. Боян Дуранкев даде своя глас. Това съобщиха от пресцентъра на  коалицията . \"Европа е на кръстопът и от днешния ден зависи коя посока ще поеме\", заяви той.", "date": "2019.05.26", "title": "Европейски избори 2019: Водачът на листата на \"Коалиция за България\" проф. Боян Дуранкев даде своя глас за по-добрия път за Европа"}
{"url": "http://www.focus-news.net/news/2019/05/26/2662628/evropeyski-izbori-2019-2874-e-izbiratelnata-aktivnost-na-teritoriyata-na-obshtina-gotse-delchev-kam-1700-chasa.html", "text": "28.74% е избирателната активност на територията на община Гоце Делчев към 17.00 часа. Това съобщиха за  Радио „Фокус“ – Пирин  от пресцентъра на Община Гоце Делчев. Правото си на глас до 17.00 часа са упражнили 25.52% от гласоподавателите в град Гоце Делчев и 34.40% от гласоподавателите в селата от общината.", "date": "2019.05.26", "title": "Европейски избори 2019: 28.74% е избирателната активност на територията на община Гоце Делчев към 17.00 часа"}
{"url": "http://www.focus-news.net/news/2019/05/26/2662645/evropeyski-izbori-2019-2764-e-izbiratelnata-aktivnost-v-oblast-yambol-kam-1730-chasa.html", "text": "27.64% е избирателната активност в област Ямбол към 17.30 часа. Това съобщиха за  Радио „Фокус“ – Сливен  от РИК – Ямбол. В областта по брой подписи са гласували 27 583 избиратели. В община Ямбол избирателната активност е 22.29%, като са гласували 15 028 избиратели. \r\nВ община Тунджа правото си на вот са упражнили 28.09%, или 5 269 души. В община Стралджа избирателната активност е 27.11%, или 2 683 избиратели. В община Елхово – 22.72%, или 30 49 избиратели. \r\nНай-висока е била избирателната активност в община Болярово – 52.22%, или 1 554 гласоподаватели. \r\nОт началото на изборния ден в РИК – Ямбол не са постъпвали съществени жалби. \r\nЛюдмила ЙОРГОВА", "date": "2019.05.26", "title": "Европейски избори 2019: 27.64% е избирателната активност в област Ямбол към 17.30 часа"}
{"url": "http://www.focus-news.net/news/2019/05/26/2662642/evropeyski-izbori-2019-rayonnata-izbiratelna-komisiya-e-othvarlila-kato-neosnovatelen-signal-za-agitatsionni-materiali-v-blizost-do-sektsii-za-glasuvane-v-kyustendil.html", "text": "Районната избирателна комисия в Кюстендил е отхвърлила като неоснователен сигнал за агитационни материали в близост до секции за гласуване в областния център. Това съобщиха за  Радио „Фокус” – Кюстендил  от комисията. Сигналът е постъпил от неправителствена организация. В него е посочено, че на входа на Професионалната гимназия по селско стопанство „Св. Климент Охридски”, където са разположени три избирателни секции, са поставени неправомерно агитационни материали на политическа партия. На място е извършена проверка от страна на членове на комисията. Установено е, че на посоченото място агитационните материали са премахнати. По тази причина Районната избирателна комисия е отхвърлила подадения сигнал като неоснователен. \r\nВенцеслав ИЛЧЕВ", "date": "2019.05.26", "title": "Европейски избори 2019: Районната избирателна комисия е отхвърлила като неоснователен сигнал за агитационни материали в близост до секции за гласуване в Кюстендил"}
{"url": "http://www.focus-news.net/news/2019/05/26/2662641/evropeyski-izbori-2019-3165-e-izbiratelnata-aktivnost-v-oblast-vratsa-kam-1730-chasa.html", "text": "31.65% е избирателната активност в област Враца към 17.30 часа. Това съобщиха за  Радио „Фокус“ – Видин  от РИК - Враца. Гласували са 51 077 души. Най-висока е избирателната активност в Криводол – 48.8%, най-ниска остава избирателната активност във Враца – 25%. \r\nАнна ЛОЗАНОВА", "date": "2019.05.26", "title": "Европейски избори 2019: 31.65% е избирателната активност в област Враца към 17.30 часа"}
{"url": "http://www.focus-news.net/news/2019/05/26/2662636/evropeyski-izbori-2019-2724-e-izbiratelnata-aktivnost-v-oblast-shumen-kam-1730-chasa.html", "text": "27.24% е избирателната активност в област Шумен към 17.30 часа. Това съобщиха на пресконференция от Районната избирателна комисия, предаде репортер на  Радио „Фокус“ - Шумен . Правото си на вот са упражнили 44 886 избиратели в областта. Община Никола Козлево запазва най-висока избирателна активност сред общините в региона - 45.51%, следвана от община Венец - 40.92%, община Каолиново - 40.73%. В община Върбица са гласували 35.90% от имащите право на глас, в община Нови пазар - 28.93%, в община Хитрино - 25.79%, в община Смядово - 24.53%, в община Велики Преслав - 21.55%. В община Шумен са гласували 22.97% от имащите това право, като до урната са отишли 19 173 от общо 83 459 избиратели. \r\nИвелина ИВАНОВА", "date": "2019.05.26", "title": "Eвропейски избори 2019: 27.24% е избирателната активност в област Шумен към 17.30 часа"}
{"url": "http://www.focus-news.net/news/2019/05/26/2662646/evropeyski-izbori-20193039-e-izbiratelnata-aktivnost-v-oblast-silistra-kam-1730-chasa.html", "text": "30.39% е избирателната активност в област Силистра към 17.30 часа. Това съобщи за  Радио „Фокус“-Шумен  Теодора Тодорова, председател на Районна избирателна комисия-Силистра. Най-висока е избирателната активност в община Алфатар - 39.47%, следвана от община Ситово с 37.61%, - община Главиница - 37.15%. В 0община Дулово правото си глас са упражнили 33.86% от избирателите, в община Кайнарджа - 30.29%, в община Тутракан - 28.07%. В Община Силистра са гласували 26.60% от избирателите. \r\nИвелина ИВАНОВА", "date": "2019.05.26", "title": "Европейски избори 2019:30.39% е избирателната активност в област Силистра към 17.30 часа"}
{"url": "http://www.focus-news.net/news/2019/05/26/2662647/evropeyski-izbori-2019-kardzhali-tri-signala-sa-bili-podadeni-v-rik-za-tri-izbiratelni-sektsii-no-ne-sa-ustanoveni-narusheniya.html", "text": "Три сигналa са били подадени в РИК за три избирателни секции, но не са установени нарушения, предаде за  Радио Фокус , Петър Захариев, председател на РИК-Кърджали. Сигналът е свързан с това, че в квартал „Възрожденци“, в средно училище „Петко Рачов Славейков“, в което има общо 21 секционни избирателни комисии, в три секционни избирателни комисии: №49, 50 и 51, член на комисиите е агитирал за партия. Поставена е била цифрата на партия на обратната страна на мобилен телефон, така че влизащият да може да я види. При проверка от страна на РИК, обаче, не са установени нарушения в трите посочени комисии.  Избирателната активност към 17.30 ч. в област Кърджали е била 34 99%, като са гласували общо 52 352 човека. Изборният ден продължава с по-малка активност. \r\nДарина ДЕЕНИЧИНА", "date": "2019.05.26", "title": "Европейски избори 2019: Кърджали: Три сигналa са били подадени в РИК за три избирателни секции, но не са установени нарушения"}
{"url": "http://www.focus-news.net/news/2019/05/26/2662648/evropeyski-izbori-2019-lilyana-pavlova-gerb-glasuvah-za-silniya-glas-na-balgariya-v-evropa.html", "text": "Гласувах за силния глас на България в Европа. За напредваща, сигурна и достойна България. И за европейското съединение, което прави силата! Това написа кандидатът за евродепутат от листата на ГЕРБ и СДС Лиляна Павлова в социалната мрежа  „Фейсбук“ . \r\n„Благодаря ви за затвърденото убеждение, че каквито и европейски кръстопътища да предстоят, вие няма да позволите България да загуби посоката“, пише още тя.", "date": "2019.05.26", "title": "Европейски избори 2019: Лиляна Павлова, ГЕРБ: Гласувах за силния глас на България в Европа"}
{"url": "http://www.focus-news.net/news/2019/05/26/2662650/evropeyski-izbori-2019-2571-e-izbiratelnata-aktivnost-v-oblast-veliko-tarnovo-kam-1730-chasa.html", "text": "25.71% е избирателната активност на изборите за Европейски парламент в област Велико Търново към 17.30 часа. Това съобщи председателят на Районната избирателна комисия Десислава Йонкова, предаде репортер на  Радио „Фокус“ – Велико Търново . Хората, упражнили правото си на вот, са 54 997 от общо 213 945 избиратели. Най-висока е избирателната активност в община Златарица – 35.26%, а най-ниска – в община Лясковец – 23.48%. В община Велико Търново избирателната активност е 25.70%, което означава, че са гласували 18 841 човека. Деси Йонкова увери, че денят към момента протича спокойно.  \r\nПодаден е само един сигнал за нарушения, който е основателен. Става въпрос за жалба срещу човек с постоянен адрес София, без регистрация за настоящ адрес, който е упражнил правото си на вот в горнооряховското село Крушето.  \r\nОтносно машинното гласуване проблем е имало единствено в 7-ма секция в община Павликени, където то е било преустановено за 35 минути, но това не е повлияло на целия изборен процес. Проблемът в апарата е бил незабавно отстранен от служител на фирмата, която отговаря за това. \r\nЛуиза ТРАНЧЕВА", "date": "2019.05.26", "title": "Европейски избори 2019: 25.71% е избирателната активност в област Велико Търново към 17.30 часа"}
{"url": "http://www.focus-news.net/news/2019/05/26/2662651/sofiya-okolo-1-km-e-kolonata-ot-avtomobili-na-am-hemus-v-rayona-na-tunel-vitinya-intenzivno-e-dvizhenieto-i-na-am-trakiya.html", "text": "На АМ „Хемус“ колоната от автомобили в района преди тунел „Витиня“ е 1 км. Това съобщиха за  Агенция „Фокус“  от  ОДМВР - София . На АМ „Тракия“ има увеличение на интензивността на движението, но няма инциденти и затруднения. Няма проблеми с придвижването и по главен път София – Калотина.", "date": "2019.05.26", "title": "София: Около 1 км е колоната от автомобили на АМ „Хемус“ в района на тунел „Витиня“, интензивно е движението и на АМ „Тракия“"}
{"url": "http://www.focus-news.net/news/2019/05/26/2662619/evropeyski-izbori-2019-2133-e-izbiratelnata-aktivnost-v-24-ir-v-sofiya-do-1730-chasa.html", "text": "21.33% е избирателната активност в 24 ИР в София до 17.30 часа. Това съобщиха за  Агенция „Фокус“  от 24 ИР. Няма сигнали за нарушения по време на избирателния ден,както и за проблеми с машинното гласуване.  \r\nТеодора ПАТРОНОВА", "date": "2019.05.26", "title": "Европейски избори 2019: 21.33% е избирателната активност в 24 ИР в София до 17.30 часа"}
{"url": "http://www.focus-news.net/news/2019/05/26/2662649/sport-hamiltan-specheli-gran-pri-na-monako.html", "text": "Доминацията на Мерцедес продължава, след като Люис Хамилтън записа четвърта победа от началото на сезона във Формула 1. Той спечели Гран При на Монако, след като успя да задържи зад себе си Макс Верстапен. Британецът имаше проблеми с гумите и бе притискан здраво от холандеца, но удържа първото място, за да запише 77-ата си победа и 4-а през сезона.  \r\nВерстапен финишира втори, но заради наказание от 5 секунди, пилотът на Ред Бул се срина до четвъртата позиция. Втори е Себастиан Фетел с Ферари, а трети Валтери Ботас с Мерцедес.", "date": "2019.05.26", "title": "Спорт: Хамилтън спечели Гран при на Монако"}
{"url": "http://www.focus-news.net/news/2019/05/26/2662653/evropeyski-izbori-2019-lyubomira-gancheva-koalitsiya-za-balgariya-glasuvah-za-badeshteto-v-koeto-nashata-bitka-za-balgariya-shte-dokazhe-che-uspyavat-po-mozheshtite-i-po-dobrite.html", "text": "Любомира Ганчева, \"Коалиция за България\": Гласувах за бъдещето, в което нашата битка за България ще докаже, че успяват по-можещите и по-добрите, а не по-красивите или по-ранобудните. Това написа в социалната мрежа  \"Фейсбук\"  заместник-председателят на АБВ и кандидат за евродепутат от \"Коалиция за България\" Любомира Ганчева.  \"Най-силното оръжие за промяната е бюлетина в урните днес - след нея коментари в социалните мрежи утре стават излишни! Нашето собствено бъдеще зависи от нас и от нашия избор днес!\", пише още тя.", "date": "2019.05.26", "title": "Европейски избори 2019: Любомира Ганчева, \"Коалиция за България\": Гласувах за бъдещето, в което нашата битка за България ще докаже, че успяват по-можещите и по-добрите"}
{"url": "http://www.focus-news.net/news/2019/05/26/2662652/evropeyski-izbori-2019-2751-e-izbiratelnata-aktivnost-v-oblast-vidin-kam-1730-chasa.html", "text": "27.51% е избирателната активност в област Видин към 17.30 часа. Това съобщиха за  Радио „Фокус“ – Видин  от РИК. Гласували са 24 460 души в избирателните секции в областта. Най-висока е избирателната активност в град Брегово – 53.64%, като гласувалите в тази община са 2335 души. Най-слаба е активността отново във Видин – 21.46%, гласувалите от Видинската община са 12 848 души. \r\nАнна ЛОЗАНОВА", "date": "2019.05.26", "title": "Европейски избори 2019: 27.51% е избирателната активност в област Видин към 17.30 часа"}
{"url": "http://www.focus-news.net/news/2019/05/26/2662656/evropeyski-izbori-2019-2775-e-izbiratelnata-aktivnost-v-oblast-blagoevgrad-kam-1730-chasa.html", "text": "27.75 % е избирателната активност в област Благоевград към 17.30 часа. Гласували са 77 958-ма души. Това обяви на пресконференция адв. Мартин Бусаров, председател на Районна избирателна комисия – Благоевград, предаде репортер на  Радио \"Фокус\"-Пирин .  \r\nПо общини активността е следната: \r\n- община Банско – 5 498 гласували или 51.02%; \r\n- община Белица – 4 245 гласували или 53.31%; \r\n- община Благоевград – 16 433 гласували или 24.47%; \r\n- община Гоце Делчев – 8 014 гласували или 28,74%; \r\n- община Гърмен – 2 864 гласували или 22.58%; \r\n- община Кресна – 1 485 гласували или 32.23%; \r\n- оОбщина Петрич – 10 188 гласували или 21.60%; \r\n- община Разлог – 5 819 гласували или 32.77%; \r\n- община Сандански – 8 523 гласували или 23.82%; \r\n- община Сатовча – 4 100 гласували или 27.57%; \r\n- община Симитли – 4 831 гласували или 38.52%; \r\n- община Струмяни – 1 022 гласували или 23.37%; \r\n- община Хаджидимово – 2 336 гласували или 27.12%; \r\n- община Якоруда – 2 600 гласували или 29.52%. \r\nАдв. Мартин Бусаров заяви, че за цялата област по избирателни списъци право да гласуват имат 280 972 души.  „Към настоящия момент най-висока избирателна активност отчитаме в Община Белица, където от общо 7 963 до 17.30 часа са гласували 4 245. Веднага след това се нарежда Община Банско, където имащите право да гласуват са 10 777, от тях своя глас са дали 5 498“, каза още адв. Бусаров. Той добави, че според обобщените данни най-малко са гласувалите в Община Петрич, където от 47 161, гласувалите са 10 188. \r\nЛивия НИНОВА", "date": "2019.05.26", "title": "Европейски избори 2019: 27.75% е избирателната активност в област Благоевград към 17.30 часа"}
{"url": "http://www.focus-news.net/news/2019/05/26/2662643/vzglyad-mezhdunarodniyat-tribunal-nyama-da-pomogne-na-ukrayna-da-narushava-ruskite-zakoni.html", "text": "Международният трибунал няма да помогне на Украйна да нарушава руските закони, пише руският вестник  “Взгляд“ . \r\nМеждународният трибунал по морско право поиска Русия да освободи украинските моряци и да върне на Киев влекач и два кораба, задържани по време на конфликта в Керченския проток миналата есен. Президентът на Украйна Зеленски вече каза, че завръщането на моряците ще допринесе за започването на диалог с Москва. Но доколко е оправдана присъдата на трибунала и как Русия реагира на решението в полза на Украйна? \r\nТрябва да се отбележи, че трибуналът отказа да поиска от Русия да спре наказателното преследване на задържаните. В същото време Москва и Киев, според решението на трибунала, не трябва да утежняват спора за инцидента и да представят на съда до 25 юни доклади за събитията в пролива. \r\nЩо се отнася до съботното изявление на председателя на трибунала Парк  МВнР на Русия публикува официален коментар. Дипломатите подчертаха, че юрисдикцията на трибунала, по-специално Конвенцията на ООН по морско право от 1982 г., не се прилага в този случай (украинските кораби бяха военни, а не граждански) и докладваха за решението на Москва да отстоява позицията си за провокацията на Украйна в Черно море и в допълнителни арбитражни производства. \r\nВ същото време се подчертава, че е било възможно да се избегне инцидентът „при спазване на изискванията на руското законодателство“. \r\nПодобна гледна точка беше изразена и в Симферопол. Ръководителят на работната група по международни правни въпроси в офиса на Крим Александър Молохов заяви, че морският трибунал няма право да отправя такива искания към Русия. „Това е нелогично решение, което не е приложимо. Обръщам внимание на факта, че той не е единодушен, \"каза Молохов. \r\nЗа него гласуваха 19 съдии, един срещу. Специално становище бе направено от съдия Роман Колодкин, който припомни, че в този случай компетентността на съда не се отнася за този конкретен инцидент. \r\nВъпреки това, украинският президент Владимир Зеленски, който на 19 април по време на дебат на футболния стадион в Киев с тогавашния държавен глава Петър Порошенко се чудеше как моряците могат да бъдат изпратени „на сигурна смърт“, каза, че изпълнението на изискванията на трибунала от Москва би било „първият сигнал от страна на руското ръководство за истинска готовност за прекратяване на конфликта с Украйна.\" \r\nГенералният директор на Центъра за политическа информация Алексей Мухин е убеден, че въпреки исканията на морския трибунал, руският съд ще реши съдбата на моряците. \"Освобождението на моряците може да накара Киев да организира нови провокации\", каза Мухин пред в. \"Взгляд\". \r\nСпоред него САЩ \"буквално канят Киев да бъде все по-агресивен към Русия\". „Това не прави чест нито на Запада, нито на Украйна“. \r\nЩо се отнася до позицията на Зеленски, когото Западът смята за избран президент на Украйна, Мухин припомни, че Русия \"все още не е признала тези избори, но ги е взела под внимание\". „Русия трябва и ще действа изключително в правната област във всички случаи. Това е нашата прерогатива за разлика от Киев - подчерта Мухин. \r\nСъщото мнение се споделя от политолога, професор във Висшето училище по икономика Олег Матвейчев. Според него Русия трябва да действа в рамките на своя закон. „Моряците преминаха границата. Трябва да бъде разследван и да се проведе процес. Хората трябва да получат присъди за своето престъпление. А след това президентът Путин, ако иска, в рамките на добрата воля, а не под натиск, може да прости на моряците, така че, условно, диалогът да стане възможен ”, каза Матвейчев пред в.„ Взгляд ”. добавяйки, че президентът няма да се намеси, докато тече процес. \r\nМатвейчев нарече решението на морския трибунал \"поръчково и абсолютно арогантно\". „Никой не може да нарушава морската граница. Тази морска граница е съществувала преди кримските събития. Затова, за да не позволим на никого да продължи да нарушава нашите граници, всичко трябва да се спазва процедурно: да има съд и присъда ”, каза източникът.  Юлиян Марков", "date": "2019.05.26", "title": "„Взгляд“: Международният трибунал няма да помогне на Украйна да нарушава руските закони"}
{"url": "http://www.focus-news.net/news/2019/05/26/2662659/blagoevgrad-natovaren-e-trafikat-po-glaven-pat-e-79-i-avtomagistrala-struma.html", "text": "Натоварен е трафикът в областта в последния от поредицата почивни дни. Това съобщи за  Радио „Фокус“ - Пирин  дежурният служител в Областно пътно управление - Благоевград. До този момент няма регистрирани тежки пътни инциденти. Натоварен трафик се наблюдава по главен път Е-79 и на автомагистрала „Струма“, като по-натоварено е движението по второкласен път 19 Симитли - Гоце Делчев. Повишена е опасността от падащи камъни в района на Предел и Кресненското дефиле. От Областно пътно управление – Благоевград отправят апел към водачите на МПС да шофират разумно и да спазват правилата за движение. \r\nОт МВР и Агенция „Пътна инфраструктура“ е създадена необходимата организация за справяне с по-интензивен трафик до 20.00 часа е въведена забрана за движение на тежкотоварни превозни средства над 12 тона по автомагистралите и най-натоварените пътни направления, в Благоевградска област – главен път Е-79 и АМ „Струма“. \r\nДенис НИКИФОРОВ", "date": "2019.05.26", "title": "Благоевград: Натоварен е трафикът по главен път Е-79 и автомагистрала „Струма“"}
{"url": "http://www.focus-news.net/news/2019/05/26/2662654/evropeyski-izbori-2019-2368-e-izbiratelnata-aktivnost-v-oblast-gabrovo-kam-1730-chasa.html", "text": "23.68% е избирателната активност в област Габрово към 17.30 часа. Това съобщиха за  Радио „Фокус“ – Велико Търново  от Районната избирателна комисия. Гласували са 25 578, а общият брой на хората, които имат право на това, е 108 034 човека. В община Габрово вотът си са упражнили 13 747 души, в Дряновска община – 1 956, в община Севлиево – 7 591 и в община Трявна – 2 284.  \r\nДо момента изборния процес в региона протича нормално. Данни за нарушения няма. \r\nЛуиза ТРАНЧЕВА", "date": "2019.05.26", "title": "Европейски избори 2019: 23.68% е избирателната активност в област Габрово към 17.30 часа"}
{"url": "http://www.focus-news.net/news/2019/05/26/2662655/evropeyski-izbori-2019-41-dushi-sa-glasuvali-v-zatvora-v-bobov-dol-kam-1730-chasa.html", "text": "Висока е избирателната активност в затвора в Бобов дол. Това съобщиха за  Радио „Фокус” – Кюстендил  от Община Бобов дол. Към 17.30 часа в секционната избирателна комисия, разкрита на територията на мястото за лишаване от свобода, са гласували 41 души. В този брой се включват и членовете на Секционната избирателна комисия, която е в състав от седем души. Общо 42-а души имат право да гласуват в тази секция. В разкритата към ареста в Кюстендил секционна избирателна комисия са гласували 17 души, сред които и членовете на комисията. \r\nВенцеслав ИЛЧЕВ", "date": "2019.05.26", "title": "Европейски избори 2019: 41 души са гласували в затвора в Бобов дол към 17.30 часа"}
{"url": "http://www.focus-news.net/news/2019/05/26/2662644/evropeyski-izbori-2019-okolo-12-signala-za-narusheniya-na-izborniya-den-sa-postapili-v-16-rik-grad-plovdiv.html", "text": "Около 12 сигнала за нарушения на изборния ден са постъпили в 16 РИК - град Пловдив до момента. Това съобщи пред журналисти председателят на комисията Илиян Иванов, предаде репортер на  Радио „Фокус“ - Пловдив . Според Иванов всичките сигнали са незначителни и не са зачетени.  \r\n„С решение на ЦИК ще бъде зачетен вотът на двамата избиратели от Пловдив, гласували в секция, където в началото на деня имаше дефектирала машина\", съобщи още Илиян Иванов.  \r\nВ една от секциите избухна и малък пожар след късо съединение, но той не е нарушил избирателния процес. Много бързо проблемът е бил отстранен.   \r\nНа две места в града беше забелязана предизборна агитация с билбордове на разстояние по-малко от 50 метра от избирателни секции. Оказа се, че агитационният материал не е поставен в изборния ден, а много преди това и тези сигнали също не са зачетени.  \r\nВ една от секциите в града е било забелязано и предварително късане на бюлетините. Според Илиян Иванов това е обичайна практика, която не е правилна, но и не оказва влияние върху вота. От СИК-овете го правели, за да си улеснят работата при положение, че се струпат много хора пред секцията. Правилното е бюлетините да се откъсват пред избирателя.  \r\nИзборният ден ще приключи в 20.00 часа, когато се очаква и крайният резултат от избирателната активност.  \r\nОколо 23.00 часа се очакват и първите междинни резултати за Пловдив град.  \r\nЦветана ТОНЧЕВА", "date": "2019.05.26", "title": "Европейски избори 2019: Около 12 сигнала за нарушения на изборния ден са постъпили в 16 РИК - град Пловдив"}
{"url": "http://www.focus-news.net/news/2019/05/26/2662658/evropeyski-izbori-2019-v-2030-ch-predstaviteli-na-bsp-shte-napravyat-izyavlenie-pred-tsentralata-na-partiyata.html", "text": "В 20:30 часа, ще има изявление пред централата на БСП на ул. \"Позитано\" 20. Това съобщиха от пресцентъра на  Националния съвет на партията .", "date": "2019.05.26", "title": "Европейски избори 2019: В 20.30 ч. представители на БСП ще направят изявление пред централата на партията"}
{"url": "http://www.focus-news.net/news/2019/05/26/2662663/gd-granichna-politsiya-trafikat-na-tovarni-avtomobili-e-intenziven-na-gkpp-dunav-most-vidin-gkpp-lesovo-i-gkpp-kapitan-andreevo-na-izhod-i-na-gkpp-kalotina-i-v-dvete-posoki.html", "text": "Трафикът на товарни автомобили е интензивен на ГКПП \"Дунав мост-Видин\" на българо-румънската граница, ГКПП \"Лесово\" и ГКПП \"Капитан Андреево\" на българо-турската на изход и на ГКПП \"Калотина\" на границата със Сърбия - и в двете посоки. Това съобщиха от  ГД \"Гранична полиция\" . \r\nНа българо-македонската и българо-гръцката граница преминаването през всички контролно-пропускателни пунктове се осъществява нормално. \r\nНа ГКПП \"Лесово\" ще бъде затруднено движението на влизащи и излизащи моторни превозни средства поради ремонтни дейности на турския граничен пункт, които ще продължат до август.", "date": "2019.05.26", "title": "ГД \"Гранична полиция\": Трафикът на товарни автомобили е интензивен на ГКПП \"Дунав мост-Видин\", ГКПП \"Лесово\" и ГКПП \"Капитан Андреево\" на изход и на ГКПП \"Калотина\" - и в двете посоки"}
{"url": "http://www.focus-news.net/news/2019/05/26/2662662/evropeyski-izbori-2019-2337-e-izbiratelnata-aktivnost-v-oblast-pazardzhik-kam-1800-chasa.html", "text": "23.37% е избирателната активност в област Пазарджик към 18.00 часа. Това съобщи за  Радио „Фокус“ – Пазарджик  Тони Власев, говорител на Районната избирателна комисия в Пазарджик. Най-висока е избирателната активност в община Сърница – 50.96%, следва тази в община Батак  – 45.06% . В община Стрелча е 27.83%, в община Лесичово – 27.83%, в община Ракитово – 27.82%, в община Белово – 32%, община Септември –  25.59%, община Пещера – 21.99%, община Панагюрище – 20.60%, община Велинград – 27.87% и община Брацигово – 23.23%. Най-ниска към момента е избирателната активност в община Пазарджик – 18.62%.", "date": "2019.05.26", "title": "Европейски избори 2019: 23.37% е избирателната активност в област Пазарджик към 18.00 часа"}
{"url": "http://www.focus-news.net/news/2019/05/26/2662660/evropeyski-izbori-2019-2493-e-izbiratelnata-aktivnost-v-oblast-ruse-kam-1730-chasa.html", "text": "24.93% е избирателната активност в област Русе към 17.30 часа. Това съобщиха от пресцентъра на  Областната администрация . \r\nЗаместник-председателят на Районната избирателна комисия Александър Корфонозов даде пресконференция във връзка с протичането на изборния ден към момента. Беше посочено, че към 17.30 ч. борят гласували на територията на областта е 51 170, което означава, че избирателната активност е 24.93%. \r\nНай-висока избирателна активност е отчетена в община Ценово 42.49% или общо към момента право на вот са упражнили 2023 души. \r\nЩо се касае до другите общини, то в община Борово броят гласували е 1598 или 31.20%, за община Бяла са 3421, което е 28.30%, в община Ветово са 2989, което представлява 26.17%, в община Две могили са 2114, което е 27.13%, за община Иваново избирателната активност е 34.32%, което се равнява на 2607 човека отишли до урните, в община Русе право на вот са упражнили 33 758 човека, което е 22.98%, а в община Сливо поле техният брой е 2660 или 27,80%. \r\nПри машинното гласуване не се наблюдават сериозни технически проблеми, а ако такива се появят, то своевременно се отстраняват от техник. Към момента няма и секция, където машинният вот да е преустановен поради технически проблеми. \r\nБроят на постъпилите жалби е 6, като 5 от тях са счетени за неоснователни, в т.ч. и един сигнал. Шестата жалба предстои да бъде разгледана на заседание на Районната избирателна комисия.", "date": "2019.05.26", "title": "Европейски избори 2019: 24.93% е избирателната активност в област Русе към 17.30 часа"}
{"url": "http://www.focus-news.net/news/2019/05/26/2662665/odmvr-sofiya-patnotransportnata-obstanovka-v-rayona-na-tunel-vitinya-postepenno-se-normalizira.html", "text": "Пътнотранспортната обстановка в района на тунел „Витиня“ постепенно се нормализира. Това съобщиха от  ОДМВР-София . Благодарение на мерките, прилагани от пътните полицаи, броят на изчакващите автомобили е сведен до минимум. Движението по останалите пътни артерии на територията на ОДМВР-София се осъществява нормално и без затруднения.", "date": "2019.05.26", "title": "ОДМВР-София: Пътнотранспортната обстановка в района на тунел „Витиня“ постепенно се нормализира"}
{"url": "http://www.focus-news.net/news/2019/05/26/2662661/evropeyski-izbori-2019-vitseprezidentat-iliyana-yotova-v-evropa-tryabva-da-izpratim-gramotni-hora-sas-silna-volya-i-kurazh.html", "text": "Гласувах преди всичко за знаещите хора. В Европа трябва да изпратим грамотни хора. На второ място хора със силна воля и кураж, защото се иска много воля и кураж да променят Европа. Това каза пред журналисти вицепрезидентът Илияна Йотова след като даде своя глас в изборите за Европейски парламент, предаде репортер на  Агенция „Фокус“ . „Призовавам всички, които не са гласували да го направят. Имат още малко време до края на днешния изборен ден“, заяви Илияна Йотова. Тя подчерта, че всички ние сме българи със самочувствие да променяме Европа и всеки един от нас трябва да застане на тази позиция. „Очевидно, не можем да останем в ситуацията, в която сме в момента. Няма значение от коя страна идваш- малка или голяма, важното е да знаеш къде си, какво искаш да промениш и как да го направиш. Трябват ни хора, които притежават най-голямото изкуство да търсят съюзници. Сам човек и една държава, нищо не може да направи“, изтъкна вицепрезидентът.  Според нея има нужда да се променят политиките и тяхното съдържание. „Прекалено много регулации има там, където не са нужни, а пък на други места те са повече от необходими. Визирам, преди всичко, борбата с тероризма, кризата с миграцията, сигурността, като цяло на европейските граждани. По-малко регулации по отношение на селското стопанство, по-малко на в областта на икономиката, но най-вече в областта на сигурността“, каза Йотова. „Ние сме на прага да формираме следващата многогодишна финансова рамка. Много е важно как тя ще бъде направена. Със или без Брекзит, това няма никакво значение. От начина, по който бъдат определени парите, ще зависи как ще се развива Европа в следващите 5 години. За мен, по-лошото от липсата на реформа е само тази инерция, в която сме в момента, тоест нищо да не променяме. Дори лоша реформа, прибързана реформа е по-добрия вариант, отколкото инерцията. Именно за това заложих на хора, които имат кураж и които имат опит и знаят как да го направят“, отбеляза вицепрезидентът.  \r\nНа въпрос дали има добри кадри сред кандидатите за евродепутати, Йотова коментира, че е била много приятно изненадана по време на тази предизборна кампания, защото е видяла хора, дори от по-малки партии и формации, които не са били известни досега, но са имали една много трезва преценка. „Те имат ясна преценка къде е България, къде е Европа и какво е нашето място. Аз искрено им желая успех на всички, защото наистина имаме нужда от кадърни хора, които да ни представляват, а не от хора, които само вдигат лозунги“, каза тя. \r\nНа въпрос, свързан с това дали България ще бъде чута от големите държави в Европейския парламент, вицепрезидентът посочи, че това зависи от тези 17, които юни месец ще представляват България. „Преди всичко зависи от правителството, от европейския съвет и страшно много зависи, от това, кой комисар ще изпрати България и какъв ще бъде ресора на бъдещия комисар. До колкото разбирам, това ще стане най-рано през октомври, а може би, и през февруари, заради забавянето на финансовата рамка. Така че, бих искала българския народ по някакъв начин- било то през парламента, било през гражданския сектор, да каже своето мнение, за тока, кой ще ни представлява в еврокомисията, защото тя продължава да бъде с особено големи правомощия и от нея зависи до голяма степен и политиката на Европа“, посочи Йотова. Тя припомни, че е лансирала преди известно време, че след доброто председателство, след като България успяла да направи Западните Балкани точка, която вече никой не може да заобиколи в европейските политики, е добре да се помисли за следващия български еврокомисар да бъде еврокомисар по разширяването, защото тогава България може да бъде естествения посредник между Западните Балкани и Европа. „Твърдя, че никой по-добре от нас на този етап няма да се справи с тази задача. Никой по-добре от нас не познава манталитета на Балканите, защото никак не е лесно да стане този преход от сегашната ситуация към бъдещи европейско членство. Но преди всичко, нека следващия еврокомисар да бъде резултат от публичен, обществен дебат, а не само от кабинетно решение, за да не се срамуваме“, каза тя. \r\nОтносно това дали очаква повишаване на избирателната активност, Йотова коментира, че все още не може да разбере колко точно е избирателната активност, защото ЦИК борави с доста стари данни. „Не очаквам, честно казано, висока избирателна активност, виждайки, кой, как гласува в големите и по-малките градове. Обикновено, знаете, че в края на изборния ден се струпват доста хора, но както виждате не е такъв случая. Това е жалко, защото тази негативна кампания, която беше направена, по отношение на всичко онова, което е Европа и европейски институции, доведе до това хората да не желаят да гласуват. Това беше грешната кампания за мен“, посочи още тя. \r\n Ирина ИВАНОВА", "date": "2019.05.26", "title": "Европейски избори 2019: Вицепрезидентът Илияна Йотова: В Европа трябва да изпратим грамотни хора, със силна воля и кураж"}
{"url": "http://www.focus-news.net/news/2019/05/26/2662666/niggg-slabo-zemetresenie-e-registrirano-na-okolo-30-km-ot-sofiya.html", "text": "Слабо земетресение е регистрирано на около 30 км от столицата в 8.10 часа. Това съобщи за  Агенция „Фокус  дежурният сеизмолог от Националния институт по геофизика, геодезия и география (НИГГГ) към Българската академия на науките (БАН). Магнитудът на земетресението е 2.2 по скалата на Рихтер. Няма данни трусът да е бил усетен.  \r\nДеница КИТАНОВА", "date": "2019.05.26", "title": "НИГГГ: Слабо земетресение е регистрирано на около 30 км от София"}
{"url": "http://www.focus-news.net/news/2019/05/26/2662664/evropeyski-izbori-2019-adv-martin-busarov-rik-blagoevgrad-kam-tozi-moment-nyamame-problemi-s-chlenovete-na-sik-ovete-sled-parvonachalniya-sutreshen-bum-po-smyana-na-hora.html", "text": "Към този момент нямаме проблеми с членовете на СИК-овете след първоначалния сутрешен бум по смяна на хора заради неявяване или по здравословни причини. Това каза на пресконференция адв. Мартин Бусаров, председател на Районна избирателна комисия – Благоевград, предаде репортер на  Радио „Фокус\" . По думите му изборният ден до този момент протича организирано и няма никакви сигнали за проблеми в секционни избирателни комисии. По време на пресконференцията стана ясно, че през последните 10 дни над 2 000 души са били сменени от съставите на СИК-овете в област Благоевград, като 1 300 от тях са били подменени през последните 3 дни. \r\n„Разгледали сме един сигнал, който е постъпил в РИК следобед, касаещ 93 секция в Благоевград. Към нас бе подадена информация, че пред секцията и вътре в кабинката няма поставено информационно табло, където избирателите да могат да се информират коя партия с какви кандидати е. Направихме проверка и се оказа, че сигналът не е верен, тъй като още снощи секцията е била оборудвана. За доказателство ни бяха представени и снимки“, каза още адв. Бусаров. Той подчерта, че други сигнали и жалби към тях не са постъпвали, което от своя страна говори за нормално протичане на изборния ден. „След сутринта дори нямаме сигнал за купуване на гласове, който по погрешка да е дошъл в РИК – Благоевград, така че всичко протича спокойно“, заяви адв. Бусаров. Той уточни, че очакват края на изборния ден – 20.00 часа, като към момента се наблюдава леко повишаване в избирателната активност. \r\nАдв. Бусаров коментира, че по всички сигнали, които са били подадени към тях в рамките на изборния ден, вече има произнесени решения, които могат да бъдат видени на сайта на комисията. \r\nПо отношение на сигналът, подаден от жител на община Благоевград по време на пресконференцията в 13.00 часа секретарят на РИК – Благоевград Исмет Узунов заяви, че е била извършена необходимата проверка. По повод твърдението на гражданин, че му е отказано правото да гласува, въпреки че има валидна лична карта с постоянен адрес в община Благоевград, е било установено, че същия е забравил да смени настоящия си адрес, който от 2006 г. му е в САЩ. „По тази причина той няма право да гласува тук“, допълни Узунов. \r\nЛивия НИНОВА", "date": "2019.05.26", "title": "Европейски избори 2019: Адв. Мартин Бусаров, РИК – Благоевград: Към този момент нямаме проблеми с членовете на СИК-овете след първоначалния сутрешен бум по смяна на хора"}
{"url": "http://www.focus-news.net/news/2019/05/26/2662671/veliko-tarnovo-zaradi-izborite-e-zatvoren-za-dvizhenie-uchastak-ot-ulitsa-vasil-levski.html", "text": "Затворена за движение на моторни превозни средства е отсечка от улица „Васил Левски“ в старата столица. Забраната важи за участъка от Студентски стол 2 до сградата на Общината, а причината  е превозването на бюлетини и изборни книжа, предаде репортер на  Радио „Фокус“ – Велико Търново . За улеснение на членовете на Секционните избирателни комисии от общината е забранено паркирането и в района на Областна администрация до 08.00 часа на 27 май. Към този час трафикът в старата столица се осъществява с нормална интензивност. Времето в града е предимно ясно, а настилките са сухи. По-интензивно е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. В едната лента се осъществява движението по част от ул. „Климент Охридски“. В отсечката под крепостта Царевец, където има свлачище, трафикът се регулира със светофар.  В града има засилено полицейско присъствие. Служителите на реда следят за правилното протичане на движението. Екипи има на входовете и изходите на града, както и в централната част. \r\nЛуиза ТРАНЧЕВА", "date": "2019.05.26", "title": "Велико Търново: Заради изборите е затворен за движение участък от улица „Васил Левски“"}
{"url": "http://www.focus-news.net/news/2019/05/26/2662673/predstoyashti-sabitiya-v-stranata-za-27-may-agentsiya-fokus.html", "text": "*** \r\nОт 09.00 часа в хотел „Хилтън“ ще се проведе заключителна конференция по проект „Свързани отворени статистически данни“ на Националния статистически институт. \r\n*** \r\nОт 09.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 09.00 часа в Дома на Европа ще се проведе семинар на тема „Функционална грамотност за всички“. \r\n*** \r\nОт 10.00 часа в зала „Тържествена“ на Съдебната палата ще бъде представено изданието на български език „Избрани решения на германския Федерален конституционен съд”. На събитието ще присъства и президентът Румен Радев. \r\n*** \r\nОт 10.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Петър М., на когото е повдигнато обвинение за образуване и ръководене на организирана престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на сдружение „Клъстер на малките и средни износители” за постигнатия напредък в развитието на Сдружение „Клъстер на малките и средни износители”.  \r\n*** \r\nОт 13.00 часа в зала 201 на Националния институт на правосъдието ще се проведе работна среща за обсъждане на предложението на Главния прокурор на Република България за продължаване процеса по оптимизиране структурата на районните прокуратури.  \r\n*** \r\nОт 13.30 часа 15-и състав на Специализирания наказателен съд ще заседава по делото срещу Добрин С., Георги М. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа в зала Сердика на София Хотел Балкан ще се състои церемонията по връчването на наградите „Футболист на годината“ на Асоциацията на българските футболисти. \r\n*** \r\nОт 17.00 часа в Националния исторически музей ще започне концертът „Музикални диалози“ на Камерен хор „Средец“. \r\n*** \r\nОт 18.00 часа световноизвестният руски фантаст Дмитрий Глуховски ще се срещне с българските си фенове в едно специално събитие в подземията на НДК, създадено за да пренесе българските му фенове в атмосферата на най-новата му творба - аудиосериала „Граничен пост”.  \r\n*** \r\nОт 18.30 часа в Литературния клуб на Столичната библиотека ще се проведе среща със Светла Кьосева – преводач на май в библиотеката. \r\n*** \r\nОт 19.00 часа на сцена Backstage, Театър Азарян, ще посрещне софийската премиера на спектакъла „Цикадите”. \r\n*** \r\nОт 10.00 часа в Регионалната библиотека „Димитър Талев“ ще бъде дадено началото на инициативата „Дари детските си книжки“. \r\n*** \r\nОт 11.30 часа в Регионалния пресклуб на БТА ще се проведе пресконференция във връзка с предстоящия Фестивал на Китайската култура във Велико Търново. \r\n*** \r\nОт 16.30 часа в ИЗ „Рафаел Михайлов“ ще се проведе концерт по повод завършване на начален етап на обучение на IV-а клас при СУ „Емилиян Станев“.  \r\n*** \r\nОт 10.00 часа на пл. „Христо Ботев“ ще бъдат изпратени походниците от 73-тия Национален туристически поход „По пътя на Ботевата чета – Козлодуй-Околчица“. \r\n*** \r\nОт 16.30 часа на пл. „Христо Ботев“ ще се проведат шествие и концерт на детски и юношески мажоретни състави от Враца.  \r\n*** \r\nОт 17.30 часа в Младежкия дом ще бъде открита изложбата „Ботевска работилница” и ще бъдат наградени призьорите. \r\n*** \r\nОт 19.00 часа пред Община Враца ще започне концерт на група „Еридан“. \r\n*** \r\nОт 17.30 часа в Художествена галерия „Кирил Петров” ще бъде открита изложбата „Пейзажи” на Спасич Братислав – Сърбия. \r\n*** \r\nОт 09.30 часа в зала 10 на Окръжния съд ще се проведе заседание по делото срещу 14-те обвиняеми по „цитрусовата афера“'. \r\n*** \r\nОт 15.00 часа в парк „Лаута“ ще се проведе събитието „Щъркелов ден” – денят, в който осиновеното дете става част от своето ново семейство. То е организирано от Комплексът за социални услуги за деца и семейства. \r\n*** \r\nОт 17.00 часа в 18-а аудитория в сградата на Пловдивския университет „Паисий Хилендарски“ на  ул. „Костаки Пеев“ ще бъде представена книгата „Етюди върху български средновековни култове''  на доц. д-р Димо Чешмеджиев.  \r\n*** \r\nОт 18.30 часа на централната алея в Цар Симеоновата градина ще се състои тържествената церемония по откриване на състезанията от Републикански преглед по пожароприложен спорт, който ще се проведе до 30 май.  \r\n*** \r\nОт 16.00 часа в Къщата на архитекта ще се проведе четвъртото издание на творческата работилница „Детство в КВАРТАЛА”. \r\n*** \r\nОт 18.00 часа във фоайето на Оперния театър ще бъде представена изложбата живопис „Il  suono del mondo“ на Валентин Дончевски. \r\n*** \r\nОт 10.00 часа на фитнес площадката до ВиК  ще се проведе фитнес тренировка, част от събитията, с които Общински младежки съвет Шумен се включва в Европейската седмица на физическата активност и спорта - MOVE Week.  \r\n*** \r\nОт 10.30 часа в градинката пред НЧ „Тодор Петков 1963“ ще се проведе акцията „За да няма страх, спазвай пътния знак!”. \r\n*** \r\nОт 13.30 часа в зала 304 на общината ще заседава Постоянната комисия Европейски проекти, международно сътрудничество и взаимодействие с НПО”.  \r\n*** \r\nОт 14.00 часа в зала 304 на общината ще заседава Постоянната комисия Правна и опазване на обществения ред”.  \r\n*** \r\nОт 15.30 часа в зала 304 на общината ще заседава Постоянната комисия „Бюджет и финанси“.  \r\n*** \r\nОт 16.30 часа в зала 304 на общината ще заседава Постоянната комисия  „Екология и селско стопанство”.", "date": "2019.05.26", "title": "Предстоящи събития в страната за 27 май (Агенция „Фокус“)"}
{"url": "http://www.focus-news.net/news/2019/05/26/2662668/mvnr-po-razporezhdane-na-ministar-ekaterina-zaharieva-dopalnitelen-broy-byuletini-sa-prenasocheni-za-izbiratelni-sektsii-v-gartsiya.html", "text": "С решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой от 100 бюлетини към избирателната секция, разкрита в Неа Мудания, Гърция. Това съобщиха от пресцентъра на  министерството . Причината е огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в курортния район на Халкидики. Българските граждани могат да гласуват в изборите за членове за Европейски парламент от Република България в общо 13 избирателни секции в Гърция.", "date": "2019.05.26", "title": "МВнР: По разпореждане на министър Екатерина Захариева допълнителен брой бюлетини са пренасочени за избирателни секции в Гърция"}
{"url": "http://www.focus-news.net/news/2019/05/26/2662674/kyustendil-intenziven-e-trafikat-po-avtomagistrala-struma.html", "text": "Интензивен е трафикът по автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. По думите му пътните настилкиса сухи. Интензивен е трафикът и по път Е-79, както и по направлението София – Кюстендил. Слаб е трафикът в посока от и за ГКПП „Гюешево”. Аварийно-възстановителни дейности се извършват в участък от пътя Пастра – Рилски манастир. Дейностите се извършват от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. \r\nВенцеслав ИЛЧЕВ", "date": "2019.05.26", "title": "Кюстендил: Интензивен е трафикът по автомагистрала „Струма”"}
{"url": "http://www.focus-news.net/news/2019/05/26/2662669/evropeyski-izbori-2019-3495-e-izbiratelnata-aktivnost-v-oblast-kardzhali-kam-1730-chasa.html", "text": "34.95% е избирателната активност в област Кърджали към 17.30 часа. Най голяма е активността в община Черноочене, а най-малка - в община Кърджали. От общо 149 808 избиратели, имащи право да гласуват в областта, до 17.30 ч. са гласували 52 352 души, в общо 509 избирателни секции. Това съобщи за  Радио \"Фокус\"  Петър Захариев, председател на Районна избирателна комисия-Кърджали.  \r\nВ община Ардино са били разкрити общо 56 секционни избирателни комисии (СИК). От 13 716 имащи право да гласуват там са дали вота си 5 632 души. В община Момчилград в 58 СИК от общо 16 453 избиратели са гласували 6 742. В община Кърджали в 154 СИК от 65 407 гласоподаватели по предварителен списък са участвали в изборите 18 097 души. В община Кирково в 78 секции от 20 845 избиратели са гласували 6 334. В община Крумовград в 80 избирателни секции са гласували от 16 509 общо 7 773 гласоподаватели. В община Черноочене в 39 СИК от имащите право да участват в изборите 8 419 души са гласували 4 050.  \r\nДарина ДЕЕНИЧИНА", "date": "2019.05.26", "title": "Европейски избори 2019: 34.95% е избирателната активност в област Кърджали към 17.30 часа"}
{"url": "http://www.focus-news.net/news/2019/05/26/2662670/tsik-2622-e-izbiratelnata-aktivnost-v-stranata-kam-1730-ch.html", "text": "26.22 % е избирателната активност в страната към 17.30 ч. Това сочи справка на сайта на  Централната избирателна комисия (ЦИК) .  Агенция „Фокус“ припомня:  Към 17.00 часа избирателната активност на изборите за членове на Европейския парламент от Република България през 2014 г. е 27.97%. На изборите за членове на Европейския парламент през 2009 г. избирателната активност към 17.00 часа е 28.28%. \r\nНа изборите за членове на Европейския парламент от Република България през 2007 г. избирателната активност към 17.00 часа е 21.95%.", "date": "2019.05.26", "title": "ЦИК: 26.22% е избирателната активност в страната към 17.30 ч."}
{"url": "http://www.focus-news.net/news/2019/05/26/2662675/evropeyski-izbori-2019-2156-e-izbiratelnata-aktivnost-v-plovdivska-oblast-kam-1830-chasa.html", "text": "21.56% е избирателната активност на изборите за Европейския парламент в Пловдивска област към 18.30 часа. Това съобщи за  Радио „Фокус“ – Пловдив  председателят на 17-та Районна избирателна комисия Дарина Тодорова. Общият брой на гласувалите към 18.30 часа е близо 63 000 души. В областта са разкрити общо 532 избирателни секции, 3 от които са подвижни, а 8 са в лечебни заведения. В 145 секции може да се гласува машинно. Общо 289 646 са избирателите, които имат право да гласуват на изборите за Европейски парламент в Пловдивска област. \r\nКъм този час са постъпили общо 8 сигнали и жалби за нарушения, като четири от тях вече са проверени и са констатирани като несъществени. Останалите сигнали все още се проверяват. \r\nТони МИХАЙЛОВ", "date": "2019.05.26", "title": "Европейски избори 2019: 21.56% е избирателната активност в Пловдивска област към 18.30 часа"}
{"url": "http://www.focus-news.net/news/2019/05/26/2662676/evropeyski-izbori-2019-2181-e-izbiratelnata-aktivnost-v-oblast-sliven-kam-1730-ch.html", "text": "22 792 души - или 21,81%, от избирателите в Сливенска област са упражнили правото си на глас към 17,30 ч. на 26 май, съобщиха от  областната администрация . 20,78% е избирателната активност в община Сливен, където са гласували 32 792 души. В община Нова Загора активността е 22,74 на сто, гласували са 7 449 избиратели. В община Котел – 26,38 избирателна активност при 4 406 гласували, а в община Твърдица – 22,33% активност при гласували 2 591 души. \r\nНа изборите за членове на Европейския парламент през 2014 г. активността  в Сливенска област, към 17 ч. в изборния ден, бе 23, 32 процента.", "date": "2019.05.26", "title": "Европейски избори 2019: 21,81% е избирателната активност в област Сливен към 17.30 ч."}
{"url": "http://www.focus-news.net/news/2019/05/26/2662667/izvestiya-igor-kolomoyski-prizova-prezidenta-zelenski-da-obyavi-defolt-po-vanshniya-dalg-na-ukrayna.html", "text": "Бизнесменът Игор Коломойски призова президента Владимир Зеленски да обяви дефолт по външния дълг на Украйна, пише руският вестник  “Известия“ . \r\nОлигархът Игор Коломойски призова украинския президент Владимир Зеленски да не изпълни задълженията си по външния дълг на държавата. Бизнесменът, който се върна в Украйна след няколко години на живот в чужбина, заяви в интервю за  Financial Times. \r\n„Трябва да направим същото с нашите кредитори като Гърция. Това е пример за Украйна \", - цитира думите му UA Portal в неделя, 26 май. \r\nСъщо така, според бизнесмена, Украйна може да вземе пример от Аржентина. \r\n„Колко дефолта имаше Аржентина? И нищо, преструктурираха. Това е нормално ”, вярва той. \r\nОлигархът препоръча на Зеленски да преразгледа отношенията си с Международния валутен фонд (МВФ). Според Коломойски, ако държавният глава \"ще слуша Запада\", той ще завърши като бившия президент на Украйна, Петро Порошенко, с нисък рейтинг. \r\nСпоред Коломойски Съединените щати и Европейският съюз биха могли да отпишат външните дългове на Украйна, тъй като те „не се интересуват от Украйна”, тяхната цел е „да навредят на Русия, а Украйна е само средство”. \r\nНа 20 май депутатът на Върховната Рада Вадим Рабинович призова Зеленски да откаже да сътрудничи с МВФ. Според политика по-нататъшната съвместна работа с тази организация е опасна за Украйна и е престъпление. \r\nПрез декември 2018 г. бе съобщено, че външният дълг на Украйна по време на сътрудничеството с МВФ е нараснал с 13 млрд. долара, а външният и вътрешният дълг надхвърля 70% от БВП на страната. Според оценките на депутатите, всеки украински гражданин вече дължи на МВФ по две хиляди долара, докато самата страна е потънала \"в кредитното робство\". \r\nВъпреки това по време на предизборната кампания Зеленски се застъпи за сътрудничество с МВФ.  Юлиян Марков", "date": "2019.05.26", "title": "„Известия“: Игор Коломойски призова президента Зеленски да обяви дефолт по външния дълг на Украйна"}
{"url": "http://www.focus-news.net/news/2019/05/26/2662680/zornitsa-kancheva-obshtina-veliko-tarnovo-nabezite-na-vandali-v-grada-sa-sasredotocheni-osnovno-v-parkovete-i-detskite-ploshtadki.html", "text": "Набезите на вандали във Велико Търново са съсредоточени основно в парковете и по детските площадки. Това каза за  Радио „Фокус“ – Велико Търново  Зорница Кънчева, началник на Отдел „Околна среда“ в Общината. Тя уточни, че вандалските прояви са навсякъде. Много често се посяга и на цветните лехи, както и на младите фиданки в града. „По наши наблюдения извършителите са основно хора, които са под въздействие на алкохола. Набезите са предимно вечерно време. Не се случва само по парковете, навсякъде е. Няма квартали, където проявите да са съсредоточени, но има такива, в които хората си пазят това, което е направено. Ако видят нарушение, сигнализират на тел. 112, за което им благодарим“, коментира още Кънчева. Тя призова всеки, който стане свидетел на някакво нарушение, да уведоми Общината или органите на реда, за да могат да бъдат взети конкретни мерки срещу извършителите. \r\nЛуиза ТРАНЧЕВА", "date": "2019.05.26", "title": "Зорница Кънчева, Община Велико Търново: Набезите на вандали в града са съсредоточени основно в парковете и детските площадки"}
{"url": "http://www.focus-news.net/news/2019/05/26/2662678/mvr-nyama-danni-za-nereglamentirani-publichni-meropriyatiya-i-narusheniya-na-obshtestveniya-red.html", "text": "Криминогенната обстановка на територията на страната е спокойна, по данни към 18.30 часа. Това съобщиха от пресцентъра на  МВР . Спокойна оперативната обстановка в зоните на отговорност на всички регионални дирекции при Главна дирекция „Гранична полиция“. Няма данни за нерегламентирани публични мероприятия и нарушения на обществения ред.  \r\nПоради интензивен трафик на ГКПП „Капитан Андреево“ се е образувала опашка от около 3 км на изход за товарни автомобили. Трафикът през останалите ГКПП на границите на страната е с нормална интензивност на пътникопотока.  \r\nВ процеса по осигуряване на пожарната безопасност на обектите, свързани с подготовката и произвеждането на изборите, са получени два сигнала за произшествия на територията на Пловдив и Бургас - повреди в електрическата система при две избирателни секции. Изборният процес не е прекъсван, повредите са отстранени.  \r\nОт 14.00 до 18.00 часа звената „Български документи за самоличност“ при СДВР и ОДМВР са издали 120 удостоверения. От 21 май 2019 г. до момента общо издадените удостоверения са 751.", "date": "2019.05.26", "title": "МВР: Няма данни за нерегламентирани публични мероприятия и нарушения на обществения ред"}
{"url": "http://www.focus-news.net/news/2019/05/26/2662681/evropeyski-izbori-2019-vladislav-goranov-gerb-tvarde-rano-e-da-se-radvame-no-dobriyat-rezultat-na-edni-izbori-dava-politichesko-doverie-i-perspektiva.html", "text": "Твърде рано е да се радваме, но добрият резултат на едни избори дава политическо доверие и перспектива. Това каза пред журналисти министърът на финансите Владислав Горанов пред журналисти пред централата на ГЕРБ, предаде репортер на  Агенция „Фокус“ .  „Има много неща, които да си правим като изводи от тези избори. Научихме грешките по неправилния начин не за сметка на другия, а за сметка на самите нас. Кампанията, която беше обърната към това, което е позитивно и това, което се случва, даде някакъв резултат. Твърде рано е да се радваме, добрият резултат на едни избори дава политическо доверие, дава перспектива“, каза още Горанов. Той прогнозира, че ГЕРБ ще има не по-малко от 6 евродепутати. \r\nДеница КИТАНОВА", "date": "2019.05.26", "title": "Eвропейски избори 2019: Владислав Горанов, ГЕРБ: Твърде рано е да се радваме, но добрият резултат на едни избори дава политическо доверие и перспектива"}
{"url": "http://www.focus-news.net/news/2019/05/26/2662672/afp-partiyata-na-kantslera-sebastian-kurts-se-ochakva-da-pobedi-na-evropeyskite-izbori-v-avstriya.html", "text": "Дясноцентристката Австрийска народна партия (АНП) на канцлера Себастиан Курц е на път да спечели изборите за Европейски парламент, като крайно дясната Партия на свободата остава  на трето място, според прогноза на медиите, публикувана в неделя в Австрия, цитирана от  AFP . \r\nПрогнозите, базирани на проучвания, проведени от група австрийски институти за проучвания от вторник до деня на изборите в неделя, дадоха на АНП 34,5% от гласовете, което е с повече от седем пункта от последния такъв вот през 2014 г. \r\nАвстрийската партия на свободата е на трето място, като спада от 19,7% на 17,5%, докато основните опозиционни социалдемократи заемат 23,5%, което е с половин процент по-малко от 2014 г. според проучванията, проведени от името на няколко медии. \r\nАко прогнозите се потвърдят, Зелените ще загубят 1 процент до 13,5%, а либералната партия NEOS ще получи осем процента. \r\nПо отношение на смяна на местата в Европейския парламент, прогнозата дават на АНП седем депутатски места, вземайки по едно от Партията на свободата и от зелените.   Юлиян Марков", "date": "2019.05.26", "title": "AFP: Партията на канцлера Себастиан Курц се очаква да победи на европейските избори в Австрия"}
{"url": "http://www.focus-news.net/news/2019/05/26/2662679/evropeyski-izbori-2019-vladislav-goranov-gerb-kampaniyata-na-bsp-ne-beshe-nasochena-v-tova-da-dava-otgovori-a-tseleshe-da-diskreditira-politicheskiya-model.html", "text": "Кампанията на БСП не беше насочена в това да дава отговори, а целеше да дискредитира политическия модел. Това каза пред журналисти министърът на финансите Владислав Горанов пред журналисти пред централата на ГЕРБ, предаде репортер на  Агенция „Фокус“ .  „Хората очакват резултати за себе си, те не очакват негативна кампания“, каза той.  \r\nПо думите му втори пореден път след предходните избори през 2017 г. социологията им е давала предимство, но БСП са успели със своята кампания, която отдалечава хората от политиците, да намалят своя резултат. \r\nДеница КИТАНОВА", "date": "2019.05.26", "title": "Европейски избори 2019: Владислав Горанов, ГЕРБ: Кампанията на БСП не беше насочена в това да дава отговори, а целеше да дискредитира политическия модел"}
{"url": "http://www.focus-news.net/news/2019/05/26/2662686/dimitar-dimitrov-balgarolog-bivsh-zhurnalist-ot-bibisi-evropeyskite-izbori-vav-velikobritaniya-se-vazpriemat-kato-vtori-referendum-za-brekzit.html", "text": "Европейските избори във Великобритания се възприемат като втори референдум за Брекзит. Това каза за Изборното студио на  Радио „Фокус“  бившият журналист от БиБиСи и настоящ българолог Димитър Димитров. Той припомни, че на референдума за Брекзит преди 3 години избирателната активност е била над 70%, което е най-голямото участие във всякакви избори от много десетилетия, защото става въпрос за фундаментална тема.  \r\n„Тъй като всички допитвания показват, че новата партия на Найджъл Фараж ще спечели най-много гласове и резултатът, който ще бъде обявен късно тази вечер, след като приключи гласуването и в останалите страни от ЕС, се очаква с голяма нетърпение, за да се види, каква част от хората са подкрепили партиите, които са 100% за Брекзит, като ЮКИП и новата партия „Брекзит“, и тези, които са 100% срещу. Двете традиционни партии, Консервативната и Лейбъристката нямат ясна политика и точно за това очакванията са, че милиони гласоподаватели на Консервативната партия ще са гласували за други партии“, обясни българологът. \r\nДимитър Димитров прогнозира, че новата партия на Найджъл Фарадж ще има около 30 %, а всички останали ще са след нея. Въпросът е, до каква степен либерал-демократите ще успеят да привлекат хората, които са за оставане в ЕС, обобщи Димитров.  \r\nЦоня СЪБЧЕВА", "date": "2019.05.26", "title": "Димитър Димитров, българолог, бивш журналист от БиБиСи:  Европейските избори във Великобритания се възприемат като втори референдум за Брекзит"}
{"url": "http://www.focus-news.net/news/2019/05/26/2662685/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-1.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1“. Това съобщиха от  ГД „Гранична полиция“ . Информацията за трафика на граничните пунктове е към 20.00 часа. На ГКПП Калотина трафикът е интензивен от товарни автомобили и в двете посоки. На границата със Северна Македония и Гърция трафикът е нормален на всички гранични контролно-пропускателни пунктове.", "date": "2019.05.26", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1“"}
{"url": "http://www.focus-news.net/news/2019/05/26/2662682/nikola-kostadinov-aktyor-i-rezhisyor-aktyorite-sa-dosta-emotsionalni-i-e-neobhodimo-da-se-nauchat-da-vladeyat-emotsiite-si.html", "text": "Актьорите са доста емоционални и е необходимо да се научат да владеят емоциите си. Това каза за  Радио „Фокус“ – Пирин  Никола Костадинов, актьор и режисьор от Македония и възпитаник на Югозападен университет „Неофит Рилски“ – Благоевград. Той коментира въпросът свързан с получаването на катарзис при зрителя по време на представление. „Аз съм човек, който разбира, осъзнава и вярва в това, че когато има екип, който може да достигне определено ниво на това, което се прави, то публиката може да постигне т.нар. катарзис. Някои хора отричат този катарзис, други не, но аз мисля, че това нещо в изкуството може да се постигне“, посочи актьорът. Костадинов допълни, че е важно всяко едно нещо, с което се занимава човек да бъде от полза на хората.  \r\n„Същото се отнася и  за всяка една професия. В противен случай останалото е загуба на време“, отбеляза Никола Костадинов. По думите му театърът влияе лечебно оказва лечебен ефект както върху публиката, така и върху актьора, но трябва да се имат някои неща предвид. „Въпреки това трябва да се внимава, защото съществува граница, при която актьора може да получи една психологическа разруха върху самия себе си. По този начин може да се получат здравословни проблеми. Причината е, че се предизвикат силни емоции, терзания и вълнения. Също така актьорът се опитва да дълбае и си задава въпроси, на които не намира отговори. Така той продължава да търси и се получава една голяма дупка, от която човек е необходимо да се пази“, добави Никола Костадинов. Актьорът заяви, че независимо с какво се занимаваме и какво искаме да постигнем – най-важното е да останем здрави и такива каквито сме. \r\nДенис НИКИФОРОВ", "date": "2019.05.26", "title": "Никола Костадинов, актьор и режисьор: Актьорите са доста емоционални и е необходимо да се научат да владеят емоциите си"}
{"url": "http://www.focus-news.net/news/2019/05/26/2662684/evropeyski-izbori-2019-aleksandar-andreev-tsik-103-sa-podadenite-signali-i-zhalbi-v-izborniya-den-ustanoveni-sa-narusheniya-na-nyakolko-medii.html", "text": "Към 17.00 часа най-висока е избирателна активност в Кърджали – 34,99%, а най-ниска в София – 21,33%. Това каза за  Агенция „Фокус“  говорителят на ЦИК Александър Андреев. „26,22% е избирателната активност за страната към 17.00 ч. Най-висока е в Кърджали – 34,99%, а най-ниска в София – 21,33%“, обясни Андреев. Той посочи, че има подадени 103 сигнали и жалби. „Установени са нарушения по отношение на няколко медии, които са обявили в изборния ден резултати от социологически агенции. И по отношение на тях ще издадем акт за установяване на нарушение“, каза още той.", "date": "2019.05.26", "title": "Европейски избори 2019: Александър Андреев, ЦИК: 103 са подадените сигнали и жалби в изборния ден, установени са нарушения на няколко медии"}
{"url": "http://www.focus-news.net/news/2019/05/26/2662677/kathimerini-nova-demokratsiya-varvi-kam-pobeda-v-gartsiya.html", "text": "Избирателните секции в тройните избори в Гърция за Европейския парламент и регионалните и местните власти бяха затворени в 19:00 ч. в неделя, като екзит полът  показа солидна преднина за консервативната партия \"Нова демокрация\", пише електронното издание на гръцкия  Kathimerini . \r\nСпоред проучването консервативната опозиция на Гърция ще спечели между 32 и 36% от гласовете, осигурявайки 8 -9 места в Европейския парламент. \r\nУправляващата СИРИЗА се очаква да спечели между 25 и 29 процента от гласовете, печелейки шест или седем места. \r\nПроучването сочи, че лявоцентристкият съюз на Движението за промяна  ще събере между 7 и 9 процента, или две до три места, докато неофашистката „Златна зора“ взима между 5-7 процента, получавайки едно или две места.  \r\nСпоред проучването Гръцката комунистическа партия  ще спечели между 5 и 7 процента, също така ще спечели едно или две места в ЕП.  Юлиян Марков", "date": "2019.05.26", "title": "Kathimerini: „Нова Демокрация“ върви към победа в Гърция"}
{"url": "http://www.focus-news.net/news/2019/05/26/2662687/evropeyski-izbori-2019-vladislav-goranov-gerb-ne-vizhdam-skoro-perspektiva-boyko-borisov-da-se-ottegli.html", "text": "Не виждам скоро перспектива Бойко Борисов да се оттегли. Това каза пред журналисти министърът на финансите Владислав Горанов пред журналисти пред централата на ГЕРБ, предаде репортер на  Агенция „Фокус„ . Горанов заяви, че резултатът на ГЕРБ, които по предварителни данни получават най-много гласове е вследствие на първо място на премиера и това, че структурите  на партията успяха да се мобилизират, стимулирани и от неговите насоки. „Борисов е фактор, който всеки обича да подценява и точно в момента, в който някой го подцени, Борисов се появява“, заяви той. Горанов добави, че Борисов винаги са го подценявали Борисов, още от 2006 г. и на него това му е талантът.  \r\n„Не мисля, че му е времето на Борисов да се оттегля. Не виждам такава перспектива скоро“, каза още той.   \r\n„13 юни наближава това е ново начало - за Борисов“ заяви Горанов и допълни, че не вижда Борисов в следващите години да се оттегли. „Може още много дълго време да управлява джипа“, каза още той. \r\nДеница КИТАНОВА", "date": "2019.05.26", "title": "Европейски избори 2019: Владислав Горанов, ГЕРБ: Не виждам скоро перспектива Бойко Борисов да се оттегли"}
{"url": "http://www.focus-news.net/news/2019/05/26/2662683/evropeyski-izbori-2019-odmvr-kardzhali-bez-narusheniya-na-obshtestveniya-red-i-proizshestviya-premina-izborniyat-den-v-oblastta.html", "text": "Без нарушения  на обществения ред и произшествия премина изборният ден в област Кърджали. Това съобщиха от  ОДМВР-Кърджали . 15 са издадените удостоверения за гласуване в днешния ден от сектор \"Български документи за самоличност\" и паспортните звена в Районното управление на МВР. Общият брой на издадените удостоверения от 21 май е 32.", "date": "2019.05.26", "title": "Европейски избори 2019: ОДМВР-Кърджали: Без нарушения  на обществения ред и произшествия премина изборният ден в областта"}
{"url": "http://www.focus-news.net/news/2019/05/26/2662688/evropeyski-izbori-2019-oshte-4-dosadebni-proizvodstva-za-prestapleniya-protiv-politicheskite-prava-sa-obrazuvani-ot-1100-ch-do-1800-ch-obshtiyat-broy-na-razsledvaniyata-e-18.html", "text": "За времето от 11.00 ч. до 18.00 ч. са образувани още 4 досъдебни производства за престъпления против политическите права в районните прокуратури в Монтана, Тетевен, Кюстендил и Берковица. С тях общият брой на разследванията в прокуратурите, по които се събират доказателства е 18. Това съобщиха от пресцентъра на  Прокуратурата на Република България  относно образуваните досъдебни производства и преписки за проверка по сигнали за престъпления против политическите права на гражданите, във връзка с изборите за членове на Европейски парламент. \r\nПо досъдебните производства са привлечени към наказателна отговорност 3 души – от прокуратурите в Елена, Търговище и Тетевен, като спрямо обвиняемия в Тетевен е постановено задържане за срок до 72 часа.  \r\nПрокурорските преписки за проверка по сигнали за извършени престъпления против политическите права към 18.00 часа е 237. От тях по 172 е постановен отказ за образуване на наказателно производство, а по 65 продължава извършването на проверка по реда на чл. 145 ЗСВ.", "date": "2019.05.26", "title": "Европейски избори 2019:  Още 4 досъдебни производства за престъпления против политическите права са образувани от 11.00 ч. до 18.00 ч., общият брой на разследванията е 18"}
{"url": "http://www.focus-news.net/news/2019/05/26/2662689/evropeyski-izbori-2019-mvnr-izborniyat-den-v-sektsiite-v-kurortniya-rayon-na-halkidiki-gartsiya-priklyuchi-s-dostatachen-broy-byuletini.html", "text": "С достатъчен брой бюлетини приключиха работата си избирателните секции, разкрити за български граждани, в Неа Мудания и Никити в курортния район на Халкидики, Гърция. Това съобщиха от пресцентъра на  Министерството на Външните работи .  \r\nВ Неа Мудания останаха 100 бюлетини, а в Никити – 60.  \r\nПо-рано с решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой бюлетини към избирателната секция в Неа Мудания.  \r\nПричината бе огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в Халкидики. Голям беше интересът на гласуващите и в Никити.   \r\nБългарските граждани в Гърция гласуваха в изборите за членове за Европейски парламент от Република България в общо 13 избирателни секции.", "date": "2019.05.26", "title": "Европейски избори 2019: МВнР: Изборният ден в секциите в курортния район на Халкидики, Гърция приключи с достатъчен брой бюлетини"}
{"url": "http://www.focus-news.net/news/2019/05/26/2662694/sport-edin-dzheko-e-saglasen-da-premine-v-inter.html", "text": "Италианските медии потвърдиха, че нападателят на Рома Един Джеко е съгласен да премине в отбора на Интер. Новината не е изненада, след като Интер има голям интерес към нападателя, а сега стана ясно, че вече се е договорил  и с босненеца.   \r\nНастоящият контракт на Джеко с Рома изтича през лятото на 2020-а година. Той играе на „Олимпико” от 2015-а година, като пристигна в Рим от Манчестър Сити за 15 милиона евро. През този сезон нападателят има 14 гола и 11 асистенции в 39-те си мача за Рома, но само 9 попадения бяха в Серия „А“.", "date": "2019.05.26", "title": "Спорт: Един Джеко е съгласен да премине в Интер"}
{"url": "http://www.focus-news.net/news/2019/05/26/2662691/evropeyski-izbori-2019-vladislav-goranov-gerb-sas-sigurnost-tezi-izbori-gi-specheli-boyko-borisov.html", "text": "Със сигурност тези избори ги спечели Бойко Борисов. Това каза пред журналисти министърът на финансите Владислав Горанов пред журналисти пред централата на ГЕРБ, предаде репортер на  Агенция „Фокус“ . „Този резултат реабилитира здравия разум и Борисов“, добави Горанов. Попитан за ролята на Цветан Цветанов за резултата на ГЕРБ Горанов коментира, че Цветанов е направил разумното като даде крачка назад заради сделката с апартамента му и начина, по който тя бе интерпретирана.  \r\nПо думите му сега не е време за равносметката за мястото на Цветанов. „Цветанов само по себе си е политически човек, той изключително много работи. ГЕРБ не може с лека ръка да зачеркне Цветан Цветанов, но това, което подцени Цветанов, тепърва ще си плаща за него“, заяви Горанов.  \r\n„Цветан Цветанов има своята роля. Тепърва с Борисов ще определят кой къде ще бъде“, каза още той. „Сигурен съм, че двамата продължават комуникацията си по техния начин, все пак те са авторите на проекта ГЕРБ и не бива да забравяме, че са били заедно много дълго време. Със Сигурност Цветанов е бегач на дълги разстояния, заслужава уважение за всичко, което е правил в годините за ГЕРБ. Със сигурност тези избори ги спечели Борисов“, добави той. \r\nДеница КИТАНОВА", "date": "2019.05.26", "title": "Европейски избори 2019: Владислав Горанов, ГЕРБ: Със сигурност тези избори ги спечели Бойко Борисов"}
{"url": "http://www.focus-news.net/news/2019/05/26/2662690/evropeyski-izbori-2019-krasimir-karakachanov-vmro-ot-ataka-plyuha-po-nas-po-izklyuchitelno-grozen-i-nepochten-nachin-ne-znam-kak-shte-se-gledame-v-ochite.html", "text": "Не знам какво ще искам от коалиционните партньор. По време на тази кампания от Атака плюха по ВМРО, по мен, по цялата ни кампания по един изключително грозен начин, непочтен, с огромни лъжи. Не знам как утре ще се гледаме в очите. Това каза пред  БНТ  лидерът на ВМРО Красимир Каракачанов след края на изборния ден в отговор на въпрос какво ще поиска ВМРО от коалиционните си партньори в качеството си на първа политическа сила в патриотичното пространство. „Какво да им искам, да ми се извиняват, за какво да ми се извиняват- за това, че бяха непочтени към коалиционния си партньор ли?“, попита той. „Трудно ще бъде да се работи с Атака. От другите коалиционни партньори нищо няма да искам. По време на цялата кампания Валери Симеонов запази коректен и джентълменски тон, както и ние“, коментира Каракачанов. „Не си позволихме да атакуваме нито Атака, нито НФСБ“, заяви лидерът на ВМРО. В отговор на въпрос развод в патриотичната коалиция ли означава това, той посочи: „Не мога да кажа какво означава, но прави трудно едно съжителство или единодействие с тези хора“.", "date": "2019.05.26", "title": "Европейски избори 2019: Красимир Каракачанов, ВМРО: От Атака плюха по нас по изключително грозен и непочтен начин, не знам как ще се гледаме в очите"}
{"url": "http://www.focus-news.net/news/2019/05/26/2662693/evropeyski-izbori-2019-yordan-tsonev-dps-na-parvo-chetene-rezultatite-ni-udovletvoryavat-vrashtame-si-tretata-pozitsiya-a-sborniyat-rezultat-na-natsionalistite-shte-bade-pod-nashiya.html", "text": "На първо четене резултатите ни удовлетворяват – връщаме си третата позиция, а сборният резултат на националистите ще бъде под нашия. Това каза народният представител от ПГ на ДПС Йордан Цонев в интервю за  бТВ . \r\n„Изборният резултат е в рамките на нашата прогноза. Ние сме най-засегнати заради уседналостта на тези избори, така че резултатите за нас са нормални. Хората са на работа в чужбина и положението е много тежко“, коментира Цонев. Той посочи, че това е ключовият въпрос. „Цялата наша кампания мина под това мото – ние обиколихме два пъти страната и говорихме с хората на тази тема – кой е пътят да върнем всички хора в България, а не само нашите избиратели. През 2007 г. имахме мечта Европа да дойде в България – всички бяхме на крилете на някаква еуфория. И това, което казах на нашите избиратели, че това, което стана, не е нашата мечта – хората отидоха в Европа, а не дойде тя при нас с доходите и икономиката“, заяви Цонев. „На първо гледане резултатите ни удовлетворяват – ние си връщаме третата позиция и дори сборният резултат на националистите ще бъде под нашия. От тази гледна точка ние би трябвало да сме доволни, но не сме поради простата причина, че не сме направили всички заедно за България, това което очакваха от нас хората“, каза още той. \r\nНа въпрос дали Делян Пеевски ще стане депутат, Цонев обясни, че това ще стане ясно след като излязат резултатите. „Ясно е обаче, че нашият председател Мустафа Карадайъ няма да ходи в Брюксел като евродепутат – водач е, за да обозначи значението на тези избори за ДПС пред нашите избиратели. Ако партията и г-н Пеевски решат той да отиде в Брюксел, това ще се случи. Към този момент не е ясно. Пеевски си правеше местни кампании, където той прецени. Аз се засякох с него веднъж“, посочи Цонев.", "date": "2019.05.26", "title": "Европейски избори 2019: Йордан Цонев, ДПС: На първо четене резултатите ни удовлетворяват – връщаме си третата позиция, а сборният резултат на националистите ще бъде под нашия"}
{"url": "http://www.focus-news.net/news/2019/05/26/2662657/tass-nay-malko-edin-chovek-e-zaginal-pri-zemetresenieto-v-peru.html", "text": "Най-малко един човек е загинал при земетресението с магнитуд 8, което стана  в неделя в северната част на Перу, съобщава перуанския вестник La República, позовавайки се на Националния център за извънредни ситуации, предава  TACC . \r\nСпоред информацията един човек е починал от падане на камъни в района на Кахамарка. Също така вестникът съобщава за 11 пострадали в различни части на Перу. \r\nЕпицентърът на бедствието се намира на 85 км югоизточно от град Лагунас (9 хил. жители) на дълбочина 105 км. Трусът е усетен и в Бразилия, Еквадор и Колумбия. В резултат на бедствието няколко населени места в департаментите Сан Мартин и Лорето останаха без електричество. Много сгради бяха разрушени, включително жилищни сгради и една болница.  Юлиян Марков", "date": "2019.05.26", "title": "ТАСС: Най-малко един човек е загинал при земетресението в Перу"}
{"url": "http://www.focus-news.net/news/2019/05/26/2662696/evropeyski-izbori-2019-izborniyat-protses-vav-vsichki-izbiratelni-sektsii-na-teritoriyata-na-oblast-blagoevgrad-e-priklyuchil-kam-2020-chasa.html", "text": "Към 20.20 часа изборният процес във всички избирателни секции на територията на ОДМВР-Благоевград е приключил. Няма данни за възникнали проблеми и инциденти. Това съобщиха от пресцентъра на  ОДМВР - Благоевград . Създадена е необходимата организация за съпровождане и транспортиране на изборните протоколи и материали. \r\nОбстановката в зоните за отговорност на РД “Гранична полиция“ е нормална.  \r\nЗа периода от 21.05.2019г. до 26.05.2019г. включително в звената „Български документи за самоличност“ при ОДМВР-Благоевград са издадени общо 38 удостоверения при изгубен, откраднат, повреден или унищожен документ за самоличност/лична карта или личен зелен паспорт и липса на възможност да бъде издадена нова лична карта от ОДМВР. Между 08.30 часа и 19/30 часа в изборния ден техния брой е 24.", "date": "2019.05.26", "title": "Европейски избори 2019: Изборният процес във всички избирателни секции на територията на област Благоевград е приключил към 20.20 часа"}
{"url": "http://www.focus-news.net/news/2019/05/26/2662697/evropeyski-izbori-2019-zasileno-e-politseyskoto-prisastvie-pred-sgradata-na-obshtina-kyustendil-v-koyato-se-pomeshtava-rayonnata-izbiratelna-komisiya.html", "text": "Засилено е полицейското присъствие пред сградата на Община Кюстендил, предаде репортер на  Радио \"Фокус\" - Кюстендил . В сградата се помещава Районната избирателна комисия. Към момента нe e обявен край на изборния ден. Oчаква се пристигането на секционните избирателни комисии. В сградата е създадена организация по отношение на приемането и предаването на изборните книжа. Влизането ще стана с номера. \r\nВенцеслав Илчев", "date": "2019.05.26", "title": "Европейски избори 2019: Засилено е полицейското присъствие пред сградата на Община Кюстендил, в която се помещава Районната избирателна комисия"}
{"url": "http://www.focus-news.net/news/2019/05/26/2662692/evropeyski-izbori-2019-pri-dobar-obshtestven-red-premina-izborniyat-den-v-oblast-silistra.html", "text": "Спокойно и при добър обществен ред премина изборният ден на територията на област Силистра. Това съобщиха от  ОДМВР-Силистра . Няма регистрирани произшествия и инциденти. Създадена е необходимата организация транспортирането на изборните книжа от избирателните секции до Районната избирателна комисия да се осъществи под полицейска охрана.  \r\nВ звената „Български документи за самоличност” в Силистра, Тутракан и Дулово от 21 май до 19.00 часа днес са издадени общо 17 удостоверения за гласуване на граждани, непритежаващи валидни лични документи.", "date": "2019.05.26", "title": "Европейски избори 2019: При добър обществен ред премина изборният ден в област Силистра"}
{"url": "http://www.focus-news.net/news/2019/05/26/2662695/evropeyski-izbori-2019-aleksandar-andreev-tsik-vse-oshte-ne-e-obyaven-krayat-na-izborniya-den-zashtoto-ima-sektsii-v-koito-glasuvaneto-prodalzhava.html", "text": "Все още не е обявен краят на изборния ден, защото все още имаме данни, че той не е приключил в някои секции в страната. Това каза за  Агенция „Фокус“  говорителят на ЦИК Александър Андреев. „В момента, в който навсякъде приключи, ще обявим края на изборния ден. При всички случаи трябва да е до 21.00 ч.“, каза още той.  \r\nАндреев посочи, че към момента подадените жалби и сигнали за нарушения в изборния ден са 140. \r\nЦветилена СИМЕОНОВА", "date": "2019.05.26", "title": "Европейски избори 2019: Александър Андреев, ЦИК: Все още не е обявен краят на изборния ден, защото има секции, в които гласуването продължава"}
{"url": "http://www.focus-news.net/news/2019/05/26/2662700/evropeyski-izbori-2019-angel-dzhambazki-rezultatat-na-vmro-dava-samochuvstvie-na-vsichki-balgarski-rodolyubtsi-i-patrioti.html", "text": "Резултатът на ВМРО дава самочувствие на всички български родолюбци и патриоти. Това каза водачът на листата на ВМРО-БНД за европейските избори Ангел Джамбазки в коментар за  Нова телевизия . „Резултатът на ВМРО дава самочувствие на всички български родолюбци и патриоти. Хората, които подкрепиха ВМРО, избраха да не разпилеят гласовете си и да се средоточат върху нашата листа и нашата група. Ние представляваме българския национализъм, патриотизъм и родолюбие“, заяви Джамбазки.  \r\n„Нашите партньори избраха да се явят сами и резултатът е показателен. За съжаление, ако се бяхме явили заедно, може би щяхме да имаме повече битка с ДПС. Сега дори има възможност да имаме равен брой мандати, което ще бъде показателно“, добави той.", "date": "2019.05.26", "title": "Европейски избори 2019: Ангел Джамбазки: Резултатът на ВМРО дава самочувствие на всички български родолюбци и патриоти"}
{"url": "http://www.focus-news.net/news/2019/05/26/2662701/evropeyski-izbori-2019-izborniyat-protses-vav-vsichki-izbiratelni-sektsii-na-teritoriyata-na-oblast-razgrad-e-priklyuchil-kam-2030-chasa.html", "text": "Изборният ден завърши в спокойна обстановка. Това съобщиха от  ОДМВР - Разград . Към 20.30 часа изборният процес във всички избирателни секции на територията на ОДМВР-Разград е приключил. Няма данни за възникнали проблеми и инциденти. Създадена е необходимата организация за съпровождане и транспортиране на изборните протоколи и материали. \r\nПрез деня са получени два сигнала - единият след проверка е изпратен на компетентните структури, по втория е разпоредена проверка от Районна прокуратура - Разград.  \r\nМежду 8.00 и 19.00 часа в сектор „Български документ за самоличност“ при ОДМВР-Разград са издадени общо 12 удостоверения за гласуване. От вторник до петък за изминалата седмица са издадени 18 удостоверения при изгубен, откраднат, повреден или унищожен документ за самоличност и липса на възможност да бъде издадена нова лична карта от ОДМВР - Разград.", "date": "2019.05.26", "title": "Европейски избори 2019: Изборният процес във всички избирателни секции на територията на област Разград е приключил към 20.30 часа"}
{"url": "http://www.focus-news.net/news/2019/05/26/2662699/evropeyski-izbori-2019-krasimir-karakachanov-vmro-8-ot-balgarite-kazaha-da-na-dostoyna-balgariya-v-obshtoevropeyskoto-semeystvo.html", "text": "Българите, които гласуваха за ВМРО, казаха да на една достойна България в общоевропейското семейство, към което принадлежим. Това каза лидерът на ВМРО Красимир Каракачанов след края на изборния ден пред  БНТ . „Искам да благодаря на всички български патриоти, които гласуваха за листата на ВМРО, това са 8%. Те гласуваха не заради емоцията в ляво или в дясно, синьо или червено, Русия или Америка, а за Ангел Джамбазки и листата, която предложихме“, заяви той. „Листата ни е с хора, известни в обществото. В цялата ни листа от 17 души само 6 или 7 са членове на партията“, изтъкна Каракачанов. „Благодаря на хората, които прецениха, че е по- добре да гласуваш за една листа, чийто водач в лицето на Ангел Джамбазки няма нужда да казва: „аз ще направя утре“, както казват повечето кандидати. Ние в кампанията казахме: „той вече го направи“. За тези 5 години той показа как трябва да се брани българският интерес в европейските институции и ЕП“, посочи лидерът на ВМРО. „Оттук нататък ни очаква много работа. Той или още един от възможните ни кандидати, които ще влязат в следващия европейски парламент ги очаква много по-сериозна работа в името на защитата на българския национален интерес“, каза Красимир Каракачанов. „Тези 8% българи, които подкрепиха ВМРО, гласуваха за това да се спрат експериментите с историята ни и с българското семейство, което се състои от мъж, жена и деца, а не от то, тя, родител 1 и родител 2. Казаха не на джендърската идеология, казаха не на нелегалната емиграция в Европа, не на Турция в ЕС“, подчерта Каракачанов. В отговор на въпрос кой спечели персонално Ангел Джамбазки или ВМРО, лидерът на партията коментира: „Спечелиха хората, които гласуваха за Джамбазки и за листата на ВМРО“.", "date": "2019.05.26", "title": "Европейски избори 2019: Красимир Каракачанов, ВМРО: 8% от българите казаха да на достойна България в общоевропейското семейство"}
{"url": "http://www.focus-news.net/news/2019/05/26/2662698/evropeyski-izbori-2019-georgi-svilenski-bsp-niskata-izbiratelna-aktivnost-ni-pritesnyava.html", "text": "Ниската избирателна активност ни притеснява.Това каза в изявление след изборния ден заместник-председателят на ПГ на  „БСП за България“ и председател на Националния  предизборен щаб на партията Георги Свиленски, предаде репортер на  Агенция „Фокус“ . \r\nТой благодари на всички, упражнили правото си на глас. \r\nДеница КИТАНОВА", "date": "2019.05.26", "title": "Европейски избори 2019: Георги Свиленски, БСП: Ниската избирателна активност ни притеснява"}
{"url": "http://www.focus-news.net/news/2019/05/26/2662703/evropeyski-izbori-2019-spokoyno-i-bez-zhalbi-priklyuchi-izborniyat-den-v-oblast-gabrovo.html", "text": "Точно в 20.20 часа бе поставен край на изборния ден в областта. Това съобщи за  Радио „Фокус“ – Велико Търново  Мария Недева, председател на Районната избирателна комисия. Тя уточни, че към 20.00 часа активността в региона е била 28.99%, което означава, че до урните са отишли общо 31 320 човека. Правото си на вот в Габровска община са упражнили 16 709, за община Дряново избирателите, които са гласували, са били 2 346. В останалите две общини от областта – Севлиево и Трявна, гласоподавателите са били съответно 9 574 и 2 691. Изборният ден в района премина без проблеми, нарушения не са констатирани. Обработката на протоколи вече стартира. \r\nЛуиза ТРАНЧЕВА", "date": "2019.05.26", "title": "Европейски избори 2019: Спокойно и без жалби приключи изборният ден в област Габрово"}
{"url": "http://www.focus-news.net/news/2019/05/26/2662702/evropeyski-izbori-2019-pristignaha-parvite-byuletini-v-zala-boycho-branzov.html", "text": "Пристигнаха първите бюлетини в зала „Бойчо Брънзов” в Бургас - от секция 338 от Бургаския затвор, предаде репортер на  Радио „Фокус” – Бургас . Предстои обработването им. Очаква се да пристигнат и бюлетините от останалите секции. Пристигнали са и бюлетините от избирателите с ТЕЛК решения. \r\nМария КУРТЕВА", "date": "2019.05.26", "title": "Европейски избори 2019: Пристигнаха първите бюлетини в зала „Бойчо Брънзов”"}
{"url": "http://www.focus-news.net/news/2019/05/26/2662707/evropeyski-izbori-2019-georgi-svilenski-bsp-nyama-da-komentirame-rezultati-predi-da-priklyuchi-paralelnoto-ni-prebroyavane-predvaritelnite-danni-sa-raznoposochni.html", "text": "Няма да коментираме резултати преди да приключи паралелното ни преброяване, предварителните данни са разнопосочни. Това каза в изявление след изборния ден заместник-председателят на ПГ на „БСП за България“ и председател на Националния предизборен щаб на партията Георги Свиленски, предаде репортер на  Агенция „Фокус“ . Той посочи, че предварителните данни от екзит половете са много разнопосочни. „Няма да коментираме резултатите преди да приключи паралелното преброяване“, допълни Свиленски. Той уточни, че утре Изпълнителното бюро на БСП ще заседава и след това ще има пресконференция.  \r\n„Днес бяха проведени европейски избори“, каза Свиленски. Той посочи, че БСП е очаквала българите да бъдат активни в днешния ден. „Искам да благодаря на всички български граждани, които не се поведоха, които не се поддадоха гласът им да бъде купен, които не се уплашиха от това, че ще бъдат изгонени от работа, които не се уплашиха, че техните деца и внуци ще бъдат освободени от работа“, допълни Свиленски.  \r\nДеница КИТАНОВА", "date": "2019.05.26", "title": "Европейски избори 2019: Георги Свиленски, БСП: Няма да коментираме резултати преди да приключи паралелното ни преброяване, предварителните данни са разнопосочни"}
{"url": "http://www.focus-news.net/news/2019/05/26/2662705/evropeyski-izbori-2019-44-805-dushi-glasuvaha-na-izborite-za-evropeyski-parlament-v-stara-zagora.html", "text": "Към 20.00 часа избирателната активност в община Стара Загора е 31,35 %. Това съобщиха от пресцентъра на  Община Стара Загора . Общият брой на упражнилите правото си на глас е 44 805 души.  \r\nВ началото на изборния 26 май, към 10.00 часа, урните бяха посетени от 8855 старозагорци. Два часа по-късно, към 12.30 часа, гласуваха  21 248 души. Избирателната активност към 17.30 часа бе 25,47%.  \r\nИзборният 26 май в общината премина спокойно.  \r\nОбщият брой на имащите право на глас е 142 311 души.", "date": "2019.05.26", "title": "Европейски избори 2019: 44 805 души гласуваха на изборите за Европейски парламент в Стара Загора"}
{"url": "http://www.focus-news.net/news/2019/05/26/2662708/evropeyski-izbori-2019-s-3677-izbiratelna-aktivnost-zavarshi-izborniyat-den-v-oblast-razgrad.html", "text": "Завърши изборният ден в област Разград. Това съобщиха за  Радио „Фокус“-Шумен  от Районна избирателна комисия-Разград. Гласували са 41 586 избиратели от общо 113 107 имащи това право. Избирателната активност е 36.77%. Най-висока е тя в община Лозница - 52.66%, следвана от община Самуил - 49.58%. В община Исперих и в Община Завет са гласували 45.02% от гласоподавателите. В община Цар Калоян избирателната активност достигна 37.80%, а в община Разград - 26.89%.  \r\nИвелина ИВАНОВА", "date": "2019.05.26", "title": "Европейски избори 2019: С 36.77% избирателна активност завърши изборният ден в област Разград"}
{"url": "http://www.focus-news.net/news/2019/05/26/2662706/evropeyski-izbori-2019-izborniyat-den-na-teritoriyata-na-sofiyska-oblast-zavarshi-v-spokoyna-obstanovka-kam-2000-chasa.html", "text": "Към 20.00 часа изборният процес във всички избирателни секции на територията на  ОДМВР- София е приключил. Това съобщиха от пресцентъра на  ОДМВР - София . Няма данни за възникнали нарушения на обществения ред и инциденти. Създадена е необходимата организация за съпровождане и транспортиране на изборните протоколи и материали.  \r\nВ днешния ден служителите на сектор „Български документи за самоличност“ при ОДМВР- София са връчили общо 23 лични карти и са издали 9 удостоверения на граждани, за да могат да упражнят правото си на вот. 12 удостоверения са издадени между 21 и 25 май, а броят на връчените лични карти за същия период е 320.", "date": "2019.05.26", "title": "Европейски избори 2019: Изборният ден на територията на Софийска област завърши в спокойна обстановка към 20.00 часа"}
{"url": "http://www.focus-news.net/news/2019/05/26/2662710/evropeyski-izbori-2019-radan-kanev-demokratichna-balgariya-napalno-yasno-e-che-ima-alternativa-i-tya-ne-e-bsp.html", "text": "Това че в България има алтернатива и че тя не се нарича БСП е напълно ясно. Това каза пред  БНТ  водачът на листата на „Демократична България“ за евровота Радан Кънев. В отговор на въпрос подготвят ли се да празнуват тази вечер, той коментира: „Подготвяме се за нова тежка политическа работа в близките часове, дни, месеци, години“. „При подобни резултати нищо няма да знаем със сигурност до утре сутрин“, обърна внимание Кънев. Попитан оттук нататък Европа ще разчита на партии или на личности, той заяви: „На партии и на личности- това е демокрацията“. \r\nСтефан Тафров от „Демократична България“ посочи: „Изборният ден не е приключил навсякъде. В чужбина знаем българите гласуват много активно. Изборният ден продължава“. „Според мен резултатът на „Демократична България“ ще се подобри допълнително, защото по традиция се представяме добре. Със сигурност имаме един мандат. Това не ме изненадва. Мисля, че доказахме, че сме реалната алтернатива на партията на статуквото- на ГЕРБ, на БСП, на ДПС. БСП доказаха, че не са никаква алтернатива на ГЕРБ и няма как да бъдат. От тази вечер вече сме в Първа лига. Всички партии трябва да се съобразяват с нас, тъй като сме политически фактор в страната“, заяви той.", "date": "2019.05.26", "title": "Европейски избори 2019: Радан Кънев, „Демократична България“: Напълно ясно е, че има алтернатива и тя не е БСП"}
{"url": "http://www.focus-news.net/news/2019/05/26/2662712/evropeyski-izbori-2019-izborniyat-den-vav-varna-e-priklyuchil-v-2030-chasa.html", "text": "Изборният ден във Варна е приключил около 20.30 часа. Това съобщи председателят на Районната избирателна комисия Велин Жеков, предаде репортер на  Радио \"Фокус - Варна . По думите на Жеков членове на две избирателни секции вече са дошли в РИК да отчетат протоколите си. Едната е СИК във Варненския затвор. Другата е една от трите подвижни секции. Очаква се около 21.00 часа да станат ясни данните за окончателната избирателна активност в областта. \r\nДиана СТОЕВА", "date": "2019.05.26", "title": "Европейски избори 2019: Изборният ден във Варна е приключил в 20.30 часа"}
{"url": "http://www.focus-news.net/news/2019/05/26/2662714/evropeyski-izbori-2019-angel-dzhambazki-vmro-balgarskoto-rodolyubie-tryabva-da-obedinyava-a-ne-da-razdelya.html", "text": "Българското родолюбие трябва да обединява, а не да разделя, Кубратовият сноп трябва да бъде събран. Това каза водачът на листата на ВМРО-БНД за европейските избори Ангел Джамбазки в коментар за  Нова телевизия . „Ние от ВМРО и нашите партньори, с които работихме в тази кампания, не желаем да злорадстваме, а желаем да обединим и да представляваме дори подкрепящите останалите политически партии и симпатизанти, които определят себе си като родолюбци и патриоти“, заяви Джамбазки.  \r\n„Ние показахме каквото трябва, хората избраха този резултат. Българските граждани избраха този резултат. Всеки един наш съмишленик, ще бъде представен достойно в ЕП от нас, надявам се, заедно с колегата Юлиан Ангелов - мой съратник и съмишленик“, добави той. \r\nБроим резултати, надяваме се да постигнем два мандата. Наша политическа цел беше и остава ДПС каза още Джамбазки. По думите му предстоят разговори в коалицията „Обединени патриоти“, но това не е тема на днешния ден.", "date": "2019.05.26", "title": "Европейски избори 2019: Ангел Джамбазки, ВМРО: Българското родолюбие трябва да обединява, а не да разделя"}
{"url": "http://www.focus-news.net/news/2019/05/26/2662715/evropeyski-izbori-2019-priklyuchil-e-izborniyat-protses-vav-vsichki-izbiratelni-sektsii-v-oblast-dobrich-nyama-vazniknali-problemi-i-intsidenti.html", "text": "Изборният ден завърши в спокойна обстановка. Това съобщиха от пресцентъра на  ОДМВР - Добрич . Изборният процес във всички избирателни секции на територията на ОДМВР - Добрич е приключил. Няма данни за възникнали проблеми и инциденти. Създадена е необходимата организация за съпровождане и транспортиране на изборните протоколи и материали. Група БДС и звената БДС при РУ - МВР са издали общо 29 удостоверения на граждани.", "date": "2019.05.26", "title": "Европейски избори 2019: Приключил е изборният процес във всички избирателни секции в област Добрич, няма възникнали проблеми и инциденти"}
{"url": "http://www.focus-news.net/news/2019/05/26/2662709/evropeyski-izbori-2019-izborniyat-protses-vav-vsichki-izbiratelni-sektsii-v-oblast-shumen-e-priklyuchil-kam-2040-chasa.html", "text": "Изборният ден завърши в спокойна обстановка. Това съобщиха от пресцентъра на  ОДМВР - Шумен . Към 20.40 часа изборният процес във всички избирателни секции на територията на ОДМВР - Шумен  е приключил. Няма данни за възникнали проблеми и инциденти. Създадена е необходимата организация за съпровождане и транспортиране на изборните протоколи и материали.  \r\nНа откритата линия в Ситуационния център на МВР е получен един  сигнал. Извършена е проверка, изпратен е на компетентната структура.  \r\n„Български документи за самоличност“  към  ОДМВР- Шумен  са издали през днешния ден шест удостоверения на граждани, които са били с  изгубени/ откраднати/ повредени/ унищожени лични карти и документи с изтекъл срок за да упражнят правото си на глас.", "date": "2019.05.26", "title": "Европейски избори 2019: Изборният процес във всички избирателни секции в област Шумен е приключил към 20.40 часа"}
{"url": "http://www.focus-news.net/news/2019/05/26/2662713/evropeyski-izbori-2019-priklyuchi-izborniyat-den-na-teritoriyata-na-rayonna-izbiratelna-komisiya-pernik.html", "text": "Приключи изборният ден на територията на Районна избирателна комисия – Перник. Това съобщи за  Радио „Фокус“ – Пирин  председателят на комисията Надя Боянова. Тя отбеляза, че изборният ден е преминал нормално и не са регистрирани жалби или сигнали, касаещи нарушаване на изборното законодателство. През деня е имало сравнително висока избирателна активност като към 17.00 часа тя е била  28.61 % - гласували са 31 700 избиратели.  \r\n22.10% от избирателите или 24 490 души бяха гласували в Област Перник към 12.00 часа, а до 10.00 часа до избирателните секции бяха отишли 7 782 души. В  8-та секционна избирателна комисия, която се намира в 11-то училище в Перник, е отпаднало машинното гласуване, тъй като още в началото на изборния ден машината изобщо не заработила. \r\nЛивия НИНОВА", "date": "2019.05.26", "title": "Европейски избори 2019: Приключи изборният ден на територията на Районна избирателна комисия – Перник"}
{"url": "http://www.focus-news.net/news/2019/05/26/2662704/faz-sayuzat-hdshss-i-gsdp-s-istoricheski-slab-rezultat-na-evroizborite.html", "text": "Съюзът (ХДС/ХСС) и Германската социалдемократическа партия (ГСДП) са с исторически слаб резултат на изборите за Европейски парламент, съобщава националният ежедневник  Die Frankfurter Allgemeine Zeitung , като се позовава на данни от телевизионните канали ZDF и ARD. \r\nПо предварителни данни Съюзът (ХДС/ХСС) събира 27,7% до 27,9%, а социалдеморкатите - 15,6%. Втора сила са \"Зелени\" с 20,08 до 21,8%. Партията \"Алтернатива за Германия\" събира 10,5 до 10,6%, Свободната демократитеческа партия (СвДП) - 5,5%, колкото и  \"Левица\". Тереза Герова", "date": "2019.05.26", "title": "FAZ: Съюзът (ХДС/ХСС) и ГСДП  с исторически слаб резултат на евроизборите"}
{"url": "http://www.focus-news.net/news/2019/05/26/2662711/evropeyski-izbori-2019-32-e-bila-izbiratelnata-aktivnost-na-evroizborite-v-oblast-stara-zagora.html", "text": "Избирателната активност в Старозагорска област на провелите се днес избори за Европейски парламент е 32%. Това съобщиха от пресцентъра на  областната администрация . Общият брой на упражнилите правото си на глас в областта е 93 256.  \r\nДанните по общини: Стара Загора – 31.35%, Казанлък –  30.04%, Чирпан – 31.90%, Раднево –31.18 %, Гълъбово – 38.32% , Павел баня – 39.08%, Мъглиж – 24.98%, Гурково – 39.79%, Николаево – 43.00%, Братя Даскалови – 38.05%, и Опан – 47.72%", "date": "2019.05.26", "title": "Европейски избори 2019: 32% е била избирателната активност на евроизборите в област Стара Загора"}
{"url": "http://www.focus-news.net/news/2019/05/26/2662722/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. От Областно пътно управление – Габрово съобщиха за  Радио „Фокус“ – Велико Търнов , че пътните настилки в района са сухи, а времето – ясно. Трафикът не е натоварен и се осъществява нормално. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до 31-ви. Други нови въведени ограничения в областта няма. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на май. \r\nЛуиза ТРАНЧЕВА", "date": "2019.05.26", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/05/26/2662719/evropeyski-izbori-2019-izborniyat-den-e-priklyuchil-vav-vsichki-izborni-sektsii-v-oblast-vratsa.html", "text": "Изборният ден е приключил във всички изборни секции в област Враца, съобщиха за  Радио „Фокус“ – Видин  от Районната избирателна комисия. В 20.00 часа са затворили всички 317 секции в областта. В 77 секции имаше машинно гласуване. 141 126 са избирателите в предварителния списък в област Враца. \r\nАнна ЛОЗАНОВА", "date": "2019.05.26", "title": "Европейски избори 2019: Изборният ден е приключил във всички изборни секции в област Враца"}
{"url": "http://www.focus-news.net/news/2019/05/26/2662718/evropeyski-izbori-2019-vsichki-izbiratelni-sektsii-v-sliven-sa-priklyuchili-rabota-kam-2025-chasa.html", "text": "Към 20.25 часа всички избирателни секции в региона са приключили работа. Това съобщиха от пресцентъра на  ОДМВР - Сливен . Охраната от служители на ОДМВР - Сливен продължава до предаването на изборните материали в РИК и тяхното транспортиране до ЦИК. \r\n7 удостоверения за гласуване са издадени в изборния ден от сектор „Български документи за самоличност” - 3 в Сливен, 2 в Нова Загора и по едно в Котел и Твърдица. От 21 март до днес са издадени общо 16 удостоверения на български граждани, които да упражнят правото си на глас- 11 в Сливен, 2 в Котел, 2 в Нова Загора и 1 в Твърдица.", "date": "2019.05.26", "title": "Европейски избори 2019: Всички избирателни секции в Сливен са приключили работа към 20.25 часа"}
{"url": "http://www.focus-news.net/news/2019/05/26/2662717/evropeyski-izbori-2019-valeri-simeonov-nfsb-sastoyanieto-na-koalitsiyata-ni-ne-se-opredelya-ot-izborite-ili-ot-opozitsiyata.html", "text": "Състоянието на коалицията и вътрешните взаимоотношения се определят единствено от нашите взаимоотношения в самата коалиция, а не от изборите. Това каза пред журналисти лидерът на НФСБ Валери Симеонов, предаде репортер на  Радио „Фокус“- Бургас . „Определя се не от опозицията и не от желанието на други хора, които искат тази коалиция да се разглоби“, заяви Симеонов. В отговор на въпрос залог ли са евроизборите за искане на предсрочни избори от страна на БСП, той коментира: „Не, това е стар въпрос. Дъвкан е и съм отговарял много пъти“.", "date": "2019.05.26", "title": "Европейски избори 2019: Валери Симеонов, НФСБ: Състоянието на коалицията ни не се определя от изборите или от опозицията"}
{"url": "http://www.focus-news.net/news/2019/05/26/2662724/evropeyski-izbori-2019-izbiratelnata-aktivnost-v-oblast-lovech-e-3629-obyaven-e-krayat-na-izborniya-den.html", "text": "Избирателната активност в Ловеч е 36,29%. Това съобщиха за  Радио „Фокус“  от РИК - Ловеч. В 18.10 е подаден сигнал, че в една секция избирателната бюлетина се сгъва само на две. Решението на РИК отхвърля като неоснователна и недоказана жалбата. Обявен е краят на изборния ден.  \r\nВиолета КРЪСТЕВА", "date": "2019.05.26", "title": "Европейски избори 2019: Избирателната активност в област Ловеч е 36,29%, обявен е краят на изборния ден"}
{"url": "http://www.focus-news.net/news/2019/05/26/2662723/evropeyski-izbori-2019-sektsionnata-izbiratelna-komisiya-v-selo-prekolnitsa-predade-parva-izbornite-si-knizha.html", "text": "Секционната избирателна комисия в село Преколница предаде първа изборните си книжа, предаде репортер на  Радио „Фокус” – Кюстендил . В сградата на Община Кюстендил пристигнаха председателят и членовете на секционната избирателна комисия, които първи предадоха бюлетините и протоколите. По списък в секцията са били 27 избиратели, от тях са гласували 11 души. Предстои обработка на изборните протоколи, преминаване през няколко засичания, след което и обработка от страна на екипа на „Информационно обслужване”. Пред сградата на Община Кюстендил екипи на Полиция, на „Общинска охрана” и на администрацията очакват пристигането и на представителите на останалите секционни избирателни комисии. \r\nВенцеслав ИЛЧЕВ", "date": "2019.05.26", "title": "Европейски избори 2019: Секционната избирателна комисия в село Преколница предаде първа изборните си книжа"}
{"url": "http://www.focus-news.net/news/2019/05/26/2662727/evropeyski-izbori-2019-s-shest-neosnovatelni-zhalbi-priklyuchi-izborniyat-den-v-rusenska-oblast.html", "text": "Успешно и без нарушения приключи изборният ден на територията на Русенска област. Това съобщи за  Радио „Фокус“ – Велико Търново  председателят на Районната избирателна комисия Мирослава Маркова. През деня в Комисията са постъпили общо шест жалби, които членовете са разгледали и са оставили без уважение, тъй като са били неоснователни. Последната изборна активност, отчетена в региона, е към 17.00 часа и е 24.93%. Общият брой на хората, отишли до урните, е 51 170. Обработката на първите протоколи, донесени от членове на секционни избирателни комисии в Русе, вече стартира. Процесът ще продължи през цялата нощ. \r\nЛуиза ТРАНЧЕВА", "date": "2019.05.26", "title": "Европейски избори 2019: С шест неоснователни жалби приключи изборният ден в Русенска област"}
{"url": "http://www.focus-news.net/news/2019/05/26/2662721/evropeyski-izbori-2019-bez-novi-zhalbi-i-narusheniya-priklyuchi-izborniya-den-vav-velikotarnovska-oblast.html", "text": "Без нови жалби и констатирани нарушения на изборния процес приключи вотът за еврдепутати на територията на Великотърновска област. Това съобщи за  Радио „Фокус“ – Велико Търново  председателят на Районната избирателна комисия (РИК) Десислава Йонкова. Тя уточни, че краят на изборния ден е бил поставен в 20.30 часа. „Всичко беше спокойно през целия ден. Имахме само една жалба, която се оказа основателна. Тя беше за лице, което е с постоянен адрес София, но е гласувало в горнооряховското село Крушето. Проблемът е,че няма регистрация за настоящ адрес, но са сега не може да се вземе конкретно решение, защото трябва да се изчакат документите от ГРАО“, обясни Деси Йонкова.   \r\nКъм момента в РИК – Велико Търново вече пристигат и първите протоколи от Секционните избирателни комисии. Официални резултати за това как са гласували жителите на областта ще има в малките часове на нощта. \r\nЛуиза ТРАНЧЕВА", "date": "2019.05.26", "title": "Европейски избори 2019: Без нови жалби и нарушения приключи изборния ден във Великотърновска област"}
{"url": "http://www.focus-news.net/news/2019/05/26/2662730/evropeyski-izbori-2019-kancho-stoychev-tns-poyavata-na-premiera-borisov-v-poslednite-15-dni-ot-kampaniyata-obarna-macha.html", "text": "Появата на премиера Борисов в последните 15 дни от кампанията „обърна мача“. Това каза за изборното студио на  Радио „Фокус“  Кънчо Стойчев, главен изпълнителен директор на третата по величина компания в информационната сфера в глобален мащаб TNS и съосновател на „Галъп Интернешънъл“. Според Стойчев без появата на Борисов резултатът би бил друг. Според социологът БСП ще увеличи присъствието си с поне един мандат, като уточни, че гласовете за левицата се увеличават спрямо миналата година. Той отдаде ниската избирателна активност на комплекс от фактори. \r\n„Има социална пасивност през последните години – това не бива да го тълкуваме само като нещо негативно, защото това е белег и на приемане на статуквото. Три дена празници, хубавото време, различните хора – едни пътуват, други се занимават с други неща – това не е фактор за пренебрегване. Най-важното е, че 65% от българските гласоподаватели отиват на тези избори с идеята за България, а не за Европа – това показва нагласа за занижена активност“, обясни социологът.  \r\nКънчо Стойчев не прогнозира големи промени в родния парламент, защото, по думите му, залогът на евроизборите никога не е било парламентарното мнозинство. България продължава с този парламент, с това парламентарно мнозинство, а какво ще се случи от тук нататък – зависи не от изборите, а от вътрешната ситуация в страната, обобщи Кънчо Стойчев. \r\nЦоня СЪБЧЕВА", "date": "2019.05.26", "title": "Европейски избори 2019: Кънчо Стойчев, TNS: Появата на премиера Борисов в последните 15 дни от кампанията „обърна мача“"}
{"url": "http://www.focus-news.net/news/2019/05/26/2662726/evropeyski-izbori-2019-hamid-hamid-dps-mustafa-karadaya-shte-se-ottegli-ot-myastoto-si-v-ep.html", "text": "Мустафа Карадайъ ще се оттегли от мястото си в ЕП. Това каза Хамид Хамид от ДПС в Изборното студио на  Нова телевизия . „Партията положи максимални усилия, проведе доста мощна и позитивна кампания, подчерта той. „След като излязат окончателните резултати ръководството на ДПС внимателно ще ги анализира и след като вземе мнението на Делян Пеевски ще реши дали да отиде евродепутат в ЕП”, обясни Хамид. „Младежките ни структури работеха изключително добре, така че няма как да не сме доволни”, коментира Хамид Хамид. Според него генералният проблем на всички партии е защо избирателят не гласува.", "date": "2019.05.26", "title": "Европейски избори 2019: Хамид Хамид, ДПС: Мустафа Карадайъ ще се оттегли от мястото си в ЕП"}
{"url": "http://www.focus-news.net/news/2019/05/26/2662720/evropeyski-izbori-2019-izborniyat-protses-v-oblast-targovishte-e-priklyuchil-kam-2030-chasa-nyama-danni-za-vazniknali-problemi-i-intsidenti.html", "text": "Изборният ден в област Търговище завърши в спокойна обстановка. Това съобщиха от пресцентъра на  ОДМВР - Търговище . Към 20.30 часа изборният процес във всички избирателни секции на територията, обслужвана от ОДМВР - Търговище, е приключил. Няма данни за възникнали проблеми и инциденти. В областната дирекция е създадена необходимата организация за съпровождане и транспортиране на изборните протоколи и материали от СИК в РИК. \r\nПрез днешния ден в сектор „Български документи за самоличност“ и звената му в РУ-Попово и РУ-Омуртаг са издадени общо 13 удостоверения за гласуване при изгубен, откраднат, повреден или унищожен документ за самоличност /лична карта или личен зелен паспорт, и липса на възможност да бъде издадена нова лична карта(6 – в ОД МВР-Търговище, 5 – в РУ-Попово, и 2 – в РУ-Омуртаг).Общият брой удостоверения за гласуване, издадени в сектора и в звената му от 21 до 26.05.2019 г. включително, е 20.", "date": "2019.05.26", "title": "Европейски избори 2019: Изборният процес в област Търговище е приключил към 20.30 часа, няма данни за възникнали проблеми и инциденти"}
{"url": "http://www.focus-news.net/news/2019/05/26/2662716/kathimerini-gartsiya-nova-demokratsiya-pecheli-izborite-za-ep-v-gartsiya-nezavisimi-gartsi-ne-minava-praga.html", "text": "Избирателните секции в тройните избори в Гърция за Европейския парламент и регионалните и местните власти бяха затворени в 19:00 часа, с проучване на общественото мнение, което показа солидна преднина за консервативната партия \"Нова демокрация\", съобщава електронното издание на атинския вестник  Kathimerini . \r\nСпоред анкета, проведена от MRB, Alco, Metron Analysis, Pulse и Marc за телевизиите Antenna, Alpha TV, Open TV, One Channel, Star и Skai, консервативната опозиция на Гърция ще спечели между 32 и 36% от гласовете, осигурявайки 8 -9 места в Европейския парламент. \r\nУправляващата СИРИЗА се очаква да спечели между 25 и 29 процента от гласовете, печелейки шест или седем места. \r\nПроучването сочи, че лявоцентристкият съюз \"Движението за промяна\" ще събере между 7 и 9 процента, или две до три места, докато неофашистката \"Златна зора\" е с 5-7 процента, придобивайки едно или две места. \r\nСпоред проучването Комунистическа партия ще спечели между 5 и 7 процента, т.е едно или две места в ЕП. \r\nПроруската националистическа партия „Гръцко решение” се очаква да спечели между 2,5 и 4,5 процента и евентуално място в евроасамблеята, \"Дием25\" на бившия гръцки финансов министър Янис Варуфакис - между 2,5 и 4,5 процента, също вероятно осигурявайки едно място, а \"То Потами\" между 1 и 2 процента. \r\nПроучването със 7 000 респонденти, беше проведено до 17:00 часа, два часа преди приключването на гласуването.  Тереза Герова", "date": "2019.05.26", "title": "Kathimerini (Гърция): \"Нова демокрация\" печели изборите за ЕП в Гърция, \"Независими гърци\" не минава прага"}
{"url": "http://www.focus-news.net/news/2019/05/26/2662729/evropeyski-izbori-2019-izborniyat-den-v-oblast-vidin-priklyuchi-v-spokoyna-obstanovka.html", "text": "Изборният ден в област Видин приключи в спокойна обстановка, съобщиха от  ОДМВР-Видин . Към 20.20 часа изборният процес във всички секции на територията на областта е приключил. Няма данни за възникнали проблеми и инциденти. \r\nСлужителите на сектор „Български документи за самоличност“ в областната дирекция, след подадено заявление от гражданин, са издали едно удостоверение за гласуване. \r\nОДМВР-Видин е създала необходимата организация за съпровождане и транспортиране на изборните протоколи и материали от секционните в Районната избирателна комисия.", "date": "2019.05.26", "title": "Европейски избори 2019: Изборният ден в област Видин приключи в спокойна обстановка"}
{"url": "http://www.focus-news.net/news/2019/05/26/2662725/evropeyski-izbori-2019-simeon-velinov-rik-smolyan-pri-3939-izbiratelna-aktivnost-priklyuchi-izborniya-den-v-oblast-smolyan.html", "text": "При 39.39% избирателна активност приключи изборния ден в област Смолян. Това съобщи за  Радио „Фокус“ – Смолян  Симеон Велинов – председател на Районната избирателна комисия – Смолян. Изборният ден в 270-те избирателни секции е приключил в 20.00 часа, като няма секции, в които гласуването да е продължило по-дълго, поясни Велинов. В община Баните избирателната активност на Евроизборите бе 45.63%, в община Борино – 54.23%, Девин – 38.54%, Доспат – 50.36%, Златоград – 30.88%, Мадан – 53.41%, Неделино – 28.76%, в Рудозем – 48.19%, Смолян – 34.12%, Чепеларе – 35.04%. \r\nСимеон Велинов каза още, че по време на изборния ден в Районна избирателна комисия – Смолян са постъпили общо 8 жалби и сигнали за нарушения, като по всички тях е взето отношение. \r\nНели ГЕРГЬОВСКА", "date": "2019.05.26", "title": "Европейски избори 2019: Симеон Велинов, РИК – Смолян: При 39.39% избирателна активност приключи изборния ден в област Смолян"}
{"url": "http://www.focus-news.net/news/2019/05/26/2662731/evropeyski-izbori-2019-ne-se-e-nalagalo-udalzhavane-na-rabotnoto-vreme-v-nito-edna-ot-563-te-izbiratelni-sektsii-na-teritoriyata-na-oblast-blagoevgrad.html", "text": "Районна избирателна комисия (РИК) – Благоевград обяви край на изборния ден за вота за членове на Европейския парламент. Това съобщи за  Радио „Фокус“ – Пирин Йордан Симонски , зам.-председател на комисията. Той уточни, че всички избирателни секции са затворили нормално, като не се е налагало удължаване на работното време в нито една от 563 секции на територията на областта. Най-много секции е имало в Благоевград – 142, а най-малко в община Якоруда – 16. В Област Благоевград по избирателни списъци право да гласуват на тази избори имаха 280 972, от тях към 17.30 часа правото си бяха упражнили 77 958 или 27.75 %., като най-висока избирателна активност е отчетена в Община Белица, а най-ниска в община Петрич. Данните показват още, че към 10.00 часа гласувалите в областта са били 17 696, а към 12.30 часа 40 912. \r\nПрез деня са разгледани няколко жалби. Според адв. Мартин Бусаров изборният ден е протекъл нормално, без сериозни проблеми или нарушения. През последните дни при общо 4 100 членове на секционните избирателни комисии е била извършена смяна на 2 000 от тях, 1 300 от които са били подменени през последните 3 дни, което е близо 50 % от общия брой. В региона имаше 140 секции с машинно гласуване, като никъде не са били констатирани проблеми при работата с устройствата. Очаква се в кратки срокове да започне приемането на изборните протоколи в Драматичен театър „Никола Вапцаров“ – Благоевград като се предполага, че първи ще бъдат готови секциите в болницата и ареста, намиращи се в областния център. \r\nЛивия НИНОВА", "date": "2019.05.26", "title": "Европейски избори 2019: Не се е налагало удължаване на работното време в нито една от 563-те избирателни секции на територията на област Благоевград"}
{"url": "http://www.focus-news.net/news/2019/05/26/2662732/evropeyski-izbori-2019-tomislav-donchev-gerb-slanchev-den-i-poreditsa-ot-pochivni-dni-tova-e-obyasnenieto-za-niskata-izbiratelna-aktivnost.html", "text": "Слънчев ден и поредица от почивни дни – това е обяснението за ниската избирателна активност. Това каза пред журналисти вицепремиерът и член на ПП ГЕРБ Томислав Дончев, предаде репортер на  Агенция „Фокус“ . Искам да благодаря на всички българи, които се постараха изборният ден да мине спокойно и нормално. Има сигнали за нарушения, но те са по-скоро от техническо естество. Радостното е, че за разлика от преди години нямаме тежки киберинциденти – спомняте си какво се случи през 2015 г.”, коментира Дончев. \r\nНа въпрос дали резултатите ще доведат до промени в партията, той заяви, че резултатите могат да се коментират едва когато излязат.  \r\nПопитан как ще коментира ниската избирателна активност, Дончев заяви: „Слънчев ден, поредица от почивни дни – това за мен е обяснението.“", "date": "2019.05.26", "title": "Европейски избори 2019: Томислав Дончев, ГЕРБ: Слънчев ден и поредица от почивни дни – това е обяснението за ниската избирателна активност"}
{"url": "http://www.focus-news.net/news/2019/05/26/2662734/evropeyski-izbori-2019-zapochna-predavaneto-na-izbornite-protokoli-i-knizha-ot-sik-ovete-v-oblast-blagoevgrad-kam-rayonnata-izbiratelna-komisiya.html", "text": "Започна предаването на изборните протоколи и книжа от СИК-овете в Област Благоевград към Районната избирателна комисия, предаде репортер на  Радио „Фокус“ – Пирин . Това се случва в Драматичен театър „Никола Вапцаров“ – Благоевград. Първите три секции, които пристигнаха бяха от болницата, ареста и подвижната секция в Благоевград. \r\nВ района има засилено полицейско присъствие, както и екипи на пожарна и спешен център. За да не се получава струпване от членове на секционни комисии, е отворена и зала „Пейо Яворов“, където пристигащите ще имат възможността да изчакат своя ред на топло. Също така във фоайето на театъра са обособени кътове, които могат да се използват от членовете на СИК-овете. Приемането на 563-те протокола ще бъде извършено от 19-членен екип на РИК – Благоевград. След края на процедурата трима души от комисията ще отпътуват до София, където да подадат събраната информация към Централната избирателна комисия. Най-вероятно това ще се случи между 10.00 и 12.00 часа на 27 май като до столицата ще пътуват председателят, заместник-председателят и секретарят на Района избирателна комисия – Благоевград. \r\nЛивия НИНОВА", "date": "2019.05.26", "title": "Европейски избори 2019: Започна предаването на изборните протоколи и книжа от СИК-овете в Област Благоевград към Районната избирателна комисия"}
{"url": "http://www.focus-news.net/news/2019/05/26/2662736/evropeyski-izbori-2019-samo-v-edna-sektsiya-v-oblast-silistra-vse-oshte-ima-zhelaeshti-da-glasuvat.html", "text": "Само в една секция в област Силистра все още има желаещи да гласуват. В секция №429 в община Дулово има 12 избиратели, очакващи да гласуват, каза за  Радио „Фокус“-Шумен  Теодора Тодорова, председател на Районна избирателна комисия-Силистра. Гласували са 42 161 избиратели в областта. Избирателната активност е 32.15%. В община Тутракан избирателната активност е 35.33%, в община Дулово - 45.16%, в община Главиница - 48.36%, в община Алфатар - 50.38%, в община Кайнарджа - 43.27%, в община Ситово - 50.22%. \r\nИвелина ИВАНОВА", "date": "2019.05.26", "title": "Европейски избори 2019: Само в една секция в област Силистра все още има желаещи да гласуват"}
{"url": "http://www.focus-news.net/news/2019/05/26/2662733/evropeyski-izbori-2019-dobrich-izborniyat-den-v-oblastta-priklyuchi-s-aktivnost-2995.html", "text": "Изборният ден в областта приключи с активност 29.95%, предаде кореспондент на  Радио „Фокус” – Варна . От Областна администрация – Добрич съобщиха, че най-висока избирателна активност през целия ден е отчетена в Община Крушари, където денят е приключил с гласували 1528 избиратели (39.80 %). Тази община обаче в края на изборния ден е изпреварена от Община Тервел – 5801 гласували (40.04 %). Следват Община Добричка – 17 879 избиратели,  гласували - 6690 (37.42 %); Община Генерал Тошево – 12 417 избиратели, гласували -4200 – (33.82%); Община Балчик – 17 122 гласоподаватели,  гласували - 5036 (29.41 %); Община Шабла – 4 003 избиратели, гласували - 1162 (29.30 %); Община град Добрич – 82 519 избиратели, гласували – 21 902 (26.54 %) и с най-ниска избирателна активност от самото начало на евровота е Община Каварна - 12 909 избиратели, гласували - 3157 (24.46 %). Правото си на глас в изборите за европейски парламент упражниха 49 476 от общия брой гласоподаватели 165 177 в Добричка област. \r\nЖулиета НИКОЛОВА", "date": "2019.05.26", "title": "Европейски избори 2019: Добрич: Изборният ден в областта приключи с активност 29.95%"}
{"url": "http://www.focus-news.net/news/2019/05/26/2662739/evropeyski-izbori-2019-s-336-izbiratelna-aktivnost-priklyuchi-izborniyat-den-v-23-ir-v-sofiya.html", "text": "Европейски избори 2019: С 33.6% избирателна активност приключи изборният ден в 23 ИР в София. Това съобщиха за  Агенция „Фокус“  от 23 ИР – София. От 399 087 гласоподаватели правото си на вот да упражнили 146 103. Изборният ден е приключил нормално и е протекъл без нарушения, които да пречат на изборните резултати. Проблеми с машинното гласуване е имало само една секция в район „Лозенец“, където машината не е стартирала и не е имало възможност да се гласува машинно.  \r\nТеодора ПАТРОНОВА", "date": "2019.05.26", "title": "Европейски избори 2019: С 33.6% избирателна активност приключи изборният ден в 23 ИР в София"}
{"url": "http://www.focus-news.net/news/2019/05/26/2662735/evropeyski-izbori-2019-s-3679-aktivnost-priklyuchi-izborniyat-den-v-oblast-montana.html", "text": "С 36,79% активност приключи изборният ден в област Монтана, съобщиха за  Радио „Фокус“ – Видин  от РИК-Монтана. Своя вот на европейските избори от областта са дали 46 330 души. Градовете в Монтана са с ниска избирателна активност и най-ниска тя е в Монтана - 31,76%, в Берковица е 32,43%, а в Лом - 33,86%. С най-висока избирателна активност Община Георги Дамяново – 56,18%. \r\nАнна ЛОЗАНОВА", "date": "2019.05.26", "title": "Европейски избори 2019: С 36,79%  активност приключи изборният ден в област Монтана"}
{"url": "http://www.focus-news.net/news/2019/05/26/2662741/evropeyski-izbori-2019-s-27-izbiratelnata-aktivnost-kam-2100-chasa-e-priklyuchil-izborniyat-den-v-24-ir-v-sofiya.html", "text": "С 27% избирателната активност към 21.00 часа е приключил изборният ден в 24 ИР в София. Това съобщиха за  Агенция „Фокус“  от 24 ИР в София. Има подадени два сигнала, касаещи нередности с машинното гласуване в район „Подуяне“, които са отстранени. В момента се преброяват изборните книжа.   \r\nТеодора ПАТРОНОВА", "date": "2019.05.26", "title": "Европейски избори 2019: С 27% избирателната активност към 21.00 часа е приключил изборният ден в 24 ИР в София"}
{"url": "http://www.focus-news.net/news/2019/05/26/2662738/evropeyski-izbori-2019-s-3220-izbiratelna-aktivnost-priklyuchi-izborniyat-den-vav-vidin.html", "text": "С 32.20% избирателна активност приключи изборният ден във Видин, съобщиха за  Радио „Фокус“ – Видин  от Районната избирателна комисия. Гласували са 28 629 избиратели от областта. Най-висока е избирателната активност в община Брегово – 58.18%, там са гласували 2 543 души. Видин е с най-ниска избирателна активност – 25.69%, като са гласували 15 370 души. \r\nАнна ЛОЗАНОВА", "date": "2019.05.26", "title": "Европейски избори 2019: С 32.20% избирателна активност приключи изборният ден във Видин"}
{"url": "http://www.focus-news.net/news/2019/05/26/2662742/evropeyski-izbori-2019-rumen-petkov-koalitsiya-za-balgariya-kampaniyata-beshe-otrovena-politicheski-debat-taka-i-ne-se-poluchi.html", "text": "Трябва да кажа, че кампанията беше отровена. Политически дебат така и не се получи. Това каза кандидатът за евродепутат от „Коалиция за България“ и лидер на АБВ Румен Петков пред  Дарик радио . „Проведохме една евтина кампания и много добре организирана. За съжаление, не можахме да стигнем до хората с основните послания“, коментира той. „Ние като че ли бяхме единствената коалиция, която се оформи като силна, антивоенно мотивирана, с ярко послание за гарантиране на мира в Европа и в региона“, заяви Петков. „През цялото време се опитвахме да говорим за приоритетите на България в ЕП, но не срещнахме нито отзвук, нито разбиране. От това пострада възможността българинът да направи сериозен и аргументиран избор“, обяви той и допълни, че едно от обясненията за невисокия вот е в това, че българинът не е видял особен смисъл. „Години наред не можем да мотивираме сънародниците си, че в ЕП могат да бъдат взимани добри за България решения“, обърна внимание той. Румен Петков благодари на гласувалите за  „Коалиция за България“ и поздрави победителите. Според него е абсурдно на изборите да е имало объркване между БСП и „Коалиция за България“. „В наименованието, с което участва БСП, има БСП. Не бих обиждал сънародниците ни, че тези, които са искали да гласуват за БСП, не са видели абревиатурата“, каза още той.", "date": "2019.05.26", "title": "Европейски избори 2019: Румен Петков, „Коалиция за България“: Кампанията беше отровена, политически дебат така и не се получи"}
{"url": "http://www.focus-news.net/news/2019/05/26/2662743/tsik-obyavi-kraya-na-izborniya-den-v-stranata-kam-2100-chasa.html", "text": "Централната избирателна комисия обяви края на изборния ден в страната на изборите за членове на Европейския парламент от Република България на 26 май 2019 г. към 21.00 ч. Това се посочва в  решение , публикувано на сайта на ЦИК.", "date": "2019.05.26", "title": "ЦИК обяви края на изборния ден в страната към 21.00 часа"}
{"url": "http://www.focus-news.net/news/2019/05/26/2662745/evropeyski-izbori-2019-galap-interneshanal-gerb-306-bsp-254-dps-127-vmro-79-demokratichna-balgariya-67-spored-dannite-ot-ekzitpola.html", "text": "ГЕРБ печели европейските избори с 30.6% от упражнилите правото си на глас. Това сочат резултатите от екзитпола на  социологическата агенция „Галъп интернешънъл” . БСП са спечелили доверието на 25.4 на сто от гласувалите. Следват ДПС (12.7%), ВМРО (7.9%), „Демократична България” (6.7%), ВОЛЯ (3.5%), АБВ (1.6%), „Атака” (1.6%), „Патриоти за Валери Симеонов” (1.4%), други (8.6%). \r\nСпоред „Галъп” избирателната активност е 30.8%. „Не подкрепям никого” в бюлетината са отбелязали 3.3% от гласувалите. Изследването е поръчано и платено от  .", "date": "2019.05.26", "title": "Европейски избори 2019: „Галъп интернешънъл”: ГЕРБ - 30.6%, БСП - 25.4%, ДПС - 12.7%, ВМРО - 7.9%, „Демократична България”- 6.7%, според данните от екзитпола"}
{"url": "http://www.focus-news.net/news/2019/05/26/2662737/afp-ogromna-pobeda-za-partiyata-na-orban-na-evropeyskiya-vot.html", "text": "Управляващата партия на Унгария „Фидес“ на премиера Виктор Орбан ще спечели голяма победа на европейските избори в страната, съгласно екзитполовете, предава AFP. \r\nСпоред данните, „Фидес“ получава 56% от гласовете на избирателите, а опозиционните партии, Социалистите и Демократическата коалиция, са далеч назад с по 10% всяка. \r\nПревод и редакция:", "date": "2019.05.26", "title": "AFP: Огромна победа за партията на Орбан на европейския вот"}
{"url": "http://www.focus-news.net/news/2019/05/26/2662740/evropeyski-izbori-2019-izborniyat-den-v-oblast-vratsa-priklyuchi-ne-sa-registrirani-narusheniya-na-izborniya-protses.html", "text": "Изборният ден в област Враца приключи. Това съобщиха от  ОДМВР-Враца . Не са регистрирани нарушения на изборния процес.  \r\nВ днешния ден в звено \"Български документи за самоличност\" към ОДМВР-Враца са издадени 16 удостоверения за гласуване. В ОДМВР е създадена необходимата организация за охрана на изборните протоколи и материали при транспортирането им  от избирателните секции до Районната избирателна комисия.", "date": "2019.05.26", "title": "Европейски избори 2019: Изборният ден в област Враца приключи, не са регистрирани нарушения на изборния процес"}
{"url": "http://www.focus-news.net/news/2019/05/26/2662747/evropeyski-izbori-2019-arman-babikyan-politolog-provali-se-opitat-chrez-evroizborite-da-se-reshat-vatreshnonatsionalni-vaprosi.html", "text": "Провали се опитът чрез евроизборите да се решат вътрешнонационални въпроси. Това каза за Изборното студио на  Радио „Фокус“  политологът Арман Бабикян. По думите му у нас никой не схваща изборите за ЕП по начин, който наподобява вижданията на европейските гласоподаватели. Той обърна внимание на разпределението на силите, което определи като почти идентично с тези на миналите евроизбори. \r\n„Извънпарламентарната опозиция – 1 мандат, т.нар. патриоти – 1 мандат, разликата между БСП и ГЕРБ се запазва, може би намаляват мандатите на ДПС. Няма категорично разместване на пластовете. Хората имат проблем в България и знаят, че с тези избори не решават проблеми в България – това е причината за ниската избирателна активност“, обясни политологът.  \r\nАрман Бабикян допълни, че БСП не е знаела как грамотно да води кампанията си, а кризата, породена от „Апартаментгейт“, се е ръководила от премиера Борисов. Корупционният удар, нанесен върху властта, попадна в управлението на министър -председателя, обясни Бабикян, като допълни, че активността на Борисов също е изиграла своята роля.  \r\nЦоня СЪБЧЕВА", "date": "2019.05.26", "title": "Европейски избори 2019: Арман Бабикян, политолог: Провали се опитът чрез евроизборите да се решат вътрешнонационални въпроси"}
{"url": "http://www.focus-news.net/news/2019/05/26/2662748/evropeyski-izbori-2019-trend-gerb-304-bsp-235-dps-141-vmro-75-demokratichna-balgariya-66-spored-dannite-ot-ekzitpola.html", "text": "ГЕРБ печели европейските избори с 30.4%от упражнилите правото си на глас. БСП получава 23.5% от гласовете, ДПС - 14.1%, ВМРО - 7.5%, „Демократична България” - 6.6%. Това сочат резултатите от екзитпола на  социологическата агенция „Тренд” . Следват ВОЛЯ (3.6%), „Атака” (1.2%), „Патриоти за Валери Симеонов” (1.2%) и други (10.2%). \r\nСпоред „Тренд” избирателната активност е 30.5 на сто. „Не подкрепям никого” в бюлетината са отбелязали 3.0% от гласувалите. Изследването е поръчано и платено от  .", "date": "2019.05.26", "title": "Европейски избори 2019: „Тренд”: ГЕРБ - 30.4%, БСП - 23.5%, ДПС - 14.1%, ВМРО - 7.5%, „Демократична България” - 6.6%, според данните от екзитпола"}
{"url": "http://www.focus-news.net/news/2019/05/26/2662746/evropeyski-izbori-2019-2708-e-izbiratelnata-aktivnost-v-oblast-sliven.html", "text": "27.08% е избирателната активност в Сливенска област на изборите за членове на Европейския парламент от Република България, съобщиха от  Областната администрация . От  170 732 избиратели по списък правото си на глас упражниха 46 249 души. На предходните избори за Европейски парламент след приключването на изборния ден в 19.00 часа бе отчетена активност от 29.74% при общ брой на избирателите от 174 192 души в Сливенска област. \r\nНа 26 май до избирателните секции в община Сливен отидоха 28 657 гласоподаватели или 26.13% от избирателите в общината. В община Нова Загора бе отчетена активност от 26.60% при гласували 8 713 души. В община Котел гласувалите са 5 538 души. Там избирателната активност е най-висока – 33.18%. В община Твърдица правото си на глас упражниха 3 341 души или 28.79% от избирателите. \r\nОбщините Сливен, Котел и Твърдица приключиха изборния ден точно в 20.00 часа. Гласуването в секциите в община Нова Загора – също, но поради липса на информация от няколко секционни комисии краят на гласуването официално бе оповестен с известно закъснение.", "date": "2019.05.26", "title": "Европейски избори 2019: 27.08% е избирателната активност в област Сливен"}
{"url": "http://www.focus-news.net/news/2019/05/26/2662749/plovdiv-futbolistat-martin-kamburov-e-arestuvan-za-huliganska-proyava-v-oblastniya-grad.html", "text": "Футболистът Мартин Камбуров е арестуван за хулиганска проява в Пловдив. Това съобщи за  Радио „Фокус“-Пловдив  говорителят на ОДМВР. Камбуров е бил арестуван около обед, заради неправилно паркиране и последвало неуважително поведение към полицейски служители. Хулиганската му проява е била придружена и с увреждане на общинско имущество. От полицията посочиха, че той е преминал с колата си през скобите, които са били поставени на автомобила заради неправилното паркиране на ул. „Полковник Сава Муткуров” в кв. „Кършияка”. Очевидци разказват, че, когато видял поставените скоби на колата си, Камбуров започнал да вика и псува служителите на „Общинска полиция”. Когато пристигнали и полицаи от 3 Районно управление на МВР, започнал да се държи агресивно и с тях, като си позволил дори да ги замерва с банкноти. С него е бил още един мъж, който също е задържан в ареста. \r\nГлобата за неправилно паркиране на автомобил в Пловдив е 30 лева.  \r\nЦветана ТОНЧЕВА", "date": "2019.05.26", "title": "Пловдив: Футболистът Мартин Камбуров е арестуван за хулиганска проява в областния град"}
{"url": "http://www.focus-news.net/news/2019/05/26/2662750/evropeyski-izbori-2019-alfa-risarch-gerb-327-bsp-232-dps-136-vmro-7-demokratichna-balgariya-59-spored-dannite-ot-ekzitpola.html", "text": "32,7% е вотът за ГЕРБ и партньорите им на днешните европейски избори, като БСП остават на второ място с 23,2%. Това сочат резултатите от екзитпола на  социологическата агенция „Алфа Рисърч” . \r\nДПС са трети с 13,6% от гласовете, а освен тях в ЕП отиват и представители на ВМРО (7%) и „Демократична България” (5,9%). Към момента не се класира коалицията около „Воля” на Веселин Марешки, макар именно сред нейния електорат да са най-много хората, които са решили в последния момент за кого ще гласуват. \r\n„Атака” и „Патриоти за Валери Симеонов” вземат по 1,7% от националистическия вот, а отстраненият кмет на „Младост” Десислава Иванчева взема 1,2% от вота. \r\nУправляващите ще имат 7 евродепутати, а левицата – 5. ДПС ще е с трима, ВМРО и „Демократична България” – с по един. \r\nДясното обединение с първи в листата Радан Кънев е участникът в евроизборите с най-голям процент гласували, които са решили да пренаредят листата. Общо от всички гласували 42% са се възползвали от преференцията. \r\nАктивността остава на рекордно ниски нива – 28,8%. \r\n31 на сто от запитаните са на мнение, че сегашната структура на управлението трябва да се запази, 32 на сто смятат, че са нужни персонални промени, а само 22% от запитаните искат предсрочни избори. Изследването е поръчано и платено от  .", "date": "2019.05.26", "title": "Европейски избори 2019: „Алфа Рисърч”: ГЕРБ - 32.7%, БСП - 23.2%, ДПС - 13.6%, ВМРО - 7%, „Демократична България” - 5,9%, според данните от екзитпола"}
{"url": "http://www.focus-news.net/news/2019/05/26/2662744/evropeyski-izbori-2019-sofiya-v-zala-arena-armeets-pristignaha-parvite-byuletini.html", "text": "В столичната зала „Арена Армеец” пристигнаха бюлетините и протоколите на гласувалите в затвора и столичните арести, предаде  БНТ . В „Арена Армеец” ще бъдат приети протоколите от 24 и 25 РИК. Новост сега е, че председателите на комисиите няма да влизат в залата, а всичко ще се случва пред входовете й.", "date": "2019.05.26", "title": "Европейски избори 2019: София: В зала „Арена Армеец” пристигнаха първите бюлетини"}
{"url": "http://www.focus-news.net/news/2019/05/26/2662756/sport-federer-zapochna-s-pobeda-na-rolan-garos.html", "text": "Бившият номер едно в света Роджър Федерер започна с победа първото си участие на „Ролан Гарос“ от 2015 година насам. Швейцарецът надигра Лоренцо Сонего от Италия с 6:2, 6:4, 6:4 в двубой, продължил 1 час и 41 минути игра на централния корт „Филип Шатрие”. \r\nВъв втори кръг Федерер ще играе срещу „щастливия губещ” Оскар Оте от Германия, който надделя с 3:1 сета над Малек Джазири.", "date": "2019.05.26", "title": "Спорт: Федерер започна с победа на \"Ролан Гарос\""}
{"url": "http://www.focus-news.net/news/2019/05/26/2662751/evropeyski-izbori-2019-mustafa-karadaya-dps-golyama-chast-ot-balgarite-dnes-byaha-v-evropa-ne-na-pochivka-a-na-gurbet.html", "text": "Голяма част от българите днес бяха в Европа не на почивка, а на гурбет. Това каза на пресконференция председателят на ДПС Мустафа Карадайъ, предаде репортер на  Агенция „Фокус“ . „Днес България поведе за четвърти път избори за членове на ЕП. Искам да поздравя всички проевропейски настроени български граждани и най-вече тези, които участваха в изборите. Искам да благодаря на всички български избиратели, които подкрепиха ДПС. Искам да поздравя и структурите на партията, които неуморно работиха и бяха до народа“, посочи Карадайъ. Той подчерта, че ДПС е направила една проевропейска позитивна кампания. „Разяснихме на нашите избиратели защо са важни тези избори, какво трябва да се случи в ЕС и как ЕС ще бъде полезен за развитието на България. Успоредно с това обаче разяснихме, че България има нужда от ясна програма за ускорено догонващо развитие в рамките на ЕС, за да може нашите деца и внуци, които са в Европа на гурбет, да има условия и среда да се върнат в България. Защото днес имаше изявления, че част от българските граждани са били на почивка – да, може би от големите градове,  където има по-добри условия за живот е било така, но това, което видяхме от предизборната кампания, е, че жителите на малките градове не са в Европа на почивка, а на гурбет. И ние сме длъжни да направим така, че да създадем условия да не обезлюдяват малките населени места в България“, зави още Карадайъ и посочи, че ДПС ще направи анализ и коментар на резултатите, когато те излязат официално. \r\n„България има нужда от ясна програма за ускорено догонващо развитие в ЕС – това нещо видяхме по време на кампанията. И като казваме „в  рамките на ЕС“, ние много добре знаем каква Европа искаме – единна и силна. Европа не на омразата, не на противопоставянето, не на разделението. Европа на мира, свободата и толерантността“, подчерта Карадайъ. Той заяви, че е ходил много пъти в Брюксел и ще продължава да ходи като председател на ДПС. „За нас тези изброи бяха важни, защото ценностите на ЕС са и ценности на ДПС. И затова председателят на ДПС беше водач на евролистата“, Карадайъ.", "date": "2019.05.26", "title": "Европейски избори 2019: Мустафа Карадайъ, ДПС: Голяма част от българите днес бяха в Европа не на почивка, а на гурбет"}
{"url": "http://www.focus-news.net/news/2019/05/26/2662754/evropeyski-izbori-2019-v-spokoyna-obstanovka-priklyuchi-izborniyat-den-v-oblast-kyustendil.html", "text": "В спокойна обстановка приключи изборният ден в областта. Това съобщи за  Радио „Фокус” – Кюстендил  Катя Табачка, говорител на  ОбДМВР – Кюстендил . По думите ѝ няма възникнали проблеми и инциденти, които да са попречили на граждани да упражнят правото си на вот. Създадена е организация за съпровождане на изборните книжа до РИК. От постъпилите сигнали за нарушения няма съотносими към дейността на дирекцията. През деня са издадени от сектор „Български документи за самоличност“ 8 удостоверения  на граждани, чиито лични документи са изгубени, повредени или с изтекъл срок на валидност. \r\nВенцеслав ИЛЧЕВ", "date": "2019.05.26", "title": "Европейски избори 2019: В спокойна обстановка приключи изборният ден в област Кюстендил"}
{"url": "http://www.focus-news.net/news/2019/05/26/2662753/evropeyski-izbori-2019-mariya-gabriel-gerb-pokazahme-che-mozhesh-da-poluchish-podkrepa-zaradi-rezultati-i-idei-a-ne-s-nerealistichni-obeshtaniya-i-falshivi-novini.html", "text": "Показахме, че в България не вярваме на фалша, че можеш да получиш подкрепа в следствие на резултати и конкретни идеи, не с лозунги, не с нереалистични обещания и фалшиви новини. Това каза водачът на евролистата на ГЕРБ и СДС Мария Габриел на пресконференция след края на изборния ден, предаде репортер на  Агенция „Фокус“ . „Искам да благодаря на участниците в тези евроизбори, които не се поддадоха на антикампанията“, посочи тя. „Искам да благодаря и на колегите от СДС и структурите им за мобилизацията, както и на десните формации, с които имахме споразумение за тези избори. Това е много ясен положителен сигнал за активна, уважавана България в Европа“, каза Мария Габриел. „Освен видимите опоненти, имахме и един невидим, който не пропускаше възможността да прелее гласове към партията, която го издигна за кандидат. Това е първа негова загуба и втора за неговия ментор“, коментира тя. „Благодаря на българите, които казаха много ясно- „искаме резултати, искаме честност и конкретен ангажимент“. Това сме правили в тази кампания“, изтъкна Мария Габриел. „Със всяка своя дума заставам с работата си. Това показахме целия отбор в тази кампания“, подчерта тя. „Нашият лидер Бойко Борисов каза, че има един ден за прошка. Искам да благодаря на всички българи, които днес ми я дадоха“, каза още Мария Габриел.", "date": "2019.05.26", "title": "Европейски избори 2019: Мария Габриел, ГЕРБ: Показахме, че можеш да получиш подкрепа заради резултати и идеи, а не с нереалистични обещания и фалшиви новини"}
{"url": "http://www.focus-news.net/news/2019/05/26/2662755/evropeyski-izbori-2019-blizo-30-e-aktivnostta-v-izborite-za-chlenove-na-evropeyskiya-parlament-v-plovdiv.html", "text": "Близо 30% е активността в изборите за членове на Европейския парламент в Пловдив. 15 минути преди края на изборния ден гласувалите бяха 28.29%, съобщиха за  Радио „Фокус“-Пловдив  от 16-та Районна избирателна комисия. Гласували са 84 963 избиратели от общо имащи право на глас 300 219 души.  \r\nНай-много са гласувалите в район „Централен“, след тях са тези в район „Западен“ - 29,78%, район „Северен“ - 29,40%, район „Южен“- 27,75%, район „Тракия“ - 27,21% и район „Източен“ - 20,81%. \r\nЦветана ТОНЧЕВА", "date": "2019.05.26", "title": "Европейски избори 2019: Близо 30% е активността в изборите за членове на Европейския парламент в Пловдив"}
{"url": "http://www.focus-news.net/news/2019/05/26/2662758/evropeyski-izbori-2019-angel-dzhambazki-vmro-bnd-blagodarya-na-balgarskite-rodolyubtsi-i-patrioti-koito-ne-razpilyaha-glasovete-si-i-ne-se-podvedoha-po-mereneto-na-reytingi.html", "text": "Благодаря на българските родолюбци и патриоти, които не разпиляха гласовете си и не се подведоха по меренето на рейтинги. Това каза водачът на листата на ВМРО – БНД Ангел Джамбамзки по време на пресконференция след края на изборния ден, предаде репортер на  Агенция „Фокус“ . „Трябва да започна малко дълга поредица от благодарности. Дължим тези благодарности на хората, които гласуваха за нас, дадоха ни своето доверие и ще изискват от нас поведение, което да защитава техния интерес“, каза още Джамбазки. Той благодари на тези български родолюбци без значение дали са православни, или католици. „Ние събрахме най-голяма представителна група от българското общество“, каза още той.  \r\nДеница КИТАНОВА", "date": "2019.05.26", "title": "Европейски избори 2019: Ангел Джамбазки, ВМРО-БНД: Благодаря на българските родолюбци и патриоти, които не разпиляха гласовете си и не се подведоха по меренето на рейтинги"}
{"url": "http://www.focus-news.net/news/2019/05/26/2662757/evropeyski-izbori-2019-krasimir-karakachanov-vmro-bnd-blagodarya-na-balgarite-koito-ne-se-poddadoha-na-provokatsiyata-i-klevetite-sreshtu-nas-i-ni-podkrepiha.html", "text": "Благодаря на българите, които не се поддадоха на провокацията и клеветите срещу нас и ни подкрепиха. Това каза лидерът на ВМРО – БНД Красимир Каракачанов по време на пресконференция след края на изборния ден, предаде репортер на  Агенция „Фокус“ . Той прогнозира, че в следващия парламент ВМРО ще изпрати минимум един или двама евродепутати. „Тази кампания беше изключително трудна, защото видяхте, че по време на кампанията не малка част от политическите формации, било подбуждани от личния си егоизъм и безсилие да направят нещо полезно за обществото или нацията, се опитаха да концентрират целия огън върху нас. Искам да благодаря на онези българи, които не се поддадоха на провокацията и клеветите и ни подкрепиха“, каза още Каракачанов. „Тези 8% българи, които прецениха, че в бъдещия европейски парламент трябва да има европейски представители от страна на България, които не да се чудят към кое европейско семейство да се присъединят, а прецениха, че в европарламента трябва да има достойни българи, които отстояват българския интерес“, допълни Каракачанов.  \r\nДеница КИТАНОВА", "date": "2019.05.26", "title": "Европейски избори 2019: Красимир Каракачанов, ВМРО – БНД: Благодаря на българите, които не се поддадоха на провокацията и клеветите срещу нас и ни подкрепиха"}
{"url": "http://www.focus-news.net/news/2019/05/26/2662759/evropeyski-izbori-2019-mariya-gabriel-gerb-vav-vtornik-liderat-ni-boyko-borisov-shte-predstavi-analiz-na-kampaniyata.html", "text": "На кампанията и на изпратените ни от българите послания ще бъде направен анализ с изводи. Той ще бъде представен във вторник от лидера на ГЕРБ Бойко Борисов и Изпълнителната комисия на партията. Това каза водачът на евролистата на ГЕРБ и СДС Мария Габриел на пресконференция след края на изборния ден, предаде репортер на  Агенция „Фокус“ . „Бих искала да си дадем време до вторник, ние също си задаваме въпроси. Да получим отговорите до вторник от този, който наистина ги има- лидерът Бойко Борисов“, заяви тя. „Какво ни отличаваше в тази кампания- ние от ГЕРБ и СДС излязохме с резултати за градовете и селата, които се променят, и с чуваемост към проблемите и предизвикателствата“, изтъкна Мария Габриел. „Кампанията ни беше положителна. Кампанията ни от утре означава обединение за това да отстояваме България такава, каквато искаме да я видим- уважавана, активна и казва не на двойни категории и на периферии“, заяви тя. „Работим, грешим, поправяме грешките си, но връзката ни с хората и желанието ни Европа да бъде усетена и в най-малкото населено място и да носи полза и на най-младия и на най-възрастния ни беше силата“, подчерта Габриел.", "date": "2019.05.26", "title": "Европейски избори 2019: Мария Габриел, ГЕРБ: Във вторник лидерът ни Бойко Борисов ще представи анализ на кампанията"}
{"url": "http://www.focus-news.net/news/2019/05/26/2662780/sport-elena-svitolina-pobedi-vinas-uilyams-s-20-seta.html", "text": "Елена Свитолина отстрани Винъс Уилямс в един от най-интересните двубои на старта на \"Ролан Гарос\". Украинката се справи с бившата номер 1 в света след успех с 6:3, 6:3. Следващата й съперничка ще е сънародничката й Катерина Козлова. 38-годишната Уилямс, която е финалистка в Париж от 2002 г., не е стигала по-далече от трети кръг на турнир от Големия шлем от US Open 2017.", "date": "2019.05.26", "title": "Спорт: Елена Свитолина победи Винъс Уилямс с 2:0 сета"}
{"url": "http://www.focus-news.net/news/2019/05/26/2662760/evropeyski-izbori-2019-s-izbiratelna-aktivnost-ot-2986-priklyuchi-izborniyat-den-v-oblast-kyustendil.html", "text": "С избирателна активност от 29,86 % приключи изборният ден в областта. Това съобщиха за  Радио „Фокус” – Кюстендил  от Районна избирателна комисия – Кюстендил.  До урните са достигнали общо 35 912 души. В община Бобов дол са гласува 2 435 човека, като избирателната активност е 33, 49 %, в Бобошево гласувалите са 777 – 35 %. В Община Дупница бюлетини са пуснали 12 171 или 29, 06 %, в Кочериново гласувалите са 1277 – 38,05 %. В  Кюстендилска община правото си на глас на днешните евроизбори са упражнили 15 439 човека или 28, 27 %, в Невестинско гласувалите са 725 – 41, 67 %, в Рила 718 гласували – 28, 82 %. В Сапарева баня общо гласувалите през днешния ден са 2 108 – 32, 91 %, а в най-малката община Трекляно до урните са достигнали 316 – 34, 62%. \r\nВенцеслав ИЛЧЕВ", "date": "2019.05.26", "title": "Европейски избори 2019: С избирателна активност от 29,86 % приключи изборният ден в област Кюстендил"}
{"url": "http://www.focus-news.net/news/2019/05/26/2662728/evropeyski-izbori-2019-3195-e-izbornata-aktivnost-v-oblast-burgas-izborniyat-den-e-priklyuchil.html", "text": "Изборния ден в област Бургас приключи. Това съобщиха пред журналисти от Районната избирателна комисия, предаде репортер на  Радио „Фокус“ – Бургас . Безпроблемно се е осъществило затварянето на изборните секции. Общо за областта са гласували 31,95% от имащите право на глас, равняваща се на 114 549 души. В град Бургас са гласували 28.47% от избирателите, което се равнява на 53 196 души. Най-висока остана избирателната активност в Община Руен – 56.00%. Най-ниска избирателна активност е отчетена в Община Камен, където избирателите наброяват 25.78%. \r\nМария ПОПЧЕВА", "date": "2019.05.26", "title": "Европейски избори 2019: 31,95% e изборната активност в област Бургас, изборният ден е приключил"}
{"url": "http://www.focus-news.net/news/2019/05/26/2662779/evropeyski-izbori-2019-vasil-tonchev-sova-haris-v-bsp-shte-ima-seriozni-turbulentsii-zashtoto-za-vtori-pat-sled-parlamentarnite-izbori-prez-2017-se-pravyat-edni-i-sashti-greshki.html", "text": "В БСП ще има сериозни турбуленции, защото за втори път след парламентарните избори през 2017 се правят едни и същи грешки. Това каза за Изборното студио на  Радио „Фокус“  директорът на социологическа агенция „Сова Харис“ Васил Тончев.  „Особено финалът на кампанията на ГЕРБ беше много по-сполучлив и убедителен. Тезата, която представяше ръководството на левицата на БСП, че положението у нас е толкова лошо, че след тези избори трябва да се търси смяна на изпълнителната власт, нови избори и т.н. не беше убедителна и не успя да убеди избирателите, че трябва да бъде подкрепена. Прекалено силно се клати лодката до такава степен, че се плашат избирателите, вследствие на което се получава такъв отлив в последния момент от подкрепата за тях“, обясни социологът“. Васил Тончев допълни, че БСП губи около 2% гласоподаватели по формални причини към „Коалиция за България“. Премиерът Бойко Борисов успя изгубена кампания да я изведе до успешен финал за ръководената от него партия.  \r\nЦоня СЪБЧЕВА", "date": "2019.05.26", "title": "Европейски избори 2019: Васил Тончев, „Сова Харис“: В БСП ще има сериозни турбуленции, защото за втори път след парламентарните избори през 2017 се правят едни и същи грешки"}
{"url": "http://www.focus-news.net/news/2019/05/26/2662762/evropeyski-izbori-2019-3249-e-izbiratelnata-aktivnost-v-oblast-shumen-kam-2030-chasa.html", "text": "32.49% е избирателната активност в област Шумен към 20.30 часа. Това съобщиха на пресконференция Десислава Василева и Дилян Нанев, говорители на РИК-Шумен, предаде репортер на  Радио „Фокус“ - Шумен . В 20.40 часа е приключил изборният ден във всички секции. \"Гласували са 53 530 от общо 164 774 избиратели. Най-висока е активността в община Никола Козлево - 54.90%, следвана от община Каолиново - 50.33%, община Венец- 49.82%, община Върбица-44.11%. В община Нови пазар са гласували 32.60%, в община Хитрино- 30%, в община Смядово- 27.61%. В община Шумен са гласували 27.29% или 22 780 от общо 83 459 избиратели. Най-ниска е избирателната активност в община Велики Преслав - 25.09%. Получените в хода на изборния ден в РИК-Шумен 7 сигнала за нарушения са неоснователни\", заяви Дилян Нанев. Той посочи, че има информация за секции, в които преимуществено е бил използвано гласуването с машина - в една от секциите в Смядово, 50% от гласувалите са дали вота си чрез машина, широко използван е бил машинният начин и в секция в кв. Тракия в Шумен. В село Габрица машината за гласуване въобще не е тръгнала, най-вероятно поради дефект. Флашките и картите от нестартиралата машина ще бъдат предадени на РИК, а оттам и в  ЦИК. Има информация и за машина в една от шуменските секции, която в хода на изборният ден е изписала край на лимита за гласуване. \r\nИвелина ИВАНОВА", "date": "2019.05.26", "title": "Eвропейски избори 2019: 32.49% е избирателната активност в област Шумен към 20.30 часа"}
{"url": "http://www.focus-news.net/news/2019/05/26/2662783/evropeyski-izbori-2019-trend-gerb-287-bsp-24-dps-174-vmro-81-demokratichna-balgariya-61-sochat-danni-ot-paralelno-prebroyavane.html", "text": "ГЕРБ печели европейските избори с гласовете на 28.7% от упражнилите правото си на глас. БСП получава 24% от гласовете, ДПС- 17.4%, ВМРО 8.1%, \"Демократична България\" 6.1 %, сочат данните от паралелното преброяване при 85% от извадката на  социологическа агенция \"Тренд\" . ВОЛЯ получава 3.6%, Атака 1.0%,  АБВ 0.8%, „Патриоти за Валери Симеонов“- 1%, Възраждане 1.1%, Десислава Иванчева 1.7%,  Ваня Григорова 0.5%, други (общо) 6.1%. Избирателната активност е била 30.6%, а гласувалите с \"Не подкрепям никого\" - 3.2 на сто. Проучването е поръчано и платено от  .", "date": "2019.05.26", "title": "Европейски избори 2019: „Тренд“: ГЕРБ- 28.7%, БСП- 24%, ДПС- 17.4%, ВМРО 8.1%, \"Демократична България\" 6.1 %, сочат данни от паралелно преброяване"}
{"url": "http://www.focus-news.net/news/2019/05/26/2662782/evropeyski-izbori-2019-rumen-hristov-sds-razgovorite-s-gerb-teparva-predstoyat.html", "text": "Разговорите с ГЕРБ тепърва предстоят. Това заяви лидерът на СДС Румен Христов пред  БНТ . Христов смята, че партията му е успяла да мобилизира максимално избирателите на Съюза на демократичните сили. Toй посочи, че е почти убеден, че Александър Йорданов ще бъде евродепутат и няма да бъде изместен с преференции от коалиционните им партньор в тези избори - кандидати на ГЕРБ. \r\n\"Големият партньор има най-вече заслугата това, което постигнахме. Но аз смятам, че освен твърдите избиратели, които следват Съюза на демократичните сили, успяхме да предадем една по-дясна физиономия на съюза между ГЕРБ и СДС и да върнем част от периферията, част от избирателите на ГЕРБ\", заяви Христов. Коалицията между ГЕРБ и СДС той определи като \"логичен\" предвид това, че двете партии са част от Европейската народна партия, а относно бъдещи коалиции между двете формации, лидерът на СДС каза, че разговорите тепърва предстоят. \"Ако колегите от \"Демократична България\" успеят да прескочат бариерата, ще ги поздравя. Надявам се, техният представител да бъде в групата на Европейската народна партия, както заявиха, и да работим заедно за успехите на България и избирането на Манфред Вебер за председател на Европейската комисия\", коментира Христов.", "date": "2019.05.26", "title": "Европейски избори 2019: Румен Христов, СДС: Разговорите с ГЕРБ тепърва предстоят"}
{"url": "http://www.focus-news.net/news/2019/05/26/2662761/evropeyski-izbori-2019-angel-dzhambazki-vmro-vsichki-balgarski-evrodeputati-da-se-saberem-i-da-si-razpredelim-zadachite.html", "text": "Всички български евродепутати да се съберем и да си разпределим задачите. Това каза водачът на листата на ВМРО – БНД Ангел Джамбазки по време на пресконференция след края на изборния ден, предаде репортер на  Агенция „Фокус“ . „Предстои ни много работа. Лично аз и вероятно, който от нас бъде избран на второто място, предлагаме на всички български евродепутати, избрани в ЕП, да се съберем веднага след изборите“, каза той и посочи, че изборите са свършили, както и политическото противопоставяне“, заяви Джамбазки. Според него не могат да се позволя повече туристи и хора да си изпускат самолета и да не разбират за какво са изпратени в Брюксел.   \r\nДеница КИТАНОВА", "date": "2019.05.26", "title": "Европейски избори 2019: Ангел Джамбазки, ВМРО: Всички български евродепутати да се съберем и да си разпределим задачите"}
{"url": "http://www.focus-news.net/news/2019/05/26/2662763/evropeyski-izbori-2019-s-2704-izbiratelnata-aktivnost-priklyuchi-izborniyat-den-v-plovdivska-oblast.html", "text": "С 27,04% избирателната активност приключи изборният ден в Пловдивска област. Това съобщиха за  Радио „Фокус“ – Пловдив  от 17-та Районна избирателна комисия. Общият брой на гласувалите е 78 319 души. През изборния ден в община Асеновград са гласували общо 16 281 или 29.55%, в община Брезово – 1 686 души или 32.10 %, в община Калояново – 2 609 души или 28.21%, а в община Карлово –  12 077 души или 26.75%. \r\n1532 или 22,76 % души са дали своя вот по време на изборите за Европейски парламент в община Кричим, в община Куклен са гласували 2 210 души или 39.00%, а в община Лъки – 817 души или 33,51%. В община Марица урните са посетени 7 314 или 28.65% от имащите право на глас, в община Перущица са гласували 1 162 души или 27.83%, в община Първомай – 5 774 души или 24.89%, а в община Раковски са гласували 4 972 души или общо 22.26%. \r\nНа територията на община Родопи избирателната активност през деня е 25,97% или  общо гласували 7 075 души, в община Садово избирателната активност е 23,78% или 2866 души, в община Сопот вот са упражнили 2383 души или 26,38%, а в община Стамболийски са гласували 4389 души или 24,55%. \r\n2315 души или 28,54% от имащите право на глас в община Съединение са упражнили правото си да гласуват, а в община Хисаря – 2875 или 27,14% от имащите право на глас. \r\nВ областта бяха разкрити общо 532 избирателни секции, 3 от които подвижни, а 8 са в лечебни заведения. В 145 секции имаше възможност да се гласува машинно. Общо 289 646 са избирателите, които имаха право да гласуват на изборите за Европейски парламент в Пловдивска област. \r\nТони МИХАЙЛОВ", "date": "2019.05.26", "title": "Европейски избори 2019: С 27,04% избирателната активност приключи изборният ден в Пловдивска област"}
{"url": "http://www.focus-news.net/news/2019/05/26/2662786/evropeyski-izbori-2019-alfa-risarch-gerb-311-bsp-242-dps-165-vmro-7-demokratichna-balgariya-53-pri-50-obraboteni-danni-ot-paralelnoto-prebroyavane.html", "text": "ГЕРБ - 31.1%, БСП - 24.2%, ДПС - 16.5%, ВМРО - 7%, „Демократична България” - 5.3%. Това показват данните от паралелното преброяване при 50% от извадката на  „Алфа Рисърч” . Разликата между ГЕРБ и БСП се запазва сериозна – 31,1% срещу 24,2%, но пък „Демократична България” остава под бариерата за влизане в Европейския парламент. ДПС са печеливши от подобно развитие, защото процентът им се качва до 16,5 на сто, което значи четирима евродепутати – само с един по-малко от петимата на „БСП за България”. \r\nВМРО на този етап са стабилни със 7% и един евродепутат. „Демократична България” се срива до 5,3%, докато екзитполът им даваше 5,9%. Изследването е поръчано и платено от  .", "date": "2019.05.26", "title": "Европейски избори 2019: „Алфа Рисърч”: ГЕРБ - 31.1%, БСП - 24.2%, ДПС - 16.5%, ВМРО - 7%, „Демократична България” - 5.3% при 50% обработени данни от паралелното преброяване"}
{"url": "http://www.focus-news.net/news/2019/05/26/2662781/afp-pravo-i-spravedlivost-specheli-42-v-polsha.html", "text": "Управляващата дясна партия \"Право и справедливост\" (ПиС) спечели изборите за Европейски парламент в Полша в неделя, преодолявайки коалицията на опозиционните либерални партии, показват екзитполовете, предава  AFP . \r\nПиС взе 42,4% от гласовете и печели 24 от 51 места на страната в Европейския парламент в сравнение с 39,1% и 22 места за Европейската либерална коалиция, сочат проучванията на IPSOS. \r\nПрогресивната Пролетна партия взе 6,6% за три места и 6,1% (3 места) отидоха в крайно дясната Конфедерационна група. \r\nПревод и редакция:", "date": "2019.05.26", "title": "AFP: „Право и справедливост“ спечели 42% в Полша"}
{"url": "http://www.focus-news.net/news/2019/05/26/2662793/evropeyski-izbori-2019-daniel-smilov-politolog-razlikata-mezhdu-gerb-i-bsp-kakto-i-rezultatat-na-demokratichna-balgariya-sa-iznenadite-ot-evroizborite.html", "text": "Разликата между ГЕРБ и БСП, както и резултатът на „Демократична България“ са изненадите от евроизборите. Това каза за Изборното студио на  Радио „Фокус“  политологът Даниел Смилов. По думите му от БСП не са успели да се позиционират като алтернатива на ГЕРБ. Това, което заявиха като алтернатива, бе неприемливо, каза още Смилов, визирайки амбициите за по-тесни връзки с Русия и антиевропейската, по своя характер, кампания. Българите са проевропейски настроени и очакват основните партиите да защитават проевропейски позиции, обясни политологът. По думите му от „Демократична България“ са направили голяма грешка през парламентарните избори през 2017 г., която и на тези избори е дала своето отражение. „Явиха се поотделно и тогава не успяха да влязат в българския парламент, разочароваха много от хората, които ги подкрепяха. При „Демократична България“ не става дума за съзнателни грешки в политическата им платформа – тя е приемлива за техните потенциални избиратели – това са хора, убедени в проевропейските идеи. Това, което те искаха да видят, е ефективно политическо представителство“, обясни Смилов.  По думите  му с настоящия частичен успех „Демократична България“ има потенциал да върне доверието на избирателите и на следващи избори да вървят нагоре.  \r\nЦоня СЪБЧЕВА", "date": "2019.05.26", "title": "Европейски избори 2019: Даниел Смилов, политолог: Разликата между ГЕРБ и БСП, както и резултатът на „Демократична България“ са изненадите от евроизборите"}
{"url": "http://www.focus-news.net/news/2019/05/26/2662752/afp-izbiratelnata-aktivnost-na-izborite-za-ep-e-okolo-50.html", "text": "Избирателната активност на изборите за Европейски парламент е най-високата за последните две десетилетия - около 51% от над 400 милиона регистрирани гласоподаватели, предава  AFP . \r\n\"Прогнозата за избирателната активност сега е близо до 51% за ЕС-27, най-високата за 20 години\", заяви говорител на Брюксел, добавяйки, че след като британските гласове бъдат преброени, цифрата може да нарасне до 52%. \r\nПревод и редакция:", "date": "2019.05.26", "title": "AFP: Избирателната активност на изборите за ЕП е около 50%"}
{"url": "http://www.focus-news.net/news/2019/05/26/2662787/ria-novosti-nauseda-vodi-na-izborite-v-litva.html", "text": "Икономистът Гитанас Науседа води на втория тур на президентските избори в Литва след обработването на 50% от протоколите, предава  РИА Новости . \r\nКакто свидетелстват данните от 1247 от 1972 избирателни секции, към 22:00 часа той е получил 72,33%, а неговият конкурент – депутатът от сейма Ингрида Шимоните – 26,35%. \r\nПревод и редакция:", "date": "2019.05.26", "title": "РИА Новости: Науседа води на изборите в Литва"}
{"url": "http://www.focus-news.net/news/2019/05/26/2662791/evropeyski-izbori-2019-kaloyan-metodiev-politolog-balgarskoto-obshtestvo-e-golemiyat-otsastvasht-ot-evroizborite.html", "text": "Българското общество е големият отсъстващ от евроизборите. Това каза за изборното студио на  Радио „Фокус“  политологът Калоян Методиев. По думите му личната намеса на Бойко Борисов в кампанията и ниската избирателна активност са причините за резултата, заради който ГЕРБ има сериозна преднина пред БСП. Според политолога протестният вот се е изразил в отказ от гласуване.  „Влязохме в парадигмата на формулата „всички са маскари“ – гласоподавателите се отвратиха, отдръпнаха се, загубиха интерес, защото ако имаше протестен вот – той трябваше да излезе и да се излее по отношение на една или друга партия, да подкрепи някого. Тук виждаме реално запазване на статуквото в чист вид и пасивно отношение от страната на обществото“, обясни политологът.  Калоян Методиев прогнозира вътрешно напрежение както в ГЕРБ, заради обещаната разправа на Бойко Борисов с прегрешилите партийци, така и в БСП с атака на вътрешната опозиция към ръководството.  \r\nЦоня СЪБЧЕВА", "date": "2019.05.26", "title": "Европейски избори 2019: Калоян Методиев, политолог: Българското общество е големият отсъстващ от евроизборите"}
{"url": "http://www.focus-news.net/news/2019/05/26/2662792/evropeyski-izbori-2019-plovdiv-parvite-mezhdinni-rezultati-ot-izborite-v-grada-se-ochakvat-okolo-polunosht.html", "text": "Първите междинни резултати от изборите в Пловдив град се очакват около полунощ, съобщиха от 16 РИК, предаде репортер на  Радио „Фокус“- Пловдив . Обработването на протоколите на Секционните избирателни комисии ще се забави, заради машинното гласуване и бавната работа на принтерите, които печатат избирателните списъци. Заради машинното гласуване се правят отделни протоколи, като резултатите трябва да се сумират с тези от ръчното гласуване, поясни Илиян Иванов, председател на 16 РИК. По думите му има недостатъчно експерти от фирмата, която поддържа машините, което забавя допълнително работата на секционните комисии.  \r\nПо всичките тези причини едва 45% от СИК-овете бяха дошли в Панаира до 22.30 часа, като първите започнаха да пристигат след 21.30 часа.  \r\nИзбирателите от Пловдив град не излязоха до урните на тези избори, като показаха нисък резултат на избирателната активност, която е по-малко от 30%. Първите протоколи обичайно са на пловдивския затвор, където печели БСП и в двете секции – с 56 гласа, а ГЕРБ събират само 23 гласа там. 9 гласа е взела ДПС, а Десислава Иванчева е спечелила гласовете на 11 избиратели в затвора.  \r\nЦветана ТОНЧЕВА", "date": "2019.05.26", "title": "Европейски избори 2019: Пловдив: Първите междинни резултати от изборите в града се очакват около полунощ"}
{"url": "http://www.focus-news.net/news/2019/05/26/2662794/yeni-safak-amerikanskata-armiya-v-blizkiya-iztok-e-nay-slabata-v-istoriyata-tvardi-iranski-komandir.html", "text": "Американското военно присъствие в Близкия Изток е „най-слабото в историята“, заяви заместник-командир на елитната иранска Революционна гвардия, цитиран от агенция FARS, предава електронното издание на турския ежедневник  Yeni Safak . \r\nПрезидентът на САЩ Доналд Тръмп засили икономическите санкции срещу Иран, а неговата администрация заяви, че е увеличила американското военно присъствие в региона. \r\nВашингтон обвинява Иран, че заплашва американските войници и интереси. От Техеран описват действията на САЩ, като „психологическа война“ и „политическа игра“. \r\n„Американците присъстват в региона от 1833 година и сега те са най-слаби в историята в Западната Азия“, заяви адмирал Али Фадави. \r\nПревод и редакция:", "date": "2019.05.26", "title": "Yeni Safak: Американската армия в Близкия Изток е най-слабата в историята, твърди ирански командир"}
{"url": "http://www.focus-news.net/news/2019/05/26/2662784/afp-otstaplenie-za-upravlyavashtite-rumanski-levichari-na-evropeyskite-izbori.html", "text": "Проевропейските партии в Румъния нанесоха сериозно поражение на управляващите румънски социалдемократи (ПСД) на европейските парламентарни избори, показват екзитполовете, предава  AFP . \r\nДясноцентристката национална либерална партия (НЛП) и центристкият съюз USR-PLUS заедно постигнаха почти 50 процента от гласовете, според проучване, проведено от CURS-Avangarde Institute. \r\nСпоред анкетата, ПСД печели само 25,8% от гласовете, което е рязък спад от 37,6% през 2014 г. \r\nПревод и редакция:", "date": "2019.05.26", "title": "AFP: Отстъпление за управляващите румънски левичари на европейските избори"}
{"url": "http://www.focus-news.net/news/2019/05/26/2662797/evropeyski-izbori-2019-kolyo-kolev-mediana-pri-glasuvali-pod-2-miliona-balgari-da-se-govori-za-pobediteli-i-pobedeni-e-neseriozno.html", "text": "При гласували под 2 милиона българи да се говори за победители и победени е несериозно. Това каза за Изборното студио на  Радио „Фокус“  Кольо Колев, директор на Агенцията за социологически проучвания \"Медиана\". „30% на ГЕРБ са равни на 600 000 избиратели – това е значително по-малко дори от предишните евроизбори. При ДПС има много сериозен срив – по първоначални данни имат между 270  - 290 хиляди избиратели, докато на предишните избори имаха 400 хиляди. При БСП нещата също са тъжни – мнозина предричаха победа за БСП, но при положение, че събере протестния вот – това не се случи. БСП общо взето от никой не беше привидяна като алтернатива на политическото статукво“, обясни социологът. Кольо Колев допълни, че обществото е показало червен картон на всички с неявяването си пред урните и нежеланието си да изберат някои от политическия спектър, а негласувалите 70% избиратели представляват сериозен резерв за появата на нов политически проект .  \r\nЦоня СЪБЧЕВА", "date": "2019.05.26", "title": "Европейски избори 2019: Кольо Колев, „Медиана“: При гласували под 2 милиона българи да се говори за победители и победени е несериозно"}
{"url": "http://www.focus-news.net/news/2019/05/26/2662795/evropeyski-izbori-2019-galap-interneshanal-gerb-298-bsp-242-dps-169-vmro-78-demokratichna-balgariya-63-pri-100-obraboteni-danni.html", "text": "ГЕРБ печели евровота 29.8% от гласовете на избирателите, сочат данните от паралелното преброяване при 100% от извадката на   социологическа агенция \"Галъп интернешънъл“  БСП получава 24.2% от гласовете, ДПС- 16.9%, ВМРО- 7.8%, „Демократична България\"- 6.3%. ВОЛЯ печелят 3.3% от гласовете, Атака 1 %, АБВ 0.9%, „Патриоти за Валери Симеонов“- 1.1%, Възраждане 1%, Десислава Иванчева 1.8%, Ваня Григорова 0.6% и други (общо) 5.2%.  \r\nИзбирателната активност е била 31.7%, а гласувалите с \"Не подкрепям никого\" - 3.3 на сто. Проучването е поръчано и финансирано от  .", "date": "2019.05.26", "title": "Европейски избори 2019: „Галъп интернешънъл“: ГЕРБ- 29.8%, БСП- 24.2%, ДПС- 16.9%, ВМРО- 7.8%, „Демократична България\"- 6.3%, при 100% обработени данни"}
{"url": "http://www.focus-news.net/news/2019/05/26/2662796/evropeyski-izbori-2019-tatyana-burudzhieva-politolog-rakovodstvoto-na-bsp-izpusna-shansa-da-napravi-dobra-kampaniya-opitvayki-se-da-prevarne-stanishev-v-osnoven-vrag.html", "text": "Ръководството на БСП изпусна шанса да направи добра кампания, опитвайки се да превърне Станишев в основен враг. Това каза за Изборното студио на  Радио „Фокус“  политологът Татяна Буруджиева.  „От 6 месеца насам БСП беше за смяна на правителството, за национален вот, а не за европейски такъв. Една кампания, насочена предимно към битки вътре. Кампанията почти изцяло беше фокусирана на това, да не се даде възможност на Станишев да вземе участие като част от листата, подредена от Националния съвет“. Татяна Буруджиева обясни, че въпреки съвпаденията в някои от позициите и действията между БСП и президента, вотът не би следвало да се приема, че е срещу държавния глава.  \r\nЦоня СЪБЧЕВА", "date": "2019.05.26", "title": "Европейски избори 2019: Татяна Буруджиева, политолог: Ръководството на БСП изпусна шанса да направи добра кампания, опитвайки се да превърне Станишев в основен враг"}
