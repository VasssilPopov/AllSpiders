{"url": "http://www.focus-news.net/news/2018/10/10/2576886/rtv-sarbiya-narastva-turisticheskiyat-potentsial-na-stranata-kakto-v-selskiya-i-ski-turizma.html", "text": "Туристическият потенциал на всички райони на Сърбия ежедневно привличат както местни, така и туристи от цял свят, предава  Radio-televizija Vojvodinа . Медията съобщава, че в допълнение към това, съвременните изисквания на туристите са във връзка с активния, селския и за Сърбия един от най-развитите ски туризъм.  \r\nПосочва се още, че в страната най-активни са четири планински центъра, един от тях е от любимите през зимата, а по-често и през останалите сезони – планинският пейзаж на Стара планина – Бабин зъб.", "date": "2018.10.10", "title": "RTV (Сърбия): Нараства туристическият потенциал на страната, както в селския и ски туризма"}
{"url": "http://www.focus-news.net/news/2018/10/10/2576903/afp-frans-timermans-shte-se-kandidatira-za-predsedatel-na-ek.html", "text": "Холандският социалист Франс Тимерманс обяви в сряда, че ще се кандидатира да наследи началника си Жан-Клод Юнкер начело на Европейската комисия на предстоящите догодина европейски избори, предава  AFP . \r\nТимерманс, който в момента е първи вицепредседател на изпълнителния орган на Съюза ще поиска да бъде номиниран от групата на Европейските социалисти и демократи. \r\nПревод и редакция:", "date": "2018.10.10", "title": "AFP: Франс Тимерманс ще се кандидатира за председател на ЕК"}
{"url": "http://www.focus-news.net/news/2018/10/10/2576880/plovdiv-nad-136-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-v-plovdiv-za-devetmesechieto.html", "text": "Над 136 000 лв. от наложени санкции са постъпили в Регионалната инспекция по околната среда и водите в Пловдив за деветмесечието. Това съобщиха за  Радио „Фокус“ – Пловдив  от екоинспекцията. Малко над 109 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Близо 177 000 лв. е постъпилата сума от издадени наказателни постановления на юридически лица и еднолични търговци за деветмесечието. Събраните суми от НАП в полза на Регионалната инспекция по околната среда и водите в Пловдив са на стойност над 78 000 лв. \r\nОбектите, които подлежат на контрол от Регионалната инспекция по околната среда и водите в Пловдив са общо 2333, като през 2018 година са планирани за контрол 882 от тях. 60 от обектите подлежат на контрол по два и повече компоненти на околната среда и фактори, които им въздействат. \r\nТони МИХАЙЛОВ", "date": "2018.10.10", "title": "Пловдив: Над 136 000 лв. от наложени санкции са постъпили в Регионалната инспекция по околната среда и водите в Пловдив за деветмесечието"}
{"url": "http://www.focus-news.net/news/2018/10/10/2576881/liliya-hristova-obshtina-varna-proverena-e-izpravnostta-na-otoplitelnite-sistemi-v-detskite-gradini.html", "text": "Предприети са нужните и адекватни мерки за безпроблемното функциониране на детските градини във Варна по време на зимния сезон. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя отбеляза, че на територията на община Варна има 51 общински детски градини, от които 3 се отопляват на газ, 3 се отопляват с електроенергия, 10 детски градини се отопляват с парно отопление чрез централна топлофикация, а 35 са с локално отопление с котли на газьол. Лилия Христова подчерта, че детските градини разполагат и с алтернативно отопление, например климатици. „По време на летния сезон е проверена изправността на отоплителните системи. Детските градини, които се отопляват на парно, са заредени с гориво. В детска градина №7 „А. С. Пушкин“ и детска градина № 10 „Карамфилче“ е извършена подмяна на нови котли. Актуализирани са плановете за защита от бедствия и пожари“, посочи Лилия Христова. Тя заяви, че във всяка една детска градина има готовност и организация за спешна реакция при много ниски температури, осигурени са и необходимите инструменти и инертни материали за почистване на снега. Лилия Христова добави, че ръководството на детските градини е предупредено, че входовете и подстъпите към сградите, както и малките улички, водещи към тях, трябва да са почистени с оглед безпрепятственото доставяне на храна до съответните образователни институции. „Храненето в детските градини се извършва от „Ученическо и столово хранене“. В детската градина в село Каменар се осигуряват сухи пакети при възникване на неблагоприятни климатични условия. На този етап не са докладвани проблеми за готовността на детските градини за работа при зимни условия“, отбеляза Лилия Христова. \r\nМарияна ВАЛЕНТИНОВА", "date": "2018.10.10", "title": "Лилия Христова, Община Варна: Проверена е изправността на отоплителните системи в детските градини"}
{"url": "http://www.focus-news.net/news/2018/10/10/2576884/afp-uraganat-maykal-udari-teritoriyata-na-florida.html", "text": "Ураганът „Майкъл“ е ударил територията на Флорида в 13:00 часа местно време (20:00 часа българско), заявиха от Националния център за урагани на САЩ, описвайки го като „потенциално катастрофална“ буря от четвърта категория, носеща ветрове със скорост от 250 километра в час, предава  AFP . \r\n„Ураганът Майкъл достигна територията северозападно от Мексико Бийч, Флорида“, се казва в най-новото съобщение на центъра за урагани.  Йонислав Дочев", "date": "2018.10.10", "title": "AFP: Ураганът „Майкъл“ удари територията на Флорида"}
{"url": "http://www.focus-news.net/news/2018/10/10/2576882/predstoyashti-mezhdunarodni-sabitiya-za-11-oktomvri-agentsiya-fokus.html", "text": "Президентът на Германия Франк-Валтер Щайнмайер ще посети Гърция. \r\n***  Директорът на Международния валутен фонд Кристин Лагард ще проведе пресконференция преди срещата на финансовите министри на страните от Г-20 на следващия ден. \r\n***  Канцлерът на Германия Ангела Меркел и новият директор на Международната организация за миграция ще дадат изявления преди съвместните си разговори. \r\n***  Министър-председателят на Италия Джузепе Конте ще започне двудневната си визита в Етиопия за разговори относно търговията и инвестициите между двете страни. \r\n***  Правителството на Германия ще публикува актуализирана прогноза за икономическия растеж в периода 2018-2020 година. \r\n***  Вицепрезидентът на Тайван ще посети Ватикана. \r\n***", "date": "2018.10.10", "title": "Предстоящи международни събития за 11 октомври (Агенция \"Фокус\")"}
{"url": "http://www.focus-news.net/news/2018/10/10/2576883/api-vazstanoveno-e-dvizhenieto-po-am-hemus-pri-km-359-v-posoka-varna-ostava-ogranichen-dostapat-do-avariynata-lenta-v-uchastaka.html", "text": "Възстановено е движението по АМ \"Хемус\" при км 359, в посока Варна. Остава ограничен достъпът до аварийната лента в участъка. Шофьорите да се движат с повишено внимание. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.10.10", "title": "АПИ: Възстановено е движението по АМ \"Хемус\" при км 359, в посока Варна, остава ограничен достъпът до аварийната лента в участъка"}
{"url": "http://www.focus-news.net/news/2018/10/10/2576888/blagoevgrad-yuzu-neofit-rilski-shte-bade-domakin-na-foruma-da-varnem-roditelite-v-uchilishte-na-12-oktomvri.html", "text": "В Югозападния университет „Неофит Рилски“ ще се проведе форум на тема „Да върнем родителите в училище“, организиран от Асим Адемов – член на Европейския парламент. Това съобщиха от  пресцентъра на висшето учебно заведение . Събитието ще се състои от 9.30 ч. в зала 114 на Учебен корпус № 1 на 12 октомври. Форумът ще бъде открит от директора на РУО – Благоевград г-н Ивайло Златанов. \r\nИнициативата има за цел да засегне актуалния проблем с нарушената връзка между родители и учители и да предостави платформа за диалог между заинтересованите страни. На събитието ще бъдат представени резултати от национално проучване, проведено от Изследователския център „Тренд“ на тема „Степента на отчужденост на родителите към училищния живот на своите деца“, изготвено по инициатива на г-н Адемов като член на Европейския парламент. Участие ще вземат г-жа Таня Михайлова – зам.-министър на образованието и науката, д-р Харалан Александров – социален антрополог, доц. д-р Траян Попкочев – декан на Факултета по педагогика към ЮЗУ „Неофит Рилски“, представители на академичните среди, синдикати, съсловни организации, родителски асоциации и сдружения, директори, учители и родители. \r\nФорумът се организира със съдействието на Югозападния университет „Неофит Рилски“ и с подкрепата на Министерството на образованието и науката.", "date": "2018.10.10", "title": "Благоевград: ЮЗУ „Неофит Рилски“ ще бъде домакин на форума „Да върнем родителите в училище“ на 12 октомври"}
{"url": "http://www.focus-news.net/news/2018/10/10/2576889/pazardzhik-detska-gradina-rayna-knyaginya-filial-v-panagyurishte-e-napalno-obnovena-sas-sredstva-po-proekt.html", "text": "В Панагюрище отвори врати Детска градина „Райна Княгиня“ – филиал, напълно обновена по проект „Ремонт, въвеждане на мерки за енергийна ефективност и достъпност на средата, доставка на ново оборудване и обзавеждане и благоустрояване на прилежащи площи към образователни институции“, съобщи за  Радио „Фокус“ – Пазарджик  Радка Костуркова от общинската администрация. Директорът на Детска градина „Райна Княгиня“ – филиал  Татяна Костадинова благодари на ръководството на Община Панагюрище за напълно обновената в рамките на проекта  съвременна, модерна и красива учебна база, на екипа за всеотдайността при обзавеждането на базата, на родителите за търпението. „В Детска градина „Райна Княгиня“ – филиал са изпълнени цялостна подмяна на съществуваща дървена дограма с нова PVC, подмяна на вътрешни врати с алуминиеви, фасадна топлоизолация и нова мазилка, подпокривна топлоизолация, подмяна на настилки с нови антибактериални износоустойчиви, подмяна на настилка по тераси и стълби, основен ремонт на санитарни възли, умивални и офиси, кухня и складове, цялостно шпакловане и боядисване на вътрешни стени, подмяна на електрическа система, водна и канализационна инсталация, подмяна на отоплителна инсталация и котел, слънчеви колектори. Детска градина „Райна Княгиня“ – филиал е обзаведена с нови легла с антибактериални дюшеци, нови детски масички, столчета, гардероби, учителско бюро, нови шкафове и пейки за физкултурен салон. Детската градина е оборудвана с нова професионална перално-центрофугална машина, професионална сушилна машина, професионален гладачен каландър, професионален електрически котлон с 6 плочи, готварски конвектомат с капацитет 4 тави, професионална съдомиялна машина, професионален хладилен шкаф“, коментира Костуркова. \r\nВаня НИКОЛОВА", "date": "2018.10.10", "title": "Пазарджик: Детска градина „Райна Княгиня-филиал“ в Панагюрище е напълно обновена със средства по проект"}
{"url": "http://www.focus-news.net/news/2018/10/10/2576887/prof-mihail-konstantinov-reaktsiyata-na-chuzhdestrannite-medii-i-polititsi-za-ubiystvoto-na-viktoriya-marinova-pokazva-che-svetat-nyama-nikakva-zashtita-sreshtu-falshivite-novini.html", "text": "Реакцията на чуждестранните медии и политици по случая с убийството на Виктория Маринова показва, че светът няма никаква защита срещу фалшивите новини. Това каза за обзорното предаване \"Това е България\" на  Радио „Фокус“  политическият анализатор проф. Михаил Константинов за изводите от реакциите след убийството на телевизионната водеща в Русе. Той уточни, че в България свободата на словото се е превърнала в свободия. „Самият факт, че се изприказваха най-грандиозните лъжи по най-свободен начин по този случай показват, че вероятно България е първа по свобода на словото. Как можете да си представите по-голяма свобода от това да се бълват чудовищни лъжи в продължение на 4 дни. Да се плюе държавата и да се обвиняват хора, които си гледат работата. Хора – шампиони по разкриване на убийства. България е шампион по разкриване на убийства. Германците могат само да мечтаят за такава разкриваемост и да ни дишат прахта. Всеки може да лъже, както си поиска без да носи никаква отговорност. В България няма убит журналист през последните 10 години“ каза той. Проф. Константинов и допълни, че решението на премиера Бойко Борисов да уведоми посланиците за хода на разследването на убийството е правилен ход и добави, че България би трябвало да поиска извинение от чуждите политици, които реагираха критично и с недоверие към страната.", "date": "2018.10.10", "title": "Проф. Михаил Константинов: Реакцията на чуждестранните медии и политици за убийството на Виктория Маринова показва, че светът няма никаква защита срещу фалшивите новини"}
{"url": "http://www.focus-news.net/news/2018/10/10/2576891/kyustendil-osem-posta-za-hemodializa-rabotyat-kam-bolnitsata.html", "text": "Осем поста за хемодиализа работят към болницата в Кюстендил. Това каза пред  Радио „Фокус” – Кюстендил  д-р Александър Величков, изпълнителен директор на Многопрофилна болница за активно лечение „Д-р Никола Василев” – Кюстендил.  Отделението е профилирано за дейностите по бикарбонатно хемодиализно лечение на болни, перитонеална диализа, ултрадифузия, хемокарбоперфузия и подготовка на болни с терминална ХБН за бъбречна трансплантация. По думите на д-р Александър Величков в отделението има възможност осем души да получават едновременно диализа. Обслужват се около 30 души с хронична бъбречна недостатъчност от региона, обслужван от лечебното заведение. Средномесечно се извършват около 300 процедури. „Последната техника е закупена през 2009 година. Имаме нужда, дал съм заявки към министерството за обновяване на техниката, за ремонтните дейности, въпрос на добра воля на министерството е да реши този проблем”, каза д-р Александър Величков. По думите му дейността на отделението не е спирала, няма проблеми по отношение на процедурите. Болницата осигурява транспорт на нуждаещите се. \r\nВенцеслав ИЛЧЕВ", "date": "2018.10.10", "title": "Кюстендил: Осем поста за хемодиализа работят към болницата"}
{"url": "http://www.focus-news.net/news/2018/10/10/2576890/reuters-rumaniya-predupredi-za-narasnala-ruska-aktivnost-v-cherno-more.html", "text": "Румъния изрази притеснения от нарасналата руска военна активност в Черно море, с което страна граничи, и заяви че засилването на европейската отбрана ще бъде една от основните теми, когато поеме ротационното председателство на Европейския съюз през януари, предава  Reuters . \r\n„Руската федерация използва Черно море, за да проектира сила в Източното Средиземноморие“, заяви министърът на отбраната на Румъния Михай Фифор по време на международна конференция, чийто домакин бе мозъчният тръст „Aspen Institute“. \r\n„Ситуацията се промени драматично през последната година“, посочи той. \r\nРумъния е една от европейските членки на НАТО, заедно с Полша, които увеличиха своите разходи за отбрана. \r\nВъншният министър Теодор Мелешкану заяви пред конференцията, че засилването на киберсигурността и адресирането на заплахите от хибридна война от Русия също ще бъде допълнителна точка на фокус по време на румънското европредседателство. \r\nГоворейки пред Reuters след конференцията, Фифор заяви че правителството в Букурещ планира да разкрие две нови значителни военни програми до края на годината, увеличаващи вече обявените планове за придобиване на нови изтребители и друга екипировка. \r\nТой заяви, че Румъния е спазила изискването за разход за отбрана на НАТО от 2 процента от БВП през последните две години и ще продължи да харчи на това ниво в следващото десетилетие.  Йонислав Дочев", "date": "2018.10.10", "title": "Reuters: Румъния предупреди за нараснала руска активност в Черно Море"}
{"url": "http://www.focus-news.net/news/2018/10/10/2576893/blagoevgrad-11-akta-za-nezakonni-deynosti-v-gorite-sa-sastavili-prez-izminalata-sedmitsa-sluzhitelite-na-yugozapadnoto-darzhavno-predpriyatie.html", "text": "Общо 11 акта за незаконни дейности в горите са съставили през изминалата седмица служителите на Югозападното държавно предприятие. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към предприятието. „Нарушенията са констатирани при извършените общо 741 проверки в обекти за добив на дървесина, превозни средства, ловци, риболовци и други физически лица“, каза още Паскалева. Седем от актовете са съставени в района на „ДГС Самоков”, като пет от тях са за нерегламентирана сеч на 10 кубически метра едра строителна дървесина от зелена дугласка и на 5 кубика дърва. Другите два акта са за транспортиране на 4 пр. куб. метра дърва за огрев от бял бор без контролна горска марка и превозен билет. Останалите четири нарушения са установени от горските стражари в районите на поделенията в Рилски манастир и Гоце Делчев. Задържани са 17,5 пр. кубически метра дърва за огрев. „Проверките на служителите на ЮЗДП продължават, като обект на денонощни дежурства и постоянен контрол остават районите с висока концентрация на нарушения“, допълни Паскалева. \r\nЛивия НИНОВА", "date": "2018.10.10", "title": "Благоевград: 11 акта за незаконни дейности в горите са съставили през изминалата седмица служителите на Югозападното държавно предприятие"}
{"url": "http://www.focus-news.net/news/2018/10/10/2576892/ria-novosti-zaplashiha-rusiya-s-izklyuchvane-ot-saveta-na-evropa.html", "text": "Русия може да бъде изключена от участниците в уставния орган на Съвета на Европа, ако не възобнови плащането на своите вноски в бюджета на организацията до средата на 2019 година, заяви генералният секретар на СЕ Турбьорн Ягланд, предава  РИА Новости . \r\nПо думите му неплащането на вноските в течение на две години дава основания за санкции. По-конкретно, комитетът на министрите на Съвета на Европа може да прекрати участието на Русия в Парламентарната асамблея на СЕ и комитета на министрите на организацията. Двугодишният срок от момента на последната вноска ще изтече през юни 2019 година, припомни Ягланд. \r\n„Абсолютно недопустимо е да се толерира някоя страна, която е все още тук и не плаща вноските си. Не можеш да бъдеш наполовина член, наполовина не. Това ще бъде катастрофа за цялата конвенция“, добави още той.  Йонислав Дочев", "date": "2018.10.10", "title": "РИА Новости: Заплашиха Русия с изключване от Съвета на Европа"}
{"url": "http://www.focus-news.net/news/2018/10/10/2576894/reuters-angela-merkel-privetstva-progresa-v-pregovorite-za-brekzit-no-zayavi-che-dyavolat-e-v-detaylite.html", "text": "Канцлерът на Германия Ангела Меркел приветства прогреса в преговорите за споразумение за Брекзит и заяви, че желае близко партньорство с Великобритания, след като тя напусне Европейския съюз, особено по въпросите за сигурността, предава  Reuters . \r\n„Надявам се, че има прогрес и очевидно има такъв, но понякога дяволът е в детайлите – така че всичко ще бъде завършено, когато бъде завършено изцяло“, заяви Меркел по време на пресконференция след среща с холандския премиер Марк Рюте. \r\nПо-рано през деня, главният преговарящ на ЕС за Брекзит Мишел Барние заяви, че споразумението за излизане ще бъде „много близо“ през следващата седмица, макар и да настоя, че Великобритания трябва да приеме евентуалния контрол върху търговията между Острова и Северна Ирландия. \r\nМеркел заяви, че преговорите се намират в решаваща фаза и че колкото по-рано бъдат завършени, толкова по-добре. \r\n„Съгласяваме се, че искаме приятелски отношения с Великобритания и най-вече много, много тясно сътрудничество в областта на сигурността“, добави тя. \r\nРюте, от своя страна, заяви: „Важно е Брекзит да се случи колкото се може по-подредено“.  Йонислав Дочев", "date": "2018.10.10", "title": "Reuters: Ангела Меркел приветства прогреса в преговорите за Брекзит, но заяви че дяволът е в детайлите"}
{"url": "http://www.focus-news.net/news/2018/10/10/2576530/burgas-mihaela-marinova-shte-pee-za-starta-na-burgas-swimming-open.html", "text": "Талантливата певица Михаела Маринова ще покачи настроението на почитателите на хубавата музика и водните спортове на 10 ноември от 16.30 часа в Бургас. Това съобщиха от пресцентъра на  Общината . Това ще се случи в модерната нова зала „Парк „Арена ОЗК“. Младата българска поп звезда ще бъде специален гост – изпълнител на откриването на мащабния плувен турнир Burgas Swimming open '2018. Събитието ще събере на едно място над 600 топ плувци от страната и чужбина. \r\n„Приятели, очаквам ви на първото издание на Burgas Swimming open`2018. Бъдете там, защото ще си изкараме много яко“, призова изпълнителката от страницата си в социалната мрежа. Задно с нея, но като водещ на турнира, гостите ще приветства и коментаторът за „Евроспорт“, Динамото в плувните спортове – Георги Чобанов. Преди по-малко от месец той отново влезе в тази роля, но по време на Световното първенство по художествена гимнастика.  \r\nМеждународното състезание от най-висок ранг ще се проведе в Бургас на 10 и 11 ноември. Входът е свободен. Басейнът с олимпийски размери, отговарящ на изискванията на Международната федерация по плувни спортове и на Европейската плувна лига ще събере състезатели във възрастови групи  А, В, C и D. Те ще имат право да участват в 4 индивидуални дисциплини и щафети.  \r\nЗаписванията продължат до 24 октомври на телефон +359885940291.  Главен съдия на турнира ще бъде Вили Цеков. Организатори са СК „Акулите“, „Унибетони“, със специалното съдействие на Българска Федерация Плувни Спортове и Община Бургас. За информация за събитието е публикувана на  .", "date": "2018.10.10", "title": "Бургас: Михаела Маринова ще пее за старта на Burgas Swimming open"}
{"url": "http://www.focus-news.net/news/2018/10/10/2576885/21-godishniyat-severin-krasimirov-e-zadarzhan-za-ubiystvoto-na-zhurnalistkata-ot-ruse-viktoriya-marinova-obzor.html", "text": "21-годишният Северин Красимиров е задържан за убийството на журналистката от Русе Виктория Маринова. Информацията съобщиха на брифинг в Министерски съвет премиерът Бойко Борисов, вътрешният министър Младен Маринов и главният прокурор Сотир Цацаров. Министър Маринов припомни, че на 06.10 2018 г. в 14.27 часа е подаден сигналът за намерения труп на Виктория Маринова при крайбрежната алея в Русе. Младен Маринов припомни и обобщи извършените действия.  Вътрешният министър  уточни, че в хода на работа се е стигнало до лице, което вечерта във вторник е било задържано от немската полиция, следствие на искане от българска страна. Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Има наличие на ДНК материал върху дрехите му от жертвата и от него. Има негов ДНК материал и върху жертвата.  Главният прокурор Сотир Цацаров  обясни, че на Северин Красимиров са повдигнати задочно обвинения в две престъпления. Първото от тях е изнасилване, а второто - за умишлено убийство, извършено с особена жестокост и по особено мъчителен начин за жертвата. За първото престъпление наказанието е от 10 до 20 години лишаване от свобода, а за второто се предвижда лишаване от свобода от 15 до 20 години, доживотен затвор, или доживотен затвор без замяна. Главният прокурор поясни, че самото посегателство и телесните наранявания, които са причинени и са станали причина за смъртта на Виктория Маринова, са изключително брутални и тежки по своя характер. Цацаров подчерта, че на този етап не може да се твърди, че убийството е свързано с професионалната дейност на убитата жена. По думите му установените до този етап доказателства, сочат спонтанно нападение над жертвата, с цел сексуално посегателство. Сотир Цацаров обясни, че не може да се говори на този етап за признание на лицето за извършване на престъплението, заради чисто процесуални причини. Премиерът Бойко Борисов  посочи, че Северин Красимиров ще бъде разпитан от немски съд, за да бъде екстрадиран у нас. Борисов изказа съболезнования към близките на Виктория, както и благодарност към хората, работили по разкриването на престъплението. Премиерът изтъкна това, че през последните няколко дни е прочел чудовищна неща за България. „Българи, направиха така, че през тези няколко дни, за България да се говори като Малта или Словакия. Да си очернят държавата по най-брутален и гаден начин, да се радват, ако България бъде в световните новини с негативна информация и то за най-тежко престъпление - нападение над разследващ журналист\", каза той. По думите му разни сини и червени политици са се скъсали да пращат имейли и да ходят да обясняват в Брюксел и САЩ какво се е случило в България. \"Внимателно съм чел всички. Ще имаме сериозен разговор в ЕНП, но това е политиката“, заяви Борисов. \r\nСлед правителственото заседание министър-председателят проведе едночасова  среща с посланици у нас във връзка с убийството в Русе.  Тя се проведе в Гранитна зала в Министерския съвет и на нея освен премиерът и посланиците, присъстваха и главният прокурор Сотир Цацаров, министърът на вътрешните работи Младен Маринов и вицепремиерът Красимир Каракачанов. На срещата Борисов, Цацаров и Маринов са запознали посланиците с разследването на тежкото убийство на 30-годишната журналистка от Русе. По време на срещата никой от присъстващите посланици не е задавал въпроси. Премиерът е призовал преди да има изказвания, да се потърси информация по официален път. От правителствената информационна служба обясниха, че никой официално не се е свързвал с българските власти по случая с убийството в Русе.  \r\nПо време на изслушването си  в парламентарната комисия за вътрешна сигурност и обществен ред министърът на вътрешните работи Младен Маринов  посочи, че заподозреният за убийството в Русе Северин Красимиров все още не е разпитван от български разследващ полицай или прокурор, но вече текат процедури за освидетелстването му по международната правна помощ. „Той е напуснал законно границата на България през ГКПП „Дунав мост“ в посока Румъния“, каза още министърът и обясни, че Красимиров е влязъл в Германия с още двама души, които са установени от полицията. „До момента имаме събрани доказателства, които подкрепят в голяма степен тезата, че той е действал ситуитивно и без предварителна подготовка. Това е подкрепено със свидетелски показания. Но работим и по версията за търсене на негови евентуални съучастници и мотиватори на това престъпление“, обясни Маринов. \r\nНапредъкът по разследването на тежкото убийство на телевизионната водеща Виктория Маринова беше основна тема  в кулоарите на парламента.  От  „Обединени патриоти“  се обявиха за законодателни промени в НПК. В парламентарната им група ще се дискутира предложението предумишлените убийства да се изключат от обхвата на Института на съкратено съдебно следствие. Зам.-председателят на ПГ Искрен Веселинов обясни, че текстовете първо ще се обсъдят в тяхната група, а след това и с ГЕРБ.  Председателят на ПГ на ГЕРБ Цветан Цветанов  заяви, че убийството в Русе е тежко и брутално, за което всеки може само да замълчи и да остави професионалистите да си свършат работата. Той акцентира върху денонощния труд на полицаите, следователите и прокурорите по случая. Цветан Цветанов заяви, че ГЕРБ ще подкрепи всяка промяна, която е за по-добрата справедливост. Според него в случая депутатите трябва да бъдат  много прецизни при промени в законодателството.  Зам.-председателят на ПГ на БСП Крум Зарков  посочи, че напрежението в Русе след убийството е сериозно, а травмата много дълбока. Той се обяви за действия по превенция след случая. По думите ми се създава практика да се реагира в последствие, завишавайки наказанията или правейки процедурни промени, което не допринася за по-сигурната среда и по- качественото правораздаване. Депутатът от БСП Пенчо Милков коментира, че може би идеята на „Обединени патриоти“ има резон, но трябва да се прочетат текстовете, които се предлагат. БСП ще излезе със становище след като се запознае с предложенията.", "date": "2018.10.10", "title": "21-годишният Северин Красимиров е задържан за убийството на журналистката от Русе Виктория Маринова (ОБЗОР)"}
{"url": "http://www.focus-news.net/news/2018/10/10/2576448/pregled-na-osnovnite-temi-v-svetovniya-pechat-agentsiya-fokus.html", "text": "Броени минути след избухването на новината, че постоянният представител на САЩ в ООН Ники Хейли е подала оставка, се появиха множество информации, че дъщерята на американския президент Доналд Тръмп – Иванка, ще поеме поста, пише  онлайн изданието на вестник Washington Examiner . \r\nВодещата от CNN Попи Харлоу повдигна предложението поне на два пъти във вторник, като отбеляза, че който и да замени Хейли, трябва да има „силни връзки“ с депутатите от двете партии. \r\n„Говори се, че тя и нейния съпруг искат да се върнат в Ню Йорк“, каза пък политическият анализатор на CNN Марк Престън. \r\nКонсервативният коментатор Ан Коултър, която често критикува присъствието на семейството в администрацията на Тръмп, също подкрепи назначаването на дъщерята на президента на позицията. \r\nПрез ноември 2017 година The New York Times пише, че Иванка Тръмп и Джаред Къшнър обмислят сценарий, „в който Иванка Тръмп може да замени Ники Хейли като посланик в ООН, ако Хейли замени държавния секретар Рекс Тилърсън. \r\nВ своите коментари пред медиите в Овалния кабинет във вторник, Хейли заяви, че Иванка Тръмп, която присъства в стаята, е „страхотен приятел“. \r\nОт своя страна, дъщерята на президента похвали Хейли, която, по нейните думи, е служила на САЩ с „чест“ и се е „отличила“. \r\n„Тя е смел реформатор“ написа Иванка в „Туитър“. \r\n*** Независимо от предупреждението на Вашингтон към страните да спрат изцяло купуването на петрол от Иран, две индийски компании сключиха договори за внос на суров нефт от Ислямската република, съобщи министърът на природния газ и петрола на Индия Дармендра Прадан, цитиран от  онлайн изданието на Washington Times . \r\n„Трябва да задоволим домашното търсене“, заяви министърът, докато обясняваше проблемите, които среща третият по големина вносител на петрол в света да намери заместител на иранския нефт. \r\nИзданието отбелязва, че във вторник цените на петрола продължиха да се покачват заради намаляващия износ на Иран. Нефта от сорт Брент се покачи с 65 цента до 84,56 долара за барел. \r\nВ изказване в понеделник на енергиен форум в Ню Делхи Прадан също намекна, че Индия може да използва рупии, за да плаща за петрола от Ислямската република. \r\n*** Повечето близкоизточни диктатори дължат властта си на западни покровители, заяви професор Фарханг Джаханпур от университета в Оксфорд, цитиран от вестник  Tehran Times . \r\nПрофесорът коментира изказването на американския президент Доналд  Тръмп. Говорейки на митинг в Мисисипи преди няколко дни, президентът Тръм унизи Саудитския крал Салман, като каза: \"Кралю, ние ви защитаваме и  може би няма да останете там две седмици без нашата подкрепа,  трябва да платите за военната подкрепа\".  Тези думи на американския президент биват обяснени от професор Джаханпур.  \r\nСпоред него е факт, че повечето лидери в третия свят, които разчитат на някоя световна  сила, забравят, че не са ухажвани, защото се харесват или поради личните си качества, а защото обслужват интереса на големите сили. Това е историята на всички бивши лидери, които бяха силно подкрепяни от чужди сили, доколкото те служеха на интереса на големите сили и след като спряха да бъдат полезни, бяха свалени.  \r\nВ един момент талибански лидери се забавляваха в Тексас и биваха приемани от висши американски представители, защото Съединените щати се надяваха да изградят тръбопровод между Туркменистан и Пакистан за транспортиране на газ. Въпреки това, когато този план не се материализира и когато талибаните дадоха подслон на Осама бин Ладен, те бяха атакувани и свалени. \r\nСаддам Хюсеин е бил американски съюзник и е бил посетен от Доналд Ръмсфелд като специален пратеник на президента Рейгън и му е била предоставена разузнавателна информация, за да атакува иранските войски по време на войната между Иран и Ирак дори с химическо оръжие. Въпреки това, когато политиката му се размина с интересите на САЩ  те нахлуха в Ирак и той бе свален от власт и екзекутиран. \r\nСъщото нещо се случи и на полковник Кадафи. В добри времена той е приет от президента Саркози в Елисейския дворец и дори му било позволено да постави шатрата си в двореца. Миналия март бившият президент Саркози бе вкаран в полицейски арест по обвиненията, че Кадафи му е дал тайно 50 млн. евро, за да му помогне при президентската кампания през 2007 г. Британският премиер Тони Блеър го посети в Триполи и сключи големи сделки с него. Но по-късно, когато се обърна срещу Запада, той беше атакуван и убит, а Саркози и премиерът Камерън отидоха в Триполи, за да поздравят хората, че са се отървали от диктатор. \r\nСъщото важи и за настоящите близкоизточни лидери, които служат на западните интереси, без да имат легитимност в очите на собствения си народ. Но след като вече не са необходими или не действат в полза на западните интереси, те ще бъдат свалени. Саудитската монархия струва, колкото струва петрола и колко харчат за американското оборудване и как обслужват регионалните интереси на Америка. В противен случай те няма да имат стойност, завършва професорът. \r\n*** САЩ вероятно ще се откажат от санкции срещу Индия заради закупуването на зенитно-ракетните комплекси С-400 от Русия, защото може да навредят на себе си, пише китайското англоезично издание  Global Times . \r\nСАЩ вероятно ще се откажат от санкции срещу Индия или ще наложат символични санкции, в противен случай Индия може да им обърне гръб . Започвайки търговска война с Китай и политическа и военна конфронтация с Русия, ако САЩ  се насочат срещу Индия сега, това ще изтласка Ню Делхи по-близо до Китай и Русия, пише изданието. \r\nВъпреки споровете си на двустранно и регионално равнище, Китай и Индия имат повече общи неща, отколкото различия по отношение на глобалните въпроси. И те, заедно с Русия, се застъпват за многополюсния свят и демократизацията на международните отношения срещу американския стремеж към еднополюсност и хегемония, което е основната причина за техния тристранен механизъм. Докато Китай и Русия са важни фактори за отношенията между САЩ и Индия, Ню Делхи се обръщат към  САЩ заради бдителността на Индия срещу Китай, но се опасява, че е твърде близко до Вашингтон, и това може да навреди на връзките с Москва. \r\nИндия е най-големият вносител на оръжия в света и следователно е важен пазар за американските оръжейни дилъри. За да се намеси в този пазар, САЩ не само намали ограниченията за износ на модерни оръжия и технологии в Индия и позволи известен технологичен трансфер в южноазиатската страна, но също така се съгласи да премести производствената линия за самолети F-16 в Индия. Ако САЩ реши да не продава оръжие на Индия поради сделката си с Русия, Индия може със сигурност да се обърне към Франция, Великобритания и Израел или да купи повече от Русия. Това в крайна сметка ще навреди на интересите на САЩ. \r\nМеждувременно налагането на тежки санкции на Индия би означавало отказ от  американската индо-тихоокеанска стратегия, в която Индия е основен играч. Администрацията на американския президент Доналд Тръмп обяви стратегия за Южна Азия през август миналата година, за да се обърне към  Индия.  Докато Индия се нуждае от стратегическо сътрудничество със САЩ, Вашингтон се нуждае повече от Индия, тъй като азиатските им планове не могат да продължат без сътрудничеството на Делхи.", "date": "2018.10.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/10/2576449/ria-novosti-izbuhnal-e-vzriv-v-neftoprerabotvatelno-predpriyatie-v-bosnenskiya-grad-brod.html", "text": "Избухнал е взрив в нефтопреработвателно предприятие в босненския град Брод, който се намира на границата между Босна и Херцеговина и Хърватия на река Сава, предава  РИА Новости . \r\n\"Около 21.30 часа (22.30 часа българско време) е станала силна експлозия в рафинерията в Брод. Всички противопожарни сили  в района са пристигнали на място, а няколко работници са били ранени при взрива\", заяви директорът на завода Илия Йович. Трябва да се отбележи, че експлозията е била чута на хърватския бряг на река Сава в град Славонски Брод. \r\nПрез 2007 г. руска компания  придоби 80% от акциите на държавната петролна компания \"Петрол\" със седалище в Баня Лука с 79 бензиностанции. Над 19 милиона евро са инвестирани в модернизацията. В момента фирмата произвежда петролни продукти в рафинерията в Брод, масла и смазочни материали в рафинерията Модрич и притежава 87 бензиностанции.  Юлиян Марков", "date": "2018.10.10", "title": "РИА Новости: Избухнал е взрив в нефтопреработвателно предприятие в босненския град Брод"}
{"url": "http://www.focus-news.net/news/2018/10/10/2576447/predstoyashti-sabitiya-v-stranata-za-10-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа Министерски съвет ще проведе седмичното си заседание.  \r\n*** \r\nОт 14.30 часа в сградата на МВР ще се проведе изнесено заседание на парламентарната комисия пот Вътрешна сигурност и обществен ред, на чието заседание ще бъде изслушан министърът на вътрешните работи Младен Маринов. \r\n*** \r\nОт 09.00 часа в зала „Средец“ на „София Хотел Балкан“ Комисията за противодействие на корупцията и за отнемане на незаконно придобитото имущество (КПКОНПИ) и Фондация „Конрад Аденауер“ организират конференция на тема „Антикорупционното образование – ефективен инструмент за превенция на корупцията“. \r\n*** \r\nОт 09.00 часа в Международното висше бизнес училище ще се проведе 2018 IPMA конференция: „Бъдещето на управлението на проекти – проектно лидерство, компетенции и култура. IPMA Agile сертификационен модел“. \r\n*** \r\nОт 09.00 часа по случай Световния ден на психичното здраве, Клиниката по психиатрия на УМБАЛ „Александровска“ организира Ден на отворените врати с демонстрация на арт терапии и обучения. \r\n*** \r\nОт 09.00 часа в Гранд хотел „София“ ще се проведе национална конференция на тема „Епилепсията – равни възможности“. \r\n*** \r\nОт 09.00 часа 4 състав на Специализирания наказателен съд ще гледа делото срещу Васил В., Велизар В. и др., обвинени в организиране и ръководене на организирана престъпна група.  \r\n*** \r\nОт 09.00 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.  \r\n***   \r\nОт 09.30 часа в зала „Мусала“ на хотел „Хилтън“ Заместник-министърът на регионалното развитие и благоустройството Деница Николова ще участва в международна конференция „Предстоящи, социални, пътни и железопътни инфраструктурни проекти 2018-2020 г. \r\nПо-късно същия ден зам.-министър Николова ще отличи лауреатите в категория „Енергийна ефективност” на конкурса „ЕКООБЩИНА”. Церемонията ще се състои от 17.00 часа във Френския културен институт (пл. „П. Славейков“ 3) в София. \r\n*** \r\nОт 09.30 часа в „Генератор“ Българската хранителна банка и Cargill България ще представят инициативата „Подай ръка на храната. Бизнесът среща хранителното банкиране“. \r\n*** \r\nОт 09.30 часа 14 състав на Специализирания наказателен съд ще гледа делото срещу Христоско В., обвинен в изнудване.  \r\n*** \r\nОт 09.30 часа 8-и състав на Софийски градски съд ще заседава по делото срещу Николай Ненчев (чл. 282, ал. 3 НК). \r\n*** \r\nОт 09.45 часа 2 състав на Специализирания наказателен съд ще гледа делото срещу Огнян М., Георги И. и др., обвинени в организиране и ръководене на организирана престъпна група.  \r\n*** \r\nОт 10.00 часа в Интер Експо Център ще бъде открит международният форум  „Пътната безопасност - елемент от националната сигурност“, който се организира от Института за пътна безопасност.      \r\n*** \r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.  \r\n*** \r\nОт 10.00 часа в Сargo-partner iLogistics Center ще се проведе пресконференция на тема „Развитие на логистичния бранш в България през погледа на Карго-партнер“. \r\n*** \r\nОт 10.30 часа 6 състав на Специализирания наказателен съд ще гледа делото срещу Мирослав Ч., производство за определяне на общо наказание по чл. 23-27 НК(кумулации – чл. 306, ал. 1, т. 1 НПК). \r\n*** \r\nОт 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.  \r\n*** \r\nОт 11.00 часа в Аулата на Ректората Британският писател Иън Макюън ще бъде удостоен с почетното звание „доктор хонорис кауза“ на Софийския университет. \r\n*** \r\nОт 11.00 часа 17-и състав на Специализирания наказателен съд ще гледа делото срещу Виктор В., Росен А. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на Фондация „Има начин“ във връзка с началото на  седмото издание на благотворителната кампания „Изплети топлина“. \r\n*** \r\nОт 11.30 часа 19-и състав на Специализирания наказателен съд ще гледа делото срещу Антон Х., Бойко Ф. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия към ВСС. \r\n*** \r\nОт 13.30 часа 11-и състав на Специализирания наказателен съд ще гледа делото срещу Димитър В., на когото е повдигнато обвинение за изнудване. \r\n*** \r\nОт 13.30 часа 10-и състав на Специализирания наказателен съд ще заседава за определяне на общо наказание по чл. 23-27 НК  на Стоян С. \r\n*** \r\nОт 14.00 часа 17-и състав на Специализирания наказателен съд ще гледа делото срещу Ангел П., Анатоли А. и др., обвинени в организиране и ръководене на организирана престъпна група.  \r\n*** \r\nОт 14.00 часа 8-и състав на Специализирания наказателен съд ще гледа делото срещу Иво Д., Алиман Б. и др., обвинени в организиране и ръководене на организирана престъпна група.  \r\n*** \r\nОт 15.00 часа 10-и състав на Специализирания наказателен съд ще заседава за определяне на общо наказание по чл. 23-27 НК  на Петър К. \r\n*** \r\nОт 16.00 часа в изложбена зала „Архиви“ ще се проведе пресконференция на тема „Архив „Българска фотография” – нова дигитална колекция на ДАА“, организирана от Държавна агенция „Архиви“ (ДАА). От 16.30 часа ще бъде открита изложбата „Художник на духа. 130 години от рождението на Борис Георгиев от Варна“. \r\n*** \r\nОт 17.00 часа в зала „Славейков“ във Френския институт в България ще се проведе тържествената церемония по връчване на наградите „Екообщина“ 2018 г. Събитието  е организирано от Посолството на Франция в България, Министерството на околната среда и водите и Министерството на регионалното развитие и благоустройството. \r\n*** \r\nОт 17.30 часа пред Министерски съвет ще се състои Национален протест под наслов: „Системата ни УБИВА всички - отговорност на Бойко Борисов“. \r\n***   \r\nОт 18.00 часа в залата на Градския съвет на БСП Литературен салон „Леге 10“ организира вечер, посветена на незавършения политически роман на Христо Ботев „Да драснем кибрита на въстанието“. \r\n*** \r\nОт 18.30 часа в Литературен клуб „Перото“ ще бъде представена книгата на Атанас Скатов „Над 8000 метра. Гашербрум. Красивата планина“. \r\n*** \r\nОт 19.00 часа в зала 1 на НДК ще бъде открито четвъртото издание на CineLibri. \r\n*** \r\nОт 19.30 часа в JOY Station на ул. „Академик Стефан Младенов“ №3 ще се проведе официалната церемония по награждаването на най-добрите маркетингови стратегии и студентски проекти за 2018 година.   \r\n***   \r\nОт 18.00 часа народните представители от ПГ на „БСП за България” Дора Янкова и Николай Цонков ще се срещнат с хората в ресторант \"Добруджанска къща”, за да обсъдят „Визия за България”. \r\n*** \r\nОт 10.30 часа в Югозападен университет „Неофит Рилски“ ще се проведе Регионален форум на тема „Особености на българската културна традиция и културното многообразие на Европа“. \r\n*** \r\nОт 10.30 часа в двора на ОДМВР-Благоевград старши комисар Николай Хаджиев ще връчи ключовете на 19 нови служебни автомобила. \r\n***   \r\nОт 18.00 часа народните представители от ПГ на „БСП за България” Петър Витанов, Тома Томов, Николай Бошкилов и Богдан Боцев  ще се срещнат с граждани в залата на Историческия музей, за да обсъдят „Визия за България”. \r\n***   \r\nОт 17.15 часа народните представители от ПГ на „БСП за България”  Димитър Георгиев, проф. Анелия Клисарова, Георги Стоилов и Йордан Младенов ще се срещнат с представители на Земеделската кооперация в „Малък салон” на читалището, за да обсъдят „Визия за България”.  \r\n*** \r\nОт 10.00 часа в Културен Център „Морско казино“ ще бъде представена книгата „Иновативни практики за пълноценно включване на глухите и слабочуващите хора в българското общество“. \r\n*** \r\nОт 11.00 часа в Заседателната зала на Общината ще се проведе пресконференция  по повод събитието е свързано със започване  на изпълнението на проект: „Развитие на нови интегрирани услуги в Център за комплексна подкрепа  на лица с увреждания на територията на община Бургас. Пресконференцията ще открие Лорис Мануелян, зам.-кмет с направление „Здравеопазване, социални дейности и спорт“, като ще бъде представена информация за предвидените дейности и заложените резултати, които ще бъдат постигнати в рамките на проекта.  \r\n*** \r\nОт 14.00 часа в Районен съд – Бургас ще проведе разпоредително заседание по дело за кражба на мотоциклет, по което подсъдим е Симеон С. („Малката Рижа“). \r\n*** \r\nОт 16.30 часа в зала „Парк „Арена ОЗК“ Михаела Маринова ще пее за старта на Burgas Swimming open. \r\n*** \r\nОт 18.00 часа в Дома на писателя ще се проведе литературна вечер „Намерени в превода“. Събитието се провежда в рамките на тазгодишното издание на Есенните литературни празници. \r\n*** \r\nОт 09.30 часа в Двореца на културата и спорта ще се проведе Международна трудова борса „Европейски ден на труда”. \r\n*** \r\nОт 14.00 часа в сградата на кметството началникът на РУ- Шумен гл. инсп. Илиян Николов ще се срещне с жители на селото.  \r\n*** \r\nОт 10.00 часа в Регионалния пресклуб на БТА Община Велико Търново организира начална пресконференция по проект „Изграждане на комплекс от социални услуги за деца“. \r\n*** \r\nОт 11.00 часа в голяма зала на Община Велико Търново ще се проведе информационна среща за предстоящото учредяване на Организация за управление на Старопланински туристически район, чийто център ще е Велико Търново. \r\n*** \r\nОт 11.40 часа в Двореца на културата и спорта „Васил Левски“ ще започне финалът на детския футболен турнир за Купата на M&BM. \r\n*** \r\nОт 17.30 часа в ПГ по туризъм „Д-р Васил Берон“ ще започнат занимания, посветени на Нощта на прилепите. \r\n***  \r\nОт 19.00 часа на Стадион „Ивайло“ ще се проведат Масови безплатни тренировки – есен 2018.  \r\n*** \r\nОт 14.00 часа в хотел „Св. Спас“ заместник-министърът на образованието и науката Деница Сачева ще открие Национална научно-практическа конференция на тема „Добри педагогически практики в областта на образователната интеграция на деца и ученици от етническите малцинства“. \r\n*** \r\nОт 17.00 часа заместник-кметът на Община Видин Венци Пасков ще присъства в Държавен архив -  Видин на откриването на изложбата „В изгнание“, посветена на Деня на българските архивисти. \r\n***   \r\nОт 11.00 часа народните представители от ПГ на „БСП за България” Николай Иванов и Иван Генов ще се срещнат с актива на Движението на ветераните от Северозападния регион в Областния съвет на БСП, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Крум Зарков и Валентин Ламбев ще се срещнат с хората в залата на Общинския съвет, за да обсъдят „Визия за България”. \r\n***   \r\nОт 14.30 часа народните представители от ПГ на „БСП за България” Димитър Георгиев, проф. Анелия Клисарова, Георги Стоилов и Йордан Младенов ще се срещнат с директори на училища и преподаватели в училище „Христо Ботев“ на ул. „Димитър Благоев“ 38, за да обсъдят „Визия за България”.  \r\n***   \r\nОт 18.00 часа народните представители от ПГ на „БСП за България” Манол Генов и Лало Кирилов ще се срещнат с гражданите в Клуба на интелектуалеца на ул. „Кирил и Методий“ 14, за да обсъдят „Визия за България”. \r\n*** \r\nОт 11.00 часа в заседателната зала на Община Димитровград представители на екипа на „Тракия Тех“ и социологическа агенция „Ноема“ ще дадат пресконференция във връзка с издаването нов бизнес пътеводител на града. \r\n*** \r\nОт 18.00 часа в Художествена галерия – Добрич ще се проведе среща-разговор с представители на Българския ПЕН-център – Бойко Ламбовски – поет, белетрист, преводач, Георги Константинов - поет, Деян Енев – белетрист, и Хайри Хамдан – поет и преводач. \r\n***   \r\nОт 18.00 часа народните представители от ПГ на „БСП за България” Атон Кутев, Кольо Милев и  Димитър Стоянов се срещат с гражданите в залата на общината, за да обсъдят „Визия за България”. \r\n***   \r\nОт 17.00 часа народните представители от ПГ на „БСП за България” Димитър Данчев, Даниел Йорданов, Виолета Желева и Иван Димов Иванов ще се срещнат с партийния актив и граждани в клуба на БСП, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Христо Проданов, Георги Гьоков и Донка Симеонова ще се срещат с хората в читалището на селото. \r\n*** \r\nОт 10.30 часа в спортния салон на ДГ „Радост” ще се състои церемония, на която носителят на 4 олимпийски медала и многократен световен шампион - гимнастикът Йордан Йовчев и кметът на Община Каварна Нина Ставрева ще представят дарение от 14 шведски стени за спортна зала „Олимпиада”, Професионална земеделска гимназия „Кл. А. Темирязев” и Детска градина „Радост” в Каварна. От 11.15 часа Йордан Йовчев и Нина Старева ще се срещнат и с учениците от ПЗГ „Кл. А. Тимирязев”.  \r\n*** \r\nОт 09.00 часа в заседателната зала на парк-хотел „Кюстендил“ ще се състои пета национална среща по проект „Приеми ме“.  \r\n*** \r\nОт 10.00 часа в Държавен архив ще бъдат представени дарени документи за Никола Лазарков и генерал Георги Тодоров.   \r\n*** \r\nОт 10.00 часа в зала на хотел „Президиум Палас“ ще се проведе форумът „Успешни проекти“, организиран като част от национална кампания „Бъдеще на Кохезионната политика на ЕС“ на мрежата от областни информационни центрове в Р България. \r\n***   \r\nОт 17.00 часа народните представители от ПГ на „БСП за България” Иван Иванов, Веска Ненчева и Денчо Бояджиев, ще се срещнат с граждани в „Червената зала” на читалище „Пробуда“, за да обсъдят „Визия за България”.  \r\n*** \r\nОт 10.00 часа в заседателна зала на Общината ще се проведе информационен ден за оповестяване началото на проект „Обновени градски пространства в град Лом“, който се осъществява с финансовата подкрепа на Оперативна програма „Региони в растеж” 2014-2020 г.“ \r\n*** \r\nОт 11.00 часа в сградата на Държавен архив – Монтана ще бъдат отбелязани 55 години от създаването на Държавен архив – Монтана и ще бъде открита документална изложба „Памет за Чипровското въстание 1688 г.“ по повод 330-годишнината от въстанието. \r\n*** \r\nОт 17.00 часа в Държавния архив ще бъде представена книгата „Пророци на България и на Армения“ на Теодор  Траянов и ген. Нъждех, съставител, научен коментар и редактор – Видка Николова. \r\n*** \r\nОт 18.00 часа Художествена галерия „Станислав Доспевски” в Пазарджик ще представи изложбата „Нашето наследство: където миналото среща бъдещето”. \r\n*** \r\nВ Медицинския университет в града се провежда 16-ото издание на Международната медицинска научна конференция за студенти и млади лекари. Участниците ще могат да се запознаят с възможностите за мобилност по Международната програма „ЕРАЗЪМ+“, които ще бъдат представени от проф. д-р Савелина Поповска д.м.н., зам. ректор по Европейска интеграция и международно сътрудничество и Николина Ангелова от Центъра за евроинтеграция и международно сътрудничество при МУ-Плевен. \r\n*** \r\nОт 11.30 часа в Регионалния пресклуб на БТА ще се състои пресконференция на Румен Христов - председател на СДС, д-р Мариана Лазарова - заместник-председател на СДС и Петьо Петков - председател на Общинското ръководство на СДС в Плевен, на която ще бъдат коментирани актуални обществено-политически въпроси. \r\n*** \r\nОт 10.00 часа Окръжният съд ще разгледа искането за освобождаване от Пловдивския затвор на Никола Е., причинил катастрофа, при която е загинал таксиметров шофьор. \r\n*** \r\nОт 10.30 часа в Начално училище „Петко Р. Славейков“ кметът на Пловдив инж. Иван Тотев, заместник-кметът „Oбразование, бизнес развитие, европейски политики и международно сътрудничество” Стефан Стоянов и кметът на район „Източен“ Николай Чунчуков ще открият съвременна спортна площадка, изградена със средства от общинския бюджет.  \r\n*** \r\nОт 11.00 часа в Конферентната зала на НБ „Иван Вазов“ – Пловдив ще се проведе Петият форум по проекта „Бебеландия в Библиотеката“, посветен на детското четене за възраст от нула до шест години. \r\n*** \r\nОт 11.00 ч. на 10-ия етаж в Хирургичния блок на бул. „Пещерско шосе“ №66, ще се проведе брифинг в Клиниката по детска хирургия на УМБАЛ „Свети Георги“ в Пловдив във връзка с дарение.  \r\n*** \r\nОт 17.30 часа в жк. „Тракия“ ще бъде открита площадка за разходка на домашни кучета.  \r\n*** \r\nОбщинските съветници от ГЕРБ-Пловдив ще проведат приемни с граждани. Георги Василев, от 16.00 до 18.00 часа в офиса на ГЕРБ в район „Южен” на ул. „Академик Петър Динеков“ №1А; Ани Лафчиева, от 17.00 до 18.30 часа в офиса на ГЕРБ в район „Източен” на ул. „Коста Паница“ №5; Емил Русинов, от 17.30 до 19.00 часа в офиса на ГЕРБ в район „Източен” на ул. „Коста Паница“ №5. \r\n*** \r\nОт 18.00 часа в Културен център-музей „Тракарт“,  подлез „Археологически“ ще се проведе пресконференция, на която младежи от Пловдив, които имаха възможността по проект да се докоснат до „планината на боговете“ Немрут (Адъяман – Турция) ще разкажат за това приключение.  \r\n*** \r\nОт 18.30 часа в Балабанова къща любителите на класиката ще могат да чуят Струнен квартет „VECTOR” (Швейцария). Събитието е част от есенното издание на IX Международен фестивал „Дни на музиката в Балабановата къща” 2018. \r\n*** \r\nОт 15.00 часа  в  СУ ,,Св. Св. Кирил и Методий“ ще бъде отбелязан Roma pride по проект ,,Толерантни заедно“.   \r\n*** \r\nОт 10.00 часа областната дирекция на ДФ „Земеделие“ – РА в Силистра ще бъде домакин на инициативата „Дни на отворени врати“. \r\n***   \r\nОт 16.00 часа зам.-председателите на ПГ на „БСП за България” Драгомир Стойнев и Весела Лечева, както и народният представител Петър Кънев ще се срещнат с представители на бизнеса от речния град в „Син салон” на ресторант „Данубе” за да обсъдят „Визия за България”. От 18.00 часа те, заедно със зам.-председателя на групата на левицата в парламента Георги Свиленски и депутата Стоян Мирчев, ще се срещнат с граждани в Художествената галерия на Силистра.  \r\n***   \r\nОт 16.00 часа народните представители от ПГ на „БСП за България” проф. Светла Бъчварова и Стефан Бурджев ще се срещнат с представители на местната  земеделска кооперация, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Александър Симов, Филип Попов и Красимир Янков, ще се срещнат с хората в местното читалище, за да обсъдят „Визия за България”. \r\n*** \r\nОт 09.30 часа в зала „Галерия +“ на хотелски комплекс „Национал Палас“ ще бъде открит  информационен ден под надслов „Моята идея, твоят час, нашето образование“ по проекта „ Твоят час“.  \r\n***   \r\nОт 17.30 часа народните представители от ПГ на „БСП за България” Валентина Найденова и Радослав Стойчев ще се срещнат с граждани в пенсионерския клуб, за да обсъдят „Визия за България”. \r\n***   \r\nОт 17.30 часа народните представители от ПГ на „БСП за България” Иван Ченчев и Георги Андреев ще се срещнат с хората в местното читалище, за да обсъдят „Визия за България”. \r\n*** \r\nОт 11.00 часа, в зала 201 на Областна администрация Смолян, ще се проведе заседание на Комисията по заетост.  \r\n*** \r\nОт 13.00 часа, в зала 201 на Областна администрация Смолян, ще се проведе заседание на Областния щаб при бедствия и аварии. \r\n*** \r\nОт 17.00 часа в Държавен архив – Смолян ще бъде открита документална изложба „Из богатия архивен фонд на Христо Попконстантинов“.  \r\n*** \r\nОт 11.00 часа в Регионална библиотека „Захарий Княжески“ ще се проведат среща, изложба и уъркшоп, организирани от Дневен център „Св. св. Козма и Дамян”, по повод Световния ден на психичното здраве. \r\n***   \r\nОт 17.00 часа народните представители от ПГ на „БСП за България” Жельо Бойчев, Славчо Велков, Ирена Анастасова и Нона Йотова ще говорят с учители и читалищни дейци по темите Образование и Култура в залата на Общинския съвет, а в 18.30 часа - с гражданите на Тутракан в същата зала ще обсъдят „Визия за България”. \r\n***   \r\nОт 10.00 часа в Държавен архив ще се проведе Ден на отворените врати.  \r\n***   \r\nОт 10.00 часа във II OУ „Д-р Петър Берон” ще се състои демонстрация и практическа работа с роботчетата Финч с възпитаници на училището.", "date": "2018.10.10", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2018/10/10/2576451/afp-broyat-na-zaginalite-ot-zemetresenieto-v-haiti-dostigna-17.html", "text": "Броят на загиналите от земетресението, което засегна северозападната част на Хаити през уикенда, се е увеличило на 17, а близо 350 други са били ранени, съобщи вътрешното министерство на страната, цитирано от  AFP . \r\nДевет души загинаха в крайбрежния град Порт-де-Пе, най-близкия голям  град до епицентъра на земетресението. Седем души загинаха в Грос-Морн, на около 50 километра на югоизток и един загина в град Сен Луи дьо Норд. \r\nСпасителните служби, изпратени в зоната на земетресение, заявиха, че около 7,800 жилища са били унищожени или повредени при труса от 5,9-а степен. \r\nВ Хаити, най-бедната страна в Северна и Южна Америка, законите  за строеж често не се спазват, което означава, че земетресение с дори умерена сила може да доведе до смъртни случаи и разрушени сгради сгради.  Юлиян Марков", "date": "2018.10.10", "title": "AFP: Броят на загиналите от земетресението в Хаити достигна 17"}
{"url": "http://www.focus-news.net/news/2018/10/10/2576452/do-kraya-na-godinata-tsenata-na-toka-nyama-da-se-promenya-obzor.html", "text": "До края на годината цената на тока няма да се променя. Това обяви пред журналисти председателят на Комисията за енергийно и водно регулиран (КЕВР) доц. Иван Иванов. Той заяви, че се надява и след това да се запази цената на електрическата енергия. Иван Иванов обяви, че е разговарял с директора на „Булгаргаз“, който е прогнозирал, че ако има повишение на цената на природния газ в края на годината, то ще е под 5%, което означава, че няма да се отрази на цената на топлинната и електрическата енергия. Председателят на КЕВР уточни обаче, че има много събития, които могат да се случат извън България, и да повлияят върху цената на суровия петрол, която е определяща за природния газ. От думите му стана ясно, че цената на тока няма да се повиши и заради инвестиции, които са заложили от Електроенергийния системен оператор за изграждане, разширяване, реконструкция и модернизация на електропреносната мрежа, защото КЕВР постепенно през годините ще коригира цените на мрежовите услуги - за достъп и пренос. \r\nГодишните прогнозни стойности на всички разходи за изграждане, разширяване, реконструкция и модернизация на обектите от електропреносната мрежа и на системите за защита и управление на електроенергийната система за периода на десетгодишния план за периода 2018-2027 г. са в размер на 1 291 773 000 лв., от които 148 932 000 лв. или 11,53% са привлечени европейски средства, изчисляват от ЕСО в своя доклад към 10-годишния план за развитие на електропреносната мрежа у нас. От него става ясно, че поради наличието на достатъчно производствени мощности до 2027 г. не се очакват затруднения в електроснабдяването на страната при нормални метеорологични условия и при нормална аварийност. Прогнозите са, че в страната ще има остатъчна разполагаемост за производство от 10 900 000 мегаватчаса /MWh/ до 12 100 000 MWh годишно или около 22 процента от разполагаемите мощности. Основната причина е повишаващото се производство от възобновяеми източници. \r\nВ доклада си от ЕСО съобщават, че потреблението на електрическа енергия от отделните предприятия е показал, че общото намаление на потреблението в индустрията е достигнало до 30 на сто за някои месеци. Относително по-малко е намалението на потреблението на електрическа енергия в домакинствата, селското стопанство и транспорта.  В плана са приети два основни сценария за развитие на потреблението на електрическа енергия - максимален и минимален. При максималния сценарий за брутното потребление на електрическа енергия без помпи се предвижда увеличаване на електропотреблението от 2018 г. с умерени темпове. В този сценарий е заложено забавяне в прилагането на мерки за енергийна ефективност. Към 2027 г. се очаква брутното потребление да достигне 40 510 000 МWh.  \r\nПри минималния сценарий е предвидено задържане на нивото на електропотреблението без помпи за целия период, поради по-интензивно прилагане на мерки за енергийна ефективност. Към 2017 г. се очаква брутното потребление на електрическа енергия да достигне 37 960 000 Мwh.   \r\nРешението на КЕВР за Планът за развитие на електропреносната мрежа за периода 2018-2027 г. ще бъде обявено на 31 октомври. \r\nДоц. Иванов заяви още, че продължава проверката на Българската енергийна борса, повод за която станаха постъпилите оплаквания от сдружения за драстичните разлики в цените на тока. \r\nЦветелин ДИМИТРОВ", "date": "2018.10.10", "title": "До края на годината цената на тока няма да се променя (ОБЗОР)"}
{"url": "http://www.focus-news.net/news/2018/10/10/2576511/dobrich-obshtinata-organizira-sreshta-s-avtorite-boyko-lambovski-georgi-konstantinov-deyan-enev-i-hayri-hamdan-v-ramkite-na-praznitsite-posveteni-na-dora-gabe.html", "text": "В рамките на празниците, посветени на Дора Габе, Община град Добрич организира среща-разговор с представители на Българския ПЕН-център – Бойко Ламбовски – поет, белетрист, преводач, Георги Константинов - поет, Деян Енев – белетрист, и Хайри Хамдан – поет и преводач. Срещата ще се състои от 18.00 часа днес в Художествена галерия – Добрич, а входът е свободен. Творците ще четат свои текстове, ще представят нови издания. „Литературният превод – предизвикателство на съвремието“ е темата на разговора.  \r\nПЕН-клуб е международна неправителствена организация, която обединява професионалните писатели и журналисти, работещи в различни литературни жанрове. \r\nПЕН-клуб е световна асоциация на писателите за насърчаване на приятелството и интелектуално сътрудничество между писателите навсякъде по света. \r\nПървият ПЕН-клуб е основан през 1921 г. в Лондон. Днес организацията ПЕН-клуб има автономни центрове в над 100 страни. Българският ПЕН-клуб (сега П.Е.Н.-център) е създаден през 1926 г. с председател проф. Иван Шишманов. Той обединява около 40 именити български писатели: Дора Габе, Елисавета Багряна,  проф. Александър Балабанов, Ангел Каралийчев, Елин Пелин, Йордан Йовков, Николай Лилиев, Тодор Влайков, Теодор Траянов, Стилиян Чилингиров, Николай Райнов, Йордан Стубел и др. \r\nПредседатели на Българския ПЕН-клуб през годините още са: проф.Александър Балабанов, Дора Габе, проф. Богдан Филов, Анна Каменова, Леда Милева, Лиляна Стефанова, Богомил Нонев, Невена Стефанова, Георги Константинов, а днес е Бойко Ламбовски.", "date": "2018.10.10", "title": "Добрич: Общината организира среща с авторите Бойко Ламбовски, Георги Константинов, Деян Енев и Хайри Хамдан в рамките на празниците, посветени на Дора Габе"}
{"url": "http://www.focus-news.net/news/2018/10/10/2576450/vzglyad-zashto-plashat-evropa-s-rusko-nahluvane-v-libiyai.html", "text": "Защо плашат Европа с „руско нахлуване“ в Либия, пише руският вестник  “Взгляд“ \r\nПримирявайки се с победата на Русия в Сирия, Западът все повече заплашва другите и себе си с \"плановете на Русия за Либия\". Британските медии вече цитират своите разузнавателни служби, които заплашват да \"изключат светлината в Кремъл\", използвайки кибер операции, ако Русия \"нахлуе в Либия, за да получи контрол над петролните запаси и да предизвика нова миграционна криза в Европа\". Но дали Русия има нужда от Либия изобщо и какви са руските планове за нея в действителност? \r\n\"Русия премества войници и ракети в Либия в опит да вкара Запада в нов капан\", предупреди Тереза Мей.  Лидерите на специалните служби заявиха пред британския премиер, че Владимир Путин иска войната да разкъса северноафриканската държава, превръщайки я в нова Сирия. \r\nОсновната цел на Москва е да поеме контрола върху най-големия път за незаконна имиграция в Европа. Служителите на руската ГРУ, както и специалните сили на ГРУ, вече са пристигнали в Източна Либия с цел обучение и поддържане на комуникационен канал. \r\nДве руски военни бази вече работят в крайбрежните градове Тобрук и Бенгази, под прикритието на известната руска частна военна компания \"Вагнер\", която вече има своите авантпостове там. Русия също е разгърнала системата за противовъздушна отбрана С-300 и противотанкови ракети \"Калибър\" на територията на Либия, пишат британските медии. \r\nАко Москва поеме контрола над източното крайбрежие, то може да предизвика нова вълна от бежанци, които ще се втурнат към Европа през Средиземно море, каза източник в британското правителство. Източникът добави, че Путин използва същите методи в Либия, които е прилагал в Сирия и Крим. \r\nИзточникът смята, че Путин ще използва неконтролираната от никой либийска територия, за да окаже  максимален натиск върху Запада. \r\n\"Факт е, че ние сме изключително уязвими по отношение на имиграцията и нефтените потоци от Либия\", добави източникът. \"Това е потенциално катастрофална стъпка, която ще позволи на Путин да подкопае западната демокрация, докато ние не правим нищо\". \r\n\"Това е изключително тревожна информация, че Русия иска да отвори нов фронт срещу Запада в Либия, но това също не бива да бъде изненадващо. Те без съмнение ще се опитат да използват миграционните пътища през Африка. Нуждаем се от координиран отговор от страна на правителството, защото дестабилизацията в страната е тясно свързана с националната сигурност на Обединеното кралство. \" \r\nВ същото време вестникът рисува и заплаха за великия британски флот и неговата база в протока между Европа и Африка, \"руското военноморско пристанище на северноафриканския бряг  за първи път през последните десет години ще да обслужва кораби в Западното средиземноморие и то е потенциална заплаха за Гибралтарския проток \". \r\nЧовек може да се смее на факта, че британците са вълнуват от факта, че миграционните потоци към ЕС, който те ще напуснат след няколко месеца, са последното нещо от което могат да се вълнуват. Или си спомнете, благодарение и на Лондон  Либия престана да съществува като единна държава. Да не говорим за факта, че приписването на Путин на планове да завладее Европа чрез бежанци от Африка е като цяло върха  на абсурда, защото самата Европа \"успешно\" се справи с организацията на този безумен процес, пише изданието. \r\nНо по-добре да бъдете е сериозно да се запитате - защо му е сега на Лондон да плаши света с \"руската заплаха за Либия\"? Какъв е въпросът? \r\nИма две причини за това. На първо място, по време на фона на все по-буксуващия Брекзит за Великобритания е важно да се покаже своята голяма важност за Европейския съюз: като най-опитен и мощен геополитически играч, като военна сила и съюзник в НАТО, като страна, която защитава Европа от руската  мечка. Това е толкова примитивно и силно желание, че за него се търси всеки възможен повод, пише изданието. \r\nНо на второ място, разбира се, е важността на самата Либия - за всички, които играят на геополитическата шахматна дъска в голям мащаб. \r\nЛибия като единна държава не съществува вече седем години - тя се срина след свалянето на Муамар Кадафи, който управляваше страната в продължение на 42 години, организирано от Запада. Като се има предвид, че обединена Либия се появи на картата едва през 50-те години на миналия век, то нейното разпадане след резултатите от чуждестранното нашествие не беше случайно, но би било много трудно отново да бъде събрана. \r\nВ страната, която се е разделила на части, е в ход бавна гражданска война, но на фона на нея, опитите за обединяване на тази важна държава не спират. Важно е както за самите либийци, така и за техните арабски съседи и за Европа, тъй като след изчезването на централната власт в Либия страната се превърна в транзитен път за бежански потоци от Африка до Европа. И като цяло, Либия, заедно с Египет, е най-старата част на Африка, известна на европейците, бивша римска колония и е твърде важно за ЕС да не се превърне във втора Сомалия, която всъщност се разпада повече от четвърт век. \r\nСледователно през всичките тези години Европа, разбира се, най-вече французите и италианците, се опитва да събере враждебните сили в Либия. Но без много успехи. В различни части на Либия, местните кланове и войски управляват, има редица радикални ислямисти, които нахлуха  през 2011 г. и се установиха на място. Правителството, признато в световната общност в Триполи, не контролира дори самата столица. А най-влиятелният човек в страната като цяло е фелдмаршал  Халифа Хафтар, под чиято власт вече е повече от половината от Либия. Хафтар е подкрепян от съседен Египет, подпомага се и от други арабски държави, Русия също работи с него, поддържайки контакти с правителството в Триполи и като цяло с всички либийски играчи. Всъщност, в дните на Кадафи Русия и Либия са имали много близки отношения  и взаимен интерес. Но за военното участие на Русия в либийската бъркотия и дума не може да става, пише изданието. \r\nВ същото време самите либийци и италианците се опитват да вкарват Русия в Либия през всичките тези години. По принцип Италия страда най-много от колапса на Либия - в крайна сметка  с тази бивша колония, тя има не само съседни, но и много близки икономически връзки. И след 2011 г. италианците, вместо либийските петродолари, получиха потоци от бежанци  и неясната позиция на Европейския съюз в отговор на призивите им да направят нещо, за да спрат този поток. \r\nПоради това Рим наистина му се е искало Москва да се присъедини към усилията за възстановяване на реда както в самата Либия, така и в Средиземно море, но отношенията между ЕС и Русия, които се влошиха  след Крим, направиха дори плановете за такава операция невъзможни. Разбира се, Русия няма да възстанови реда, в който европейците са разрушили всичко, но няма да гледа отдалече за бъдещето на Либия. И не само заради базите в Тобрук и Бенгази. И тъй като Русия е имала и има в тази страна повече от сериозни икономически интереси: либийците купуваха оръжия от Русия, имало е много съвместни проекти в петролния и газов отрасъл. Русия няма да се откаже от това, но няма  намерение да плаща, още по-малко да \"почистваме\" Либия за европейците. \r\nНяколко десетки руски военни експерти помагат на Хафтар в Либия и администрацията му вече предлага на Русия различни благоприятни проекти, но Русия не планира нищо да завладява там. Необходимо е да се постигне споразумение за бъдещото единно устройство на Либия, да се проведат избори там и след това да се сключат договори с новото правителство. Изборите за нов парламент и президент са насрочени за декември. Но те може да се провалят, защото нито Триполи, нито Хафтар са постигнали окончателно споразумение по този въпрос. Опитите на френския президент Макрон да посредничи между страните в либийския конфликт не са успешни. \r\nЕто защо конференцията за Либия, която ще се състои след месец в италианския Палермо е толкова важна. Италианското правителство вече е поканило Владимир Путин, но дори Русия да бъде представена не от президента, а от Сергей Лавров, това ще бъде важна стъпка както за омекотяване на отношенията между ЕС и Русия, така и за самата Либия. Без Русия целта няма да бъде постигната така или иначе, но за сметка на Русия, ЕС определено няма да може да направи това, пише изданието. \r\nЯсно е, че това признаване от страна на Европа за участието на Русия в либийските дела категорично не се харесва нито Великобритания, нито на Съединените щати. Така се появяват страшни истории за Путин, който се готви да окупира Либия и да изпрати орди от бежанци в Европа. Макар, че би било по-честно да се каже, че Западът е направил всичко, за да гарантира, че либийците ще бъдат убедени в неговата враждебност и ще обърнат вниманието им към Москва.   Юлиян Марков", "date": "2018.10.10", "title": "„Взгляд“: Защо плашат Европа с „руско нахлуване“ в Либия?"}
{"url": "http://www.focus-news.net/news/2018/10/10/2576453/sofiya-obshtinski-savetnitsi-iskat-mesten-referendum-za-izgrazhdaneto-na-instalatsiyata-za-rdfotpadatsi-v-sofiya-obzor.html", "text": "За провеждане на местен референдум за изграждане на инсталация за горене на RDF в София, настояват съветници от опозицията в Столичния общинския съвет. Докладът е подписан от 15 общински съветници от 4 групи в СОС - БСП и представители на Група 5, „Сердика” и ДСБ от Реформаторски блок и вече е входиран в деловодството на местния парламент.  \r\nВъпросите за бъдещия референдум са три:  1. Съгласни ли сте Столична община да изразходва 157 млн. евро, от които 67 млн. евро са заем, за изграждане на инсталация за изгаряне на RDF отпадъци? 2. Съгласни ли сте инсталацията да се построи в центъра на София, район „Сердика“ на територията на ТЕЦ-София? 3.Сългасни ли сте инсталацията да бъде изградена в местността за третиране на отпадъци „Садината“ до село Яна“?  .  \r\nПрез месец май тази година Столичният общински съвет разгледа проект за изграждане на инсталацията за RDF–отпадъци на територията на „Топлофикация“, в центъра на София. Тогава 35 от общинските съветници гласуваха „за“, 16 - „против“, а 6 се въздържаха.  \r\n„Основният дебат в Столичния общински съвет беше именно за мястото на изграждане на инсталацията за горене на RDF. Тогава с много „крехко“ мнозинство беше избрано да бъде на територията на ТЕЦ „София“, припомни лидерът на ГС на БСП – София Калоян Паргов. Той припомни, че позицията на БСП е инсталацията за изгаряне на отпадъците да бъде изградена на площадката на завода в местността „Садината“. „Така ще бъдат спестени разходи за транспорт, няма да бъде допълнително замърсяван въздухът в столицата. Все пак „ТЕЦ „София“ се намира в централната градска част и евентуално замърсяване от него ще се отрази на качеството на живот на над 200 000 души, които живеят в кварталите и селата наоколо. Нека не забравяме, че в последните статистически доклади за продължителността на живота, данните показаха, че ние живеем с 2,5 години по-малко заради замърсения въздух в града ни. А според експерти, местността „Садината“ е много подходяща за изграждане на подобна инсталация, тъй като въздушните маси се движат от запад на изток и вероятността запрашаването да се върне в София е нищожна. Не случайно точно на това място преди години е бил построен и заводът „Кремиковци“, уточни той. Паргов коментира, че въпросът за местния референдум за изграждане на инсталация за изгаряне на RDF-отпадъци е прекалено важен, за да си позволяват управляващите в Столична община да се подиграват с него. По думите му срокът за гласуване на Сесия на СОС на подобен доклад е един месец, за да може всички съветници да прочетат доклада, да се запознаят и да осмислят мотивите, за да вземат решение дали да го подкрепят или – не. \r\nСпоред зам.-председателя на групата на БСП в Столичния общински съвет  Милка Христова  трябва да се вземе под внимание това, че  за изграждането на проекта са необходими близо 160 млн. евро, чийто бенефициент е Столична община и ще се изпащат от общинското дружество „Топлофикация“. Според нея това би затруднило дружеството, защото то и в момента има задължения в размери на 800 млн. лв.  \r\nВажно е да бъдат изследвани всички алтернативи на завода за RDF отпадъци, обясни съпредседателят на \"Политическа група 5\" Симеон Славчев, който е и един от вносителите на доклада. \r\nСпоред председателя на общинските съветници от ГЕРБ Малина Едрева с искането за провеждането на местен референдум опозицията цели провал на проекта за изграждане на инсталация за горене на RDF. Председателят на Комисията по околна среда към Столичния общински съвет и общински съветник от ГЕРБ  Лорита Радева , каза че няма логично обяснение в това действие от страна на неговите вносители. Тя обясни, че инсталацията е изградена до първите две фази, които са 84% изпълнени с безвъзмездно финансиране от европейски средства. Тя посочи също, че когато са се вземали решения за това дали да се строи инсталацията общинските съветници, които днес не са съгласни и искат провеждане на референдум, са подкрепяли проекта.  \r\nПредседателят на Комисията по икономика към Столичния общински съвет и общински съветник от ГЕРБ  Николай Стойнев  каза, че изграждането на инсталацията за горене на RDF отпадъци в София ще намали с 10% разходите за природен газ. По думите му икономиката от изграждането на този проект ще бъде годишно между 12 млн.- 18 млн. евро. Според него това ново съоръжение изпълнява икономическа и екологична ефективност, а фините прахови частици ще намалеят сумарно с 9.6%.  \r\nПредседателят на Столичния общински съвет  Елен Герджиков  каза, че не вижда нищо ново в доводите за провеждане на референдум. „Тази дискусия започна преди 7-8 години. И има поредица от решения на СОС в предишните мандати, както и в този в подкрепа на целия проект за преработка на отпадъци. Донякъде разбирам колегите от Група 5, за които това е първи мандат – те не са участвали в предишни дискусии, но колегите от БСП и ДСБ са участвали и подкрепяли проекта под различни форми“, изтъкна той.  Герджиков обясни, че не вижда логика в това да подкрепяш развитието на един проект и когато се стигне до изпълнението на финална фаза, да го обявиш за несъстоятелен и да се опиташ да го провалиш.  \r\nКметът на София  Йорданка Фандъкова  също изказа своята позиция спрямо желанието на общинските съветници за провеждане на местен референдум. Тя смята, че това искане е лицемерно и смята, че няма смисъл в него. Според нея в последните седмици е започнала предизборната кампания и атака да се обезсмисля и принизява всяко нещо, което се е направило за града.  \r\nПо-рано през деня, в сградата беше представено проучване за домакинствата, които използват твърдо гориво на територията на Столична община. Данните от него посочват, че домакинствата, които използват твърдо битово отопление в общината са 55 000, като от тях 51 572 са посочени като приоритетни за замяна на отоплителните им уреди с по-екологични такива. „Осредненият профил“ на тези домакинства показва, че обитават помещения от около 96 кв. м и декларират доход по около 500 лв./човек от домакинството. Най-често те живеят в тухлени сгради (67%) до 3 етажа (57%), построени преди 2000 г. (84%). Повече от половината от жилищата не са топлоизолирни (57%). \r\nНай-засегнатите райони в София са „Сердика“, „Красна поляна“ и „Връбница“.  Решение на проблема със завишените стойности на ФПЧ според енергийната агенция е предлагането на високотехнологична и екологична технология, която да даде възможност за практични и екологични уреди за отопление, близки на потребителя \r\nСред основните фактори, които биха мотивирали домакинствата да заменят отоплителните си уреди с по-екологични, са по-ниските месечни разходи, които ще дават за отопление, по-голямата ефективност на самото отопление и по-малкото замърсяване. Сред най-предпочитаните алтернативи са отопление на природен газ, топлофикация, пелети и климатик.  \r\nДанните от проучването ще послужат на екипа на Столична община за предприемане на бъдещи политики за намаляване на емисиите от твърдо битово горене, както и при подготовката  на проекти за подмяна на отоплителните инсталации на домакинствата, включително и по ОПОС. \r\nДаяна ДЮЛГЕРОВА", "date": "2018.10.10", "title": "София: Общински съветници искат местен референдум за изграждането на инсталацията за RDF–отпадъци в София (ОБЗОР)"}
{"url": "http://www.focus-news.net/news/2018/10/10/2576455/goryashto-smetishte-zatvori-avtomagistrala-trakiya-obzor.html", "text": "Над 5 часа движението в двете посоки по автомагистрала „Тракия“ бе ограничено поради нулева видимост заради разгорялото се сметище край Ихтиман. Трафикът в посока Пловдив се пренасочваше от кръстовището за с. Лозен, а движението към София се отклоняваше от пътен възел \"Церово\". Заради ограничената видимост край Ихтиман в посока Пловдив стана верижна катастрофа с участието на няколко леки и тежкотоварни автомобила. В резултат на удара пострадаха трима души, които бяха транспортирани в болнични заведения, а на други двама бе оказана медицинска помощ на място. \r\nДвама от ранените – мъж на около 30 години и жена на 40 са настанени в Клиника по ортопедия и травматология на болница „Света Анна”. Жената е с тежка прорезна рана на ръката, а мъжът - с наранявания в областта на глезените, фрактура на подбедрица и рана на главата. И двамата са стабилизирани и без опасност за живота. Третият пострадал е бил откаран във Военномедицинска академия с фрактура на носа. Той също е без опасност за живота.  \r\nТова е поредният случай, при който депото за битови отпадъци край Ихтиман създава проблеми за трафика в района, след като се самозапалва. През юли 2017г. на същото място гъстият дим от горящото сметище и образувалата се мъгла станаха предпоставка за верижно произшествие с участието на  близо 40 автомобила. При катастрофата тогава пострадаха над 20 души. \r\nНа брифинг по повод поредния инцидент в района кметът на Ихтиман Калоян Илиев уточни, че има одобрен проект, който е подаден в Министерството на околната среда и водите за рекултивация на сметището и се чака финансиране, за да бъде затворено то. \r\nПо-късно през деня от МОСВ увериха, че експерти от РИОСВ – София следят на място ситуацията край Ихтиман и не са установени превишения в нормите за качеството на атмосферния въздух при населените места в района.", "date": "2018.10.10", "title": "Горящо сметище затвори автомагистрала „Тракия“ (ОБЗОР)"}
{"url": "http://www.focus-news.net/news/2018/10/10/2576457/", "text": "Русия ще продължи да не участва в Парламентарната асамблея на Съвета на Европа (ПАСЕ) \r\nРусия все още няма да участва в Парламентарната асамблея на Съвета на Европа, тъй като тази организация дискриминира националните делегации, заяви заместник-председателят на Държавната Дума Пьотър Толстой. Така той коментира решението на ПАСЕ да не обсъжда доклада относно пълномощията на руската делегация. \r\nСпоред Толстой това се дължи на факта, че украинците, британците и балтийските държави преднамерено отлагат дискусията, а  представителите на парламентите на други страни са просто уморени от \"слушането на безкрайно повтарящите се русофобски тиради“. \r\nРешението на ПАСЕ не предизвиква нищо освен съжаление, добави той.  Юлиян Марков", "date": "2018.10.10", "title": "„Московский Комсомолец“:  Русия ще продължи да не участва в ПАСЕ"}
{"url": "http://www.focus-news.net/news/2018/10/10/2576458/sport-otborat-na-bezhantsite-na-sledvashtata-olimpiada-v-tokio-prez-2020-godina-shte-bade-nay-malko-ot-50-atleti.html", "text": "Спорт: Отборът на бежанците на следващата Олимпиада в Токио през 2020 годинаще бъде най-малко от 50 атлети по думите на шефа на международния олимпийски комитет Томас Бах. \r\nЗа пръв път отбор  от бежанци се представи на Олимпийските игри през 2016 г., когато Олимпиадата се проведе в Рио де Жанейро. Тогава делегацията включваше десет спортисти в три спорта. Те бяха бежанци от Сирия, Конго, Южен Судан и Етиопия. \r\nЗа да влязат в отбора, спортистите трябваше да показват високи спортни резултати и статут на бежанци, потвърдени от ООН. Никой от десетте състезатели не успя да спечели олимпийските медали.", "date": "2018.10.10", "title": "Спорт: Отборът на бежанците на следващата Олимпиада в Токио през 2020 година ще бъде най-малко от 50 атлети"}
{"url": "http://www.focus-news.net/news/2018/10/10/2576460/prezidentat-rumen-radev-izvede-na-dneven-red-temata-za-bednostta-i-neravenstvata-obzor.html", "text": "Държавният глава Румен Радев откри кръгла маса на тема „Неравенства и бедност в България“, на която учени, с изследователски интерес в сферата, изнесоха доклади за икономическите предпоставки и социалните измерения на този проблем. Във форума участваха представители на изпълнителната власт, работодателските и синдикални организации, университетски преподаватели и учени от Българската академия на науките. Държавният глава Румен Радев  посочи, че пренебрегването на темата за бедността и неравенствата е безотговорност към бъдещето развитие на нашето общество. По думите му в момента, в който все повече се говори за стабилност, за ръст на БВП и за рекордните му стойности, толкова повече трябва да говорим и за бедността и за това как се разпределя този БВП, по какви механизми се харчат публичните средства и как те допринасят за хармоничното развитие на обществото. „Убеден съм, че пренебрегването на темата за бедността на неравенствата е безотговорност към бъдещето развитие на нашето общество“, каза Радев. Президентът призова за приобщаваща политика на институциите към обществото, която да доведе до повече прозрачност в управлението. Като пример за съпротива срещу осигуряването на повече прозрачност в управлението държавният глава посочи дългогодишното забавяне на въвеждането на електронно управление. По думите му при ексклузивните институции липсва прозрачност в харченето на публичния ресурс, както и отчетност и отговорност. Измислят се всевъзможни проекти със спорна обществена значимост и схеми за източване на публичните ресурси, вместо те да се насочват за приоритетно развитие на човешкия капитал и стимулиране на иновациите и технологичния прогрес. Част от хората забогатяват от публичния ресурс като подставени лица във фирми, близки до властта, вместо от ефективна организация на труда, иновации и развитие на конкурентоспособност.  \r\nВ дискусията взе участие и  проф. Лалко Дулевски, председател на Икономическия социален съвет (ИСС).  \r\nСпоред него проблемът за човешкия капитал трябва да се изведе като национален и посочи, че неграмотността ражда изключително неравенство и бедност. Той обърна внимание, че заетостта на младежите с основно и по-ниско образование в България е от три до четири пъти по-ниска спрямо средноевропейската. „Заетостта на младежите с висше образование е девет пъти по-висока спрямо тези с основно образование, а на тези със средно образование е пет пъти по-висока“, каза още проф. Дулевски. \r\nПо време на дискусията бяха изнесени данни, че 400 хил. българи са работещи бедни, а над 1,7 млн. души живеят с доходи до 600 лв. Данните изнесе  секретарят на президента по социална политика Гълъб Донев . „Повече от 2,3 млн. българи, което представлява 88% от населението живеят с месечни доходи до 1000 лв. Около 400 хил. българи живеят със средни доходи между 1000 и 2000 лв. месечно, което по нашите разбирания ги определя като средна класа. Други 400 хил. българи работят, но са бедни – така наречените работещи бедни. Техните доходи са под линията на бедност“, посочи още Гълъб Донев. \r\nВ своето заключително слово Румен Радев благодари на участниците в кръглата маса за професионалните доклади, които представят обективна, но и тревожна картина на неравенствата и бедността в България. „Всички се обединихте около тезата, че трябва промяна. Тази промяна може да стане само с дебат за истината, сблъсък на идеи, привличане на обществото и всички институции в него, защото само така можем да стигнем до рационални решения“, каза още държавният глава и определи кръглата маса, посветена на бедността и неравенствата, като добра стъпка в тази посока.  \r\n„Следваща добра стъпка би била българският парламент да изиска тази година съзнателно заложеният и грижливо отглеждан бюджетен излишък, да се изхарчи в края на годината след обществен дебат и санкция на парламента. Това ще бъде един много силен сигнал от страна и на българското правителство, и на българския парламент към българските граждани, и надежда за демократичните процеси в страната“, заяви още в изказването си форума, посветен на бедността и неравенствата в България, президентът Румен Радев.  \r\nДеница КИТАНОВА", "date": "2018.10.10", "title": "Президентът Румен Радев изведе на дневен ред темата за бедността и неравенствата (ОБЗОР)"}
{"url": "http://www.focus-news.net/news/2018/10/10/2576461/pp-abv-predlozhi-promeni-v-politikite-za-turizma-zemedelieto-danachnoto-oblagane-i-energetikata-obzor.html", "text": "ПП АБВ даде предложения за промени във водените от държавата политики в областта на туризма, енергетиката и данъчното облагане. Председателят на партията Румен Петков заяви, че не се работи достатъчно по развиването на поклонническия, алтернативния и историческия туризъм. По думите му на 13 октомври, събота, във Варна АБВ организира конференция за туризма, на която ще бъдат обсъдени проблемите и пропуските в сектора. \r\nПо време на пресконференцията на партията беше повдигната и темата за предприетите мерки от страна на БАБХ и МЗХГ във връзка с чумата по дребните преживни животни и африканската чума по свинете. Председателят на АБВ заяви, че евтаназираните животни в Странджанско са избити с незаконна заповед на директора на БАБХ д-р Дамян Илиев. По думите му по нормативна уредба трябва да има специална комисия, която да се председателства от вицепремиер и да вземе решение на база на аргументи, предоставени от БАБХ, а след това да се предприемат действия по евтаназиране на животни. Според Петков в случая е грубо нарушен закона и главният прокурор трябва да предприеме мерки. Заместник-председателят на партията доц. Христо Михайлов заяви, че от АБВ ще настояват за оставката на директора на БАБХ д-р Дамян Илиев. По думите му от Агенцията са се провалили с гръм и трясък в своята политика спрямо развитието на българското животновъдство и не разполагат с потенциал. Той допълни още, че ще настояват и за възстановяването и извеждането на Национална ветеринарно-медицинска служба от БАБХ. От АБВ посочиха и, че ще потърсят среща със земеделския министър Румен Порожанов и ще настояват за създаването на повече от една лаборатория, в която се анализират проби на животни и за още редица мерки в помощ на родното животновъдство. Председателят на партията Румен Петков заяви още, че в предстоящата кампания за избори за Европарламент, от АБВ ще очертаят тяхната визия за неадекватната политика на Европейската комисия и европейските органи в земеделието.  \r\nПетков допълни, че всички мерки за пряко купуване на руска газ от Русия трябва да са въпрос на европейска политика, а тези, които допускат България да се снабдява с руски газ от Турция, са политически престъпници. По думите му, ако сега не започне изграждането на АЕЦ „Белене“ след 30 години ще има недостиг на ел. енергия. Според Петков не би следвало да плащаме на Турция такси за пренос и оскъпяването, което те ще определят, що се касае до синьото гориво. \r\nДругият зам.-председател на ПП АБВ Любомира Ганчева повдигна темата за справедлива данъчна система. По думите й повече от всякога е време да се повдигне този разговор на фона на четвъртото поредно увеличение на цените на газта и парното, факта, че България е държавата с най-голяма бедност в ЕС,  началото на отоплителния сезон, това, че над 1.7 млн. българи по статистика са под линията на бедността,  и на факта, че вече се приема за нормално словосъчетанието „работещи-бедни“. Според Ганчева България има нужда от битка в името на тези 96% от населението, които си плащат данъците в полза на 3-4% облагодетелствани от системата. Тя заяви, че от АБВ предлагат въвеждането на необлагаем данъчен минимум поне до размера на минималната работна заплата, комбиниран с намалено ДДС на група стоки като учебници, лекарства, български хранителни млечни продукти. Друга мярка е увеличаването на максималния осигурителен праг. По думите на Ганчева, само до преди 15 години максималният осигурителен праг е бил до размера 10 пъти на минималната работна заплата като за последните 11 години той е увеличаван само 3 пъти, а за последните 4 години изобщо не е увеличаван. \r\nЦветелин ДИМИТРОВ", "date": "2018.10.10", "title": "ПП АБВ предложи промени в политиките за туризма, земеделието, данъчното облагане и енергетиката (ОБЗОР)"}
{"url": "http://www.focus-news.net/news/2018/10/10/2576464/the-guardian-ostavkata-na-niki-heyli-iznenada-mnogo-neyni-kolegi.html", "text": "Ники Хейли подаде оставка като посланик на САЩ в Обединените нации и ще напусне поста си през януари в ход, който изненада колегите ѝ дипломати и други държавни служители, пише британският вестник  The Guardian .. \r\nХейли и Доналд Тръмп обявиха оттеглянето ѝ  в Овалния кабинет. Решенето беше изненада за колегите й в Държавния департамент и в Съвета за сигурност на ООН. \r\nИ президентът, и напускащият посланик се хвалеха помежду си, за да подчертаят, че тя не напуска по принуда, пише изданието. \r\nХейли описа заминаването си като акт на добросъвестен държавен служител. \"Мисля, че трябва да бъдете достатъчно безкористни, за да знаете кога сте се оттеглили и да позволите на някой друг да свърши работата\", каза тя. \r\nЗапитан за наследника на Хейли, Тръмп каза, че има \"много хора, които много биха искали да заемат поста\", казвайки, че Хейли го е правила това \"по-бляскава позиция\". \r\nРанните спекулации, че Иванка Тръмп може да я замени, изглежда са приключени с пост в социалната мрежа „Туитър“ от дъщерята на президента, заявявайки, че няма да поеме тази работа. \r\nТръмп каза пред репортери по време на полета към политическо мероприятие в Небраска, че има списък с пет кандидати, които да заместят Хейли. \r\nЕдинственото име в списъка, който спомена, беше неговата бивша заместник-съветник по националната сигурност Дина Пауъл, която прекара  семейно  миналия уикенд  с Хейли и нейното семейство на лодка в Южна Каролина. - Дина ще го хареса - каза той. \r\nРичард Гренел, посланикът на САЩ в Германия, който е прекарал осем години в мисията на ООН, е посочен като претендент от консервативни коментатори. Тръмп каза, че Гренел не е в неговия кратък списък, но е готов да го разгледа. \r\n\"Той се справя толкова добре в позиция, която е толкова важна\", каза президентът. - Рик се справя толкова добре, че не бих искал да го преместя. Аз лично бих задържал  Рик там, където е. \r\nДържавният секретар Майк Помпео и съветникът по националната сигурност, Джон Болтън, са били изненадани вероятно  от решението на Хейли, но президентът заяви, че е бил добре информиран предварително. \r\nТръмп каза: “Каза ми преди шест месеца. Тя каза: \"Знаете ли, в края на годината, в края на двугодишния период, искам да се оттегля за известно време, искам да си почина\". \r\nДокато Тръмп е предпазлив в критиките си за  Кремъл, Хейли беше постоянен, изпреварващ критик на руската политика в Сирия и Украйна и след атаката с химически оръжия срещу бивш руски шпионин в Обединеното кралство през март. През април беше унижена, когато тя обяви непосредствени санкции само за да бъде коригирана от Белия дом, според който тя страдаше от \"моментно объркване\". \r\nХейли отговори: - С цялото ми уважение, не се обърквам. \r\nТя също така говори по въпросите за правата на човека по-често и по-пламенно от други в Държавния департамент. \r\nОтпътуването й ще повиши нивата на безпокойство за американските съюзници в ООН. Въпреки изтъкнатата си реторика - предупреждаваща всяка страна, която гласува против САЩ, че \"взема имена\" - тя успя да убеди Тръмп, че ООН обслужва полезна цел за националните интереси на САЩ. \r\nВъпреки това, относителната й тежест в администрацията намалява след пристигането на Помпео начело на Държавния департамент. При предшественика на Помпео, Рекс Тилърсън, Хейли имаше свобода на действие, тъй като Тилърсън имаше по-фин  подход към работата си и често се противопоставяше на Тръмп, който често го игнорираше.  Юлиян Марков", "date": "2018.10.10", "title": "The Guardian: Оставката на Ники Хейли изненада много нейни колеги"}
{"url": "http://www.focus-news.net/news/2018/10/10/2576463/tenis-balgarkata-dzhuliya-terziyska-startira-s-pobeda-na-turnira-po-tenis-v-lagos-nigeriya.html", "text": "Тенис: Българката Джулия Терзийска стартира с победа на  турнира по тенис в Лагос (Нигерия)с награден фонд 25 хиляди долара. Осмата поставена Терзийска надделя над Тифани Уилям (Великобритания) с 6:0, 6:2 за един час и пет минути. Българката спечели 5 точки за класацията на WTA и 392 долара, а във втория кръг ще играе срещу Анна Шишкова.", "date": "2018.10.10", "title": "Тенис: Българката Джулия Терзийска стартира с победа на  турнира по тенис в Лагос (Нигерия)"}
{"url": "http://www.focus-news.net/news/2018/10/10/2576465/", "text": "През последните дни ремонтът на ул. „Граф Игнатиев“ предизвика обществени реакции в социалните мрежи, както и политически обвинения между управляващи и опозиция. Ремонтът започна на 7 май тази година. Няколко дни по-рано стана ясно, че необходимата сума за реконструкция на обекта е 24 млн. лева, от които 18 млн. лева са по Оперативна програма „Региони в растеж“. Планираният ремонт включва подмяна на настилката, осветлението, релсовия път, с цел реновиране на цялостния облик на централната градска част. По прогноза на Столична община ремонтните дейности ще приключат в края на октомври-началото на ноември.  \r\nПо повод критиките относно качеството на ремонта на централната улица, столичният кмет Йорданка Фандъкова заяви, че има сериозни забележки към строителния надзор и е наложила санкция в размер на 100 хил. лева. Според нея гражданите имат право да се интересуват от ремонта и да дават мнения, които са важни. Йорданка Фандъкова обаче обяви, че не приема политически критики с неверни твърдения. „По отношение на изпълнението, материалите и качеството вече възложих контрол на контрола“, коментира кметът. По думите ѝ наложената санкция е последната, а следващата стъпка е прекратяване на договора. Йорданка Фандъкова опроверга твърденията, че релсите на „Граф Игнатиев“ са втора употреба, като заяви, че фирмата производител на релсите, които се поставят, е една от най-добрите компании. „Контрол означава да гледаш и да връщаш своевременно, а не да приемеш и да платиш некачествено свършена работа“, подчерта кметът и уточни, че по договор санкциите за забавяне на ремонта могат да достигнат 4 млн. лева, а тези за качество - 1,2 млн. лева. Йорданка Фандъкова заяви, че не приема замесването на името ѝ с обвинения в корупция. Във връзка с недоволството относно поставените плочки пред църквата „Св. Седмочисленици“, кметът коментира: „Нека завърши проектът. Тогава всеки на място да прецени, а не по снимки или картинки да му внушават какво трябва да бъде мнението му“. \r\nРемонтът на ул. „Граф Игнатиев“ е в центъра на политически нападки през последните дни. Представителите на опозиционните партии в СОС поискаха оставки от управляващите заради некачествено изпълнение на ремонтите в столицата. На извънреден брифинг на 4 октомври зам.-кметът на София по направление „Транспорт и транспортни комуникации“ Евгени Крусев заяви, че оценка на работата на строителя може да се даде след като проектът бъде изцяло завършен. Управителят на фирмата, проектант на ремонта, арх. Иво Пантелеев защити работата по проекта, като обяви, че няма да се допусне използваните материали да бъдат компрометирани. Главният архитект на София Здравко Здравков беше категоричен, че ако има разминавания в изпълнението, ще бъдат наложени санкции. На ремонтиращата се улица на 5 октомври се срещнаха общински съветници и депутати от БСП със съветници и депутати от ГЕРБ. Според лидера на БСП-София Калоян Паргов изпълнението на проекта на ул. „Граф Игнатиев“ показва, че Столична община не може да харчи парите на софиянци правилно. Председателят на СОС Елен Герджиков определи политическите нападки на съветниците от БСП като поредния сценарий за предизборна кампания. По-рано през деня граждани на столицата се събраха на протест пред сградата на Столична община с искане за оставка на кмета на София Йорданка Фандъкова. По време на шествието беше арестуван 41-годишен мъж.  \r\nБиляна ИВАНОВА", "date": "2018.10.10", "title": "Фирмата, която ремонтира ул. „Граф Игнатиев“ в София, е санкционирана със 100 хил. лева (ОБЗОР)"}
{"url": "http://www.focus-news.net/news/2018/10/10/2576454/reuters-sreshtata-mezhdu-donald-tramp-i-kim-chen-un-shte-se-sastoi-sled-mezhdinnite-izbori-v-sasht.html", "text": "Срещата между Доналд Тръмп и Ким Чен-ун  ще се състои след междинните избори в САЩ, заяви пред журналисти американският президент , предава  Reuters . \r\nГоворейки пред съпровождащите го журналисти, докато летеше към Айова за политическо мероприятие, Тръмп заяви: \"Ще бъде след изборите. Просто не мога да тръгна сега.“  Юлиян Марков", "date": "2018.10.10", "title": "Reuters: Срещата между Доналд Тръмп и Ким Чен-ун  ще се състои след междинните избори в САЩ"}
{"url": "http://www.focus-news.net/news/2018/10/10/2576468/interfaks-samolet-e-izlyazal-ot-pistata-pri-katsane-v-ruskiya-grad-yakutsk-ima-raneni.html", "text": "Самолет е излязъл от пистата при кацане в руския град Якутск, има ранени, предава  Интерфакс .  \r\nЧетирима души са потърсили помощ в здравния център на летището. \r\n\"Почти всички, които са дошли в центъра, са имали главоболие и кръвонасядания. Мозъчно сътресение и закрити травми на главата не са изключени. Всички, които имат оплаквания предстои да бъдат прегледани в болница\", зяаявиха медиците от летището. \r\nСлед кацането в Якутск, самолет Сухой Суперджет, изпълняващ полет от Улан-Уде, излезе от пистата, като преди това той е счупил предния колесник. Предполага се, че причината за инцидента е заледяване на пистата. \r\nВъв връзка с инцидента летището \"Якутск\" беше затворено, най-близките полети бяха пренасочени към алтернативното летище в град Нерюнгри.  Юлиян Марков", "date": "2018.10.10", "title": "Интерфакс; Самолет е излязъл от пистата при кацане в руския град Якутск, има ранени"}
{"url": "http://www.focus-news.net/news/2018/10/10/2576456/nezavisimaya-gazeta-koreyskiyat-poluostrov-stana-zalozhnik-na-spora-mezhdu-sasht-i-kitay.html", "text": "Корейският полуостров стана заложник на спора между САЩ и Китай, пише руският ежедневник  “Независимая газета“ \r\nДържавният секретар на САЩ Майкъл Помпео заяви, че е постигнал напредък в ядреното разоръжаване на Северна Корея по време на срещата с Ким Чен-ун.  Но споразумението зависи от Китай, отношенията, на който със САЩ се влошиха рязко, след като Вашингтон обвини Пекин, че се намесва в американските избори, опитвайки се да доминира на пазара на високотехнологични продукти, потиска правата на националните малцинства и се опитва  да завладее островите в Южнокитайско море. Следователно перспективите за корейско споразумение остават неясни. \r\nКакви са пречките за успеха на втората среща на върха \"Тръмп-Ким\"? Китайският външен министър Ван И обвини САЩ в затормозяване на търговията, предизвикване на напрежение около Тайван и неоправдани критики на външната и вътрешната политика на Китай. \"Ние настояваме Съединените щати да спрат подобни погрешни действия\", каза Ван И. \r\nТази дискусия започна преди важната реч от вицепрезидента на САЩ Майкъл Пенс, в която той очерта важна промяна в американската стратегия. Промяната е, че Америка се движи от взаимодействие към конфронтация с Китай. Причината за тези промени е, че Пекин подкопава американските интереси на няколко фронта. Изказвайки се в Института \"Хъдсън\" във Вашингтон, Пенс говори за потискането на правата на тибетците и уйгурите в Китай, неговия план за постигане на технологично господство до 2025 г., инициативата \"Пояс и Път\". \r\nВ разговор с вестника главния  изследовател в Института за далекоизточни изследвания на Руската академия на науките Александър Ломанов заяви: \"По време на срещата между Помпео и Ван И китайската дипломация ясно демонстрира отхвърлянето на американската политика на натиск върху Китай. Разбира се, сегашната ситуация е различна от студената война от 70-те и 80-те години. Въпреки това връщането на толкова много атрибути от тази епоха се случва много бързо. Преди това само Русия се интересуваше от въпроса дали Студената война е дошла отново. Сега и Китай навлиза в историческия период, когато Америка започва да говори с него на езика на Студената война, както в политиката, така и в икономиката. И освен това започва да сключва анти-китайски съюзи. САЩ привличат на своя страна и западните си съюзници срещу Китай. На Китай не му се е налагало да участва в истинска конфронтация със Запада за дълго време. Въпреки претенциите за отхвърляне на хегемонията от страна на Запада, Китай се държа скромно. Той се опитва да се впише в схемата на световната икономика. А изявленията на Китай, че той не е доволен от световния ред, установен от Запада, са били покана да се пазарят, да се адаптират правилата към интересите на Китай \". \r\nЕкспертът смята, че сега започва една напълно нова ера. \"Нека да разгледаме варианта, че всичко е огромен блъф на Тръмп\", казва Ломанов. - Че той се шегува и всичко ще се върне към нормалното. Другият вариант  е да  признае, че политиката на задържане на Китай е дългосрочна. Тук,въпреки цялото си нежелание да се включи в спор със САЩ, Китай ще трябва да даде отговор. Защото няма друг избор.Това е опасна ситуация. Тръмп не взема под внимание, че икономическата взаимозависимост на двете сили ги принуждава да не предприемат драстични стъпки. \r\nТръмп развързва ръцете не само на Америка, но и на Китай. \"Ако Китай реши, че ползите от търговията със Съединените щати са станали недостъпни за него, тогава той, освободен от стабилизиращите сили, може да започне да се държи по различен начин. И може да започне да прави всичко, каквото иска\", заключи експертът.  Юлиян Марков", "date": "2018.10.10", "title": "„Независимая газета“: Корейският полуостров стана заложник на спора между САЩ и Китай"}
{"url": "http://www.focus-news.net/news/2018/10/10/2576469/prodalzhava-razsledvaneto-na-ubiystvoto-na-zhurnalistkata-viktoriya-marinova-obzor.html", "text": "Продължава разследването на убийството на журналистката Виктория Маринова (. Четири дни след убийството на 30-годишната Виктория Маринова, бе освободен единственият задържан във връзка със случая - румънски гражданин от украински произход. Информацията за задържането му се появи във вторник, като се смята, че до ареста му се е стигнало, защото се е сторил съмнителен на полицията и е трябвало да се изясни дали е криминално проявен и дали има алиби за времето на убийството.  \r\nПред журналисти директорът на ОДМВР-Русе комисар Теодор Атанасов обясни, че се проверява съпричастността на множество лица към извършването на престъплението и към момента няма конкретно заподозряно лице. На място пристигнаха още трима прокурори от Върховната касационна прокуратура, които да подпомагат местните власти в разкриването на случая. В Русе са и вътрешният министър, и говорителят на главния прокурор.  \r\nОткрита е гореща телефонна линия за сигнали от граждани във връзка с убийството на журналистката Виктория Маринова. Хората, които разполагат с информация, касаеща извършеното тежко криминално престъпление, могат да позвънят на телефон: 0889 562407.  \r\nТялото на 30-годишната телевизионна водеща, която е била и административен ръководител на русенската телевизия TVN, бе открито на 6 октомври малко след 14.00 часа в обрасла с растителност зона. На няколко метра от него са намерени и нейни лични вещи. Според криминалистите смъртта на жената е настъпила след удари по главата и задушаване. Преди да бъде убита Маринова е била изнасилена. До момента са извършени огледи и претърсвания, разпитани са свидетели. Открит и иззет е автомобилът на жената, който тя е паркирала далеч от мястото, където тялото ѝ е намерено. Назначени са различни по вид експертизи, включително и технически. При откриването на тялото са липсвали мобилният телефон, ключовете за автомобила, очилата и част от дрехите на журналистката.", "date": "2018.10.10", "title": "Продължава разследването на убийството на журналистката Виктория Маринова (ОБЗОР)"}
{"url": "http://www.focus-news.net/news/2018/10/10/2576466/the-independent-ima-povishen-risk-ot-napadeniya-zaradi-nedopuskaneto-na-privarzhenitsi-na-islyamska-darzhava-da-patuvat-do-siriya.html", "text": "Има повишен риск от нападения заради недопускането на привърженици на „Ислямска държава“ да пътуват до Сирия, заяви началника на антитерористичната полиция във Великобритания Нийл Басу, цитиран от  The Independent . \r\n\"\"Фрустрирани\" поддръжници на радикалната групировка, които са възпрепятствани да пътуват до териториите ѝ в чужбина, могат да извършат терористични атаки във Великобритания вместо това\", предупреди ръководителят на националната антитерористична полиция. \r\nКомисар Нийл Басу каза, че преди атентатите от миналата година службите за сигурност са вярвали, че бойците, които се връщат от чужбина, представляват най-голямата заплаха. \r\n\"Не е така - заплахата вече беше тук - и все още има много разочаровани желаещи да се включат в бойните действия, които сега нямат къде да отидат\", каза той на срещата на високо равнище по националната сигурност в Лондон. \r\n\"Много от тях произлизат от едно поколение, което се чувства лишено от свобода - често от изолирани малцинствени общности в Обединеното кралство\". \r\nНасу посочва за пример  най-младата британска заговорничка Сафаа Булар и нейната сестра и учителят Умар Хаке от Лондон, които се опитват да „промият мозъците“ на \"армия от деца\", за да извършат координирани нападения. \r\nБританските разузнавателни служби са проследили заподозрените екстремисти, които са възпрепятствани да напуснат страната, Басу предупреди, наблюдението се затруднява от зачестяването на нападения с ножове или превозни средства.  Юлиян Марков", "date": "2018.10.10", "title": "Тhe Independent: Има повишен риск от нападения заради недопускането на привърженици на „Ислямска държава“ да пътуват до Сирия"}
{"url": "http://www.focus-news.net/news/2018/10/10/2576471/emsc-registrirano-e-zemetresenie-s-magnitud-54-v-papua-nova-gvineya.html", "text": "Регистрирано е земетресение с магнитуд 5.4 в Папуа – Нова Гвинея, показва справка на интернет страницата на  Европейския средиземноморски сеизмологичен център . \r\nЗеметресението е регистрирано в 12:02 местно време (5:02 българско време) на 64 километра северозападно от град Финшхафен и на 368 километра северно от столицата Порт Морсби на дълбочина от 52 километра. Земетресението е усетено силно в района на епицентъра. За сега няма информация за пострадали хора и нанесени материални щети. Не е обявена опасност от възникване на цунами.  Юлиян Марков", "date": "2018.10.10", "title": "EMSC: Регистрирано е земетресение с магнитуд 5.4 в Папуа – Нова Гвинея"}
{"url": "http://www.focus-news.net/news/2018/10/10/2576473/pregled-na-osnovnite-temi-v-britanskiya-pechat-agentsiya-fokus.html", "text": "Тереза Мей ще изиска от кабинета си нов компромис за Брекзит, пише британският вестник  The Times . \r\nПремиерът ще проведе разширена дискусия за Брекзит по време на заседанието на кабинета във вторник, в навечерието на пътуването ѝ до Брюксел, където се надява да очертае компромисна сделка за ирландската граница. \r\nДискусията се очаква да включва ангажимент Великобритания да остане в ефективен митнически съюз с ЕС след Брекзит, но с \"ясен процес\" от стъпки за излизане. \r\nСпоред правителствен източник министрите се опасяваха, че могат да бъдат притиснати, за да приемат няколко потенциални промени в митническото споразумение и областите на правото на ЕС, които Обединеното кралство трябва да следва след Брекзит. \r\nКабинетът  отчаяно се опитва  да спаси плана за \"единен пазар на стоки\", което би означавало, че те ще бъдат произведени съгласно правилата на ЕС след Брекзит, на който Брюксел се противопоставя. ЕС се опасява, че след Брекзит Великобритания ще може да използва това споразумение, за да подкопае останалата част от ЕС. Брюксел казва, че Великобритания не може да се възползва от предимствата на единния пазар, като същевременно се разграничи от трудовите и екологичните правила. \r\nДва източника заявиха, че Великобритания може да бъде готова да признае, че ще предложи да спазва социалните и екологичните закони на ЕС и евентуално тези за трудовите стандарти. Въпреки това, някои  министри вероятно ще подадат оставки при подобно развитие. \r\n*** Ники Хейли подаде оставка като посланик на САЩ в Обединените нации и ще напусне поста си през януари в ход, който зашемети колегите ѝ дипломати и други държавни служители, пише британският вестник  The Guardian .. \r\nХейли и Доналд Тръмп обявиха оттеглянето ѝ  в Овалния кабинет. Решенето беше изненада за колегите й в Държавния департамент и в Съвета за сигурност на ООН. \r\nИ президентът, и напускащият посланик се хвалеха помежду си, за да подчертаят, че тя не напуска по принуда, пише изданието. \r\nХейли описа заминаването си като акт на добросъвестен държавен служител. \"Мисля, че трябва да бъдете достатъчно безкористни, за да знаете кога сте се оттеглили и да позволите на някой друг да свърши работата\", каза тя. \r\nЗапитан за наследника на Хейли, Тръмп каза, че има \"много хора, които много биха искали да заемат поста\", казвайки, че Хейли го е правила това \"по-бляскава позиция\". \r\nРанните спекулации, че Иванка Тръмп може да я замени, изглежда са приключени с пост в социалната мрежа „Туитър“ от дъщерята на президента, заявявайки, че няма да поеме тази работа. \r\nТръмп каза пред репортери по време на полета към политическо мероприятие в Небраска, че има списък с пет кандидати, които да заместят Хейли. \r\nЕдинственото име в списъка, който спомена, беше неговата бивша заместник-съветник по националната сигурност Дина Пауъл, която прекара  семейно  миналия уикенд  с Хейли и нейното семейство на лодка в Южна Каролина. - Дина ще го хареса - каза той. \r\nРичард Гренел, посланикът на САЩ в Германия, който е прекарал осем години в мисията на ООН, е посочен като претендент от консервативни коментатори. Тръмп каза, че Гренел не е в неговия кратък списък, но е готов да го разгледа. \r\n\"Той се справя толкова добре в позиция, която е толкова важна\", каза президентът. - Рик се справя толкова добре, че не бих искал да го преместя. Аз лично бих задържал  Рик там, където е. \r\nДържавният секретар Майк Помпео и съветникът по националната сигурност, Джон Болтън, са били изненадани вероятно  от решението на Хейли, но президентът заяви, че е бил добре информиран предварително. \r\nТръмп каза: “Каза ми преди шест месеца. Тя каза: \"Знаете ли, в края на годината, в края на двугодишния период, искам да се оттегля за известно време, искам да си почина\". \r\nДокато Тръмп е предпазлив в критиките си за  Кремъл, Хейли беше постоянен, изпреварващ критик на руската политика в Сирия и Украйна и след атаката с химически оръжия срещу бивш руски шпионин в Обединеното кралство през март. През април беше унижена, когато тя обяви непосредствени санкции само за да бъде коригирана от Белия дом, според който тя страдаше от \"моментно объркване\". \r\nХейли отговори: - С цялото ми уважение, не се обърквам. \r\nТя също така говори по въпросите за правата на човека по-често и по-пламенно от други в Държавния департамент. \r\nОтпътуването й ще повиши нивата на безпокойство за американските съюзници в ООН. Въпреки изтъкнатата си реторика - предупреждаваща всяка страна, която гласува против САЩ, че \"взема имена\" - тя успя да убеди Тръмп, че ООН обслужва полезна цел за националните интереси на САЩ. \r\nВъпреки това, относителната й тежест в администрацията намалява след пристигането на Помпео начело на Държавния департамент. При предшественика на Помпео, Рекс Тилърсън, Хейли имаше свобода на действие, тъй като Тилърсън имаше по-фин  подход към работата си и често се противопоставяше на Тръмп, който често го игнорираше. \r\n***  Има повишен риск от нападения заради недопускането на привърженици на „Ислямска държава“ да пътуват до Сирия, заяви началника на антитерористичната полиция във Великобритания Нийл Басу, цитиран от  The Independent . \r\n\"\"Фрустрирани\" поддръжници на радикалната групировка, които са възпрепятствани да пътуват до териториите ѝ в чужбина, могат да извършат терористични атаки във Великобритания вместо това\", предупреди ръководителят на националната антитерористична полиция. \r\nКомисар Нийл Басу каза, че преди атентатите от миналата година службите за сигурност са вярвали, че бойците, които се връщат от чужбина, представляват най-голямата заплаха. \r\n\"Не е така - заплахата вече беше тук - и все още има много разочаровани желаещи да се включат в бойните действия, които сега нямат къде да отидат\", каза той на срещата на високо равнище по националната сигурност в Лондон. \r\n\"Много от тях произлизат от едно поколение, което се чувства лишено от свобода - често от изолирани малцинствени общности в Обединеното кралство\". \r\nНасу посочва за пример  най-младата британска заговорничка Сафаа Булар и нейната сестра и учителят Умар Хаке от Лондон, които се опитват да „промият мозъците“ на \"армия от деца\", за да извършат координирани нападения. \r\nБританските разузнавателни служби са проследили заподозрените екстремисти, които са възпрепятствани да напуснат страната, Басу предупреди, наблюдението се затруднява от зачестяването на нападения с ножове или превозни средства. \r\n***  Великобритания ни е по-необходима от ЕС, заяви Даян Додс, депутат от Демократичната юнионистка партия в Северна Ирландия, коалиционен партньор  на консерваторите на Тереза Мей, цитирана от британския вестник  Daily Express . \r\nПремиерът Тереза Май се е стреми да намери решение за ирландската границата по време на преговорите за Брекзит, но е твърдо против защитния  механизъм, предложен от  ЕС, който би създал граница по средата на Ирландско море. \r\nВ изказване във вторник Даян Додс ясно посочи колко Северна Ирландия разчита на останалата част от Обединеното кралство в сравнение с Ирландия, ЕС и останалата част от света. \r\nТя каза: \"Просто мисля, че е също така изключително важно да осъзнаем, че Северна Ирландия продава повече на пазара във Великобритания, отколкото в Ирландия, останалата част от Европа и останалият свят“, \r\n\"Всъщност Северна Ирландия купува 75 процента от всичко,  както за потребителите, така и за производствения процес от британския пазар. \r\n\"Следователно връзките между нашите две икономики са толкова сложно свързани, че поставянето на бариери, тарифни или нетарифни между тези две икономики би било икономически катастрофално за Северна Ирландия. \r\n\"Не забравяйте, че катастрофалното означава, че то оказва въздействие върху работните места, семействата в Северна Ирландия и ние не желаем решения , които имат негативен ефект върху Северна Ирландия. \r\nВъв вторник лидерът на Демократичната юнионистка партия Арлин Фостър заяви пред главния преговарящ на ЕС Мишел Барние, че няма място за компромис по някои линии. \r\n\"Какво ще стане след  5 , 10, 20 години, не искаме Северна Ирландия да тръгне в различна посока от останалата част от Обединеното кралство\". \r\nПреди срещите си тя каза: \"Искаме резултатът от референдума от юни 2016 г. да бъде спазен и приложен. Мнозинството от хората в Обединеното кралство гласуваха да възстановят контрола върху парите, законите и границите си. Дори  мнозина в Брюксел може да не са съгласни с резултата от референдума, резултатът трябва да бъде спазен\".", "date": "2018.10.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/10/2576472/pregled-na-osnovnite-temi-v-ruskiya-pechat-agentsiya-fokus.html", "text": "Защо плашат Европа с „руско нахлуване“ в Либия, пише руският вестник  “Взгляд“ \r\nПримирявайки се с победата на Русия в Сирия, Западът все повече заплашва другите и себе си с \"плановете на Русия за Либия\". Британските медии вече цитират своите разузнавателни служби, които заплашват да \"изключат светлината в Кремъл\", използвайки кибер операции, ако Русия \"нахлуе в Либия, за да получи контрол над петролните запаси и да предизвика нова миграционна криза в Европа\". Но дали Русия има нужда от Либия изобщо и какви са руските планове за нея в действителност? \r\n\"Русия премества войници и ракети в Либия в опит да вкара Запада в нов капан\", предупреди Тереза Мей.  Лидерите на специалните служби заявиха пред британския премиер, че Владимир Путин иска войната да разкъса северноафриканската държава, превръщайки я в нова Сирия. \r\nОсновната цел на Москва е да поеме контрола върху най-големия път за незаконна имиграция в Европа. Служителите на руската ГРУ, както и специалните сили на ГРУ, вече са пристигнали в Източна Либия с цел обучение и поддържане на комуникационен канал. \r\nДве руски военни бази вече работят в крайбрежните градове Тобрук и Бенгази, под прикритието на известната руска частна военна компания \"Вагнер\", която вече има своите авантпостове там. Русия също е разгърнала системата за противовъздушна отбрана С-300 и противотанкови ракети \"Калибър\" на територията на Либия, пишат британските медии. \r\nАко Москва поеме контрола над източното крайбрежие, то може да предизвика нова вълна от бежанци, които ще се втурнат към Европа през Средиземно море, каза източник в британското правителство. Източникът добави, че Путин използва същите методи в Либия, които е прилагал в Сирия и Крим. \r\nИзточникът смята, че Путин ще използва неконтролираната от никой либийска територия, за да окаже  максимален натиск върху Запада. \r\n\"Факт е, че ние сме изключително уязвими по отношение на имиграцията и нефтените потоци от Либия\", добави източникът. \"Това е потенциално катастрофална стъпка, която ще позволи на Путин да подкопае западната демокрация, докато ние не правим нищо\". \r\n\"Това е изключително тревожна информация, че Русия иска да отвори нов фронт срещу Запада в Либия, но това също не бива да бъде изненадващо. Те без съмнение ще се опитат да използват миграционните пътища през Африка. Нуждаем се от координиран отговор от страна на правителството, защото дестабилизацията в страната е тясно свързана с националната сигурност на Обединеното кралство. \" \r\nВ същото време вестникът рисува и заплаха за великия британски флот и неговата база в протока между Европа и Африка, \"руското военноморско пристанище на северноафриканския бряг  за първи път през последните десет години ще да обслужва кораби в Западното средиземноморие и то е потенциална заплаха за Гибралтарския проток \". \r\nЧовек може да се смее на факта, че британците са вълнуват от факта, че миграционните потоци към ЕС, който те ще напуснат след няколко месеца, са последното нещо от което могат да се вълнуват. Или си спомнете, благодарение и на Лондон  Либия престана да съществува като единна държава. Да не говорим за факта, че приписването на Путин на планове да завладее Европа чрез бежанци от Африка е като цяло върха  на абсурда, защото самата Европа \"успешно\" се справи с организацията на този безумен процес, пише изданието. \r\nНо по-добре да бъдете е сериозно да се запитате - защо му е сега на Лондон да плаши света с \"руската заплаха за Либия\"? Какъв е въпросът? \r\nИма две причини за това. На първо място, по време на фона на все по-буксуващия Брекзит за Великобритания е важно да се покаже своята голяма важност за Европейския съюз: като най-опитен и мощен геополитически играч, като военна сила и съюзник в НАТО, като страна, която защитава Европа от руската  мечка. Това е толкова примитивно и силно желание, че за него се търси всеки възможен повод, пише изданието. \r\nНо на второ място, разбира се, е важността на самата Либия - за всички, които играят на геополитическата шахматна дъска в голям мащаб. \r\nЛибия като единна държава не съществува вече седем години - тя се срина след свалянето на Муамар Кадафи, който управляваше страната в продължение на 42 години, организирано от Запада. Като се има предвид, че обединена Либия се появи на картата едва през 50-те години на миналия век, то нейното разпадане след резултатите от чуждестранното нашествие не беше случайно, но би било много трудно отново да бъде събрана. \r\nВ страната, която се е разделила на части, е в ход бавна гражданска война, но на фона на нея, опитите за обединяване на тази важна държава не спират. Важно е както за самите либийци, така и за техните арабски съседи и за Европа, тъй като след изчезването на централната власт в Либия страната се превърна в транзитен път за бежански потоци от Африка до Европа. И като цяло, Либия, заедно с Египет, е най-старата част на Африка, известна на европейците, бивша римска колония и е твърде важно за ЕС да не се превърне във втора Сомалия, която всъщност се разпада повече от четвърт век. \r\nСледователно през всичките тези години Европа, разбира се, най-вече французите и италианците, се опитва да събере враждебните сили в Либия. Но без много успехи. В различни части на Либия, местните кланове и войски управляват, има редица радикални ислямисти, които нахлуха  през 2011 г. и се установиха на място. Правителството, признато в световната общност в Триполи, не контролира дори самата столица. А най-влиятелният човек в страната като цяло е фелдмаршал  Халифа Хафтар, под чиято власт вече е повече от половината от Либия. Хафтар е подкрепян от съседен Египет, подпомага се и от други арабски държави, Русия също работи с него, поддържайки контакти с правителството в Триполи и като цяло с всички либийски играчи. Всъщност, в дните на Кадафи Русия и Либия са имали много близки отношения  и взаимен интерес. Но за военното участие на Русия в либийската бъркотия и дума не може да става, пише изданието. \r\nВ същото време самите либийци и италианците се опитват да вкарват Русия в Либия през всичките тези години. По принцип Италия страда най-много от колапса на Либия - в крайна сметка  с тази бивша колония, тя има не само съседни, но и много близки икономически връзки. И след 2011 г. италианците, вместо либийските петродолари, получиха потоци от бежанци  и неясната позиция на Европейския съюз в отговор на призивите им да направят нещо, за да спрат този поток. \r\nПоради това Рим наистина му се е искало Москва да се присъедини към усилията за възстановяване на реда както в самата Либия, така и в Средиземно море, но отношенията между ЕС и Русия, които се влошиха  след Крим, направиха дори плановете за такава операция невъзможни. Разбира се, Русия няма да възстанови реда, в който европейците са разрушили всичко, но няма да гледа отдалече за бъдещето на Либия. И не само заради базите в Тобрук и Бенгази. И тъй като Русия е имала и има в тази страна повече от сериозни икономически интереси: либийците купуваха оръжия от Русия, имало е много съвместни проекти в петролния и газов отрасъл. Русия няма да се откаже от това, но няма  намерение да плаща, още по-малко да \"почистваме\" Либия за европейците. \r\nНяколко десетки руски военни експерти помагат на Хафтар в Либия и администрацията му вече предлага на Русия различни благоприятни проекти, но Русия не планира нищо да завладява там. Необходимо е да се постигне споразумение за бъдещото единно устройство на Либия, да се проведат избори там и след това да се сключат договори с новото правителство. Изборите за нов парламент и президент са насрочени за декември. Но те може да се провалят, защото нито Триполи, нито Хафтар са постигнали окончателно споразумение по този въпрос. Опитите на френския президент Макрон да посредничи между страните в либийския конфликт не са успешни. \r\nЕто защо конференцията за Либия, която ще се състои след месец в италианския Палермо е толкова важна. Италианското правителство вече е поканило Владимир Путин, но дори Русия да бъде представена не от президента, а от Сергей Лавров, това ще бъде важна стъпка както за омекотяване на отношенията между ЕС и Русия, така и за самата Либия. Без Русия целта няма да бъде постигната така или иначе, но за сметка на Русия, ЕС определено няма да може да направи това, пише изданието. \r\nЯсно е, че това признаване от страна на Европа за участието на Русия в либийските дела категорично не се харесва нито Великобритания, нито на Съединените щати. Така се появяват страшни истории за Путин, който се готви да окупира Либия и да изпрати орди от бежанци в Европа. Макар, че би било по-честно да се каже, че Западът е направил всичко, за да гарантира, че либийците ще бъдат убедени в неговата враждебност и ще обърнат вниманието им към Москва.  \r\n*** Корейският полуостров стана заложник на спора между САЩ и Китай, пише руският ежедневник  “Независимая газета“ \r\nДържавният секретар на САЩ Майкъл Помпео заяви, че е постигнал напредък в ядреното разоръжаване на Северна Корея по време на срещата с Ким Чен-ун.  Но споразумението зависи от Китай, отношенията, на който със САЩ се влошиха рязко, след като Вашингтон обвини Пекин, че се намесва в американските избори, опитвайки се да доминира на пазара на високотехнологични продукти, потиска правата на националните малцинства и се опитва  да завладее островите в Южнокитайско море. Следователно перспективите за корейско споразумение остават неясни. \r\nКакви са пречките за успеха на втората среща на върха \"Тръмп-Ким\"? Китайският външен министър Ван И обвини САЩ в затормозяване на търговията, предизвикване на напрежение около Тайван и неоправдани критики на външната и вътрешната политика на Китай. \"Ние настояваме Съединените щати да спрат подобни погрешни действия\", каза Ван И. \r\nТази дискусия започна преди важната реч от вицепрезидента на САЩ Майкъл Пенс, в която той очерта важна промяна в американската стратегия. Промяната е, че Америка се движи от взаимодействие към конфронтация с Китай. Причината за тези промени е, че Пекин подкопава американските интереси на няколко фронта. Изказвайки се в Института \"Хъдсън\" във Вашингтон, Пенс говори за потискането на правата на тибетците и уйгурите в Китай, неговия план за постигане на технологично господство до 2025 г., инициативата \"Пояс и Път\". \r\nВ разговор с вестника главния  изследовател в Института за далекоизточни изследвания на Руската академия на науките Александър Ломанов заяви: \"По време на срещата между Помпео и Ван И китайската дипломация ясно демонстрира отхвърлянето на американската политика на натиск върху Китай. Разбира се, сегашната ситуация е различна от студената война от 70-те и 80-те години. Въпреки това връщането на толкова много атрибути от тази епоха се случва много бързо. Преди това само Русия се интересуваше от въпроса дали Студената война е дошла отново. Сега и Китай навлиза в историческия период, когато Америка започва да говори с него на езика на Студената война, както в политиката, така и в икономиката. И освен това започва да сключва анти-китайски съюзи. САЩ привличат на своя страна и западните си съюзници срещу Китай. На Китай не му се е налагало да участва в истинска конфронтация със Запада за дълго време. Въпреки претенциите за отхвърляне на хегемонията от страна на Запада, Китай се държа скромно. Той се опитва да се впише в схемата на световната икономика. А изявленията на Китай, че той не е доволен от световния ред, установен от Запада, са били покана да се пазарят, да се адаптират правилата към интересите на Китай \". \r\nЕкспертът смята, че сега започва една напълно нова ера. \"Нека да разгледаме варианта, че всичко е огромен блъф на Тръмп\", казва Ломанов. - Че той се шегува и всичко ще се върне към нормалното. Другият вариант  е да  признае, че политиката на задържане на Китай е дългосрочна. Тук,въпреки цялото си нежелание да се включи в спор със САЩ, Китай ще трябва да даде отговор. Защото няма друг избор.Това е опасна ситуация. Тръмп не взема под внимание, че икономическата взаимозависимост на двете сили ги принуждава да не предприемат драстични стъпки. \r\nТръмп развързва ръцете не само на Америка, но и на Китай. \"Ако Китай реши, че ползите от търговията със Съединените щати са станали недостъпни за него, тогава той, освободен от стабилизиращите сили, може да започне да се държи по различен начин. И може да започне да прави всичко, каквото иска\", заключи експертът. \r\n*** Русия ще продължи да не участва в Парламентарната асамблея на Съвета на Европа (ПАСЕ) \r\nРусия все още няма да участва в Парламентарната асамблея на Съвета на Европа, тъй като тази организация дискриминира националните делегации, заяви заместник-председателят на Държавната Дума Пьотър Толстой. Така той коментира решението на ПАСЕ да не обсъжда доклада относно пълномощията на руската делегация. \r\nСпоред Толстой това се дължи на факта, че украинците, британците и балтийските държави преднамерено отлагат дискусията, а  представителите на парламентите на други страни са просто уморени от \"слушането на безкрайно повтарящите се русофобски тиради“. \r\nРешението на ПАСЕ не предизвиква нищо освен съжаление, добави той. \r\n*** Кой в обкръжението на президента разиграва глупава шпионска комедия, пише руският вестник  “Новая Газета“ . \r\nСветът се смее на разузнавачи, масово получаващи паспорти с набор от демонстрационни знаци в една и съща институция и Русия се смее заедно със света над агенти, извършващи специални операции с такса за разписка в джоба им. Беше натрупана критична маса детайли от живота на разузнавателните служители, но не е известно дали ще се случи вътрешно-политическа експлозия при освобождаването на виновния от длъжност. \r\nРазобличителите от Bellingcat не представиха всички данни в един ден, следвайки принципа на пълната откритост, обявена от тях. Последователният, внимателно изчислен график за подаване на нови данни от разследването е очевиден добър сценарий на медийна война. Степента на скандала се поддържа усърдно в продължение на  един месец. \r\nОт вестника вярват, че основният източник на новина е все пак британското контраразузнаване и полицията, които са избрали Bellingcat за проводник на информацията. \r\nТова е най-лошата новина за руското военно разузнаване - британците го победиха направо, вредата от операцията се оказа много повече от очакваните ползи. \r\nНо за това командирите на руските шпиони могат и да ги накажат \r\nПрез последните години руското военно разузнаване започва да изпълнява функции, напълно нехарактерни за него в миналото. Според информацията, публикувана в медиите, към традиционната работа на военните аташета и индустриалния шпионаж са добавени чисто политически функции: скрита работа срещу журналисти и публични структури, намеса в политическите процеси. Освен това, за пръв път от много време  чужденците са предявили  разумни претенции срещу руските разузнавателни служби за организирането на убийствата, включително на политическите опоненти. \r\nВ продължение на около 50 години съветските и руските разузнавачи, за разлика от ЦРУ, разузнавателните служби на Франция, Англия и много други страни, не са участвали в активни операции от този род. Но новата практика на нашата армия прекрачи дори мълчаливите правила, разработени от американците - можете да убивате чужди граждани  само там, където няма правна уредба. Убийството в Европа и Съединените щати е съпроводено с реакцията на такава сила (виждаме я днес), която девалвира целия план. \r\nОсобено, когато се поверява на хора, които не могат да формулират собствените си мисли. Смесицата от жанрове, триумфът на хибридизацията, който отрича професионалната специализация и с нея самия професионализъм, не може да донесе нищо добро , пише изданието. \r\nМинистърът на отбраната Сергей Шойгу или началникът на Генералния щаб Валери Герасимов ще поемат вината, пита изданието. \r\nНепосредствената съдба на генерал-майор Игор Коробов, ръководител на Главната дирекция на Генералния щаб на Министерството на отбраната на Руската федерация (източници съобщават за неотдавнашната му награда), трябва да бъде маркер на промяната. Дали последните провали  ще се превърнат в повратна точка, след което Генералният щаб ще започне изграждането на модерно професионално военно разузнаване? Засега обаче трябва да изчакаме нови интересни епизоди от британския телевизионен сериал.", "date": "2018.10.10", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/10/10/2576467/severnoirlandski-deputat-velikobritaniya-ni-e-po-neobhodima-ot-es.html", "text": "Великобритания ни е по-необходима от ЕС, заяви Даян Додс, депутат от Демократичната юнионистка партия в Северна Ирландия, коалиционен партньор  на консерваторите на Тереза Мей, цитирана от британския вестник  Daily Express . \r\nПремиерът Тереза Май се е стреми да намери решение за ирландската границата по време на преговорите за Брекзит, но е твърдо против защитния  механизъм, предложен от  ЕС, който би създал граница по средата на Ирландско море. \r\nВ изказване във вторник Даян Додс ясно посочи колко Северна Ирландия разчита на останалата част от Обединеното кралство в сравнение с Ирландия, ЕС и останалата част от света. \r\nТя каза: \"Просто мисля, че е също така изключително важно да осъзнаем, че Северна Ирландия продава повече на пазара във Великобритания, отколкото в Ирландия, останалата част от Европа и останалият свят“, \r\n\"Всъщност Северна Ирландия купува 75 процента от всичко,  както за потребителите, така и за производствения процес от британския пазар. \r\n\"Следователно връзките между нашите две икономики са толкова сложно свързани, че поставянето на бариери, тарифни или нетарифни между тези две икономики би било икономически катастрофално за Северна Ирландия. \r\n\"Не забравяйте, че катастрофалното означава, че то оказва въздействие върху работните места, семействата в Северна Ирландия и ние не желаем решения , които имат негативен ефект върху Северна Ирландия. \r\nВъв вторник лидерът на Демократичната юнионистка партия Арлин Фостър заяви пред главния преговарящ на ЕС Мишел Барние, че няма място за компромис по някои линии. \r\n\"Какво ще стане след  5 , 10, 20 години, не искаме Северна Ирландия да тръгне в различна посока от останалата част от Обединеното кралство\". \r\nПреди срещите си тя каза: \"Искаме резултатът от референдума от юни 2016 г. да бъде спазен и приложен. Мнозинството от хората в Обединеното кралство гласуваха да възстановят контрола върху парите, законите и границите си. Дори  мнозина в Брюксел може да не са съгласни с резултата от референдума, резултатът трябва да бъде спазен\".  Юлиян Марков", "date": "2018.10.10", "title": "Северноирландски депутат: Великобритания ни е по-необходима от ЕС"}
{"url": "http://www.focus-news.net/news/2018/10/10/2576462/the-times-tereza-mey-shte-iziska-ot-kabineta-si-nov-kompromis-za-brekzit.html", "text": "Тереза Мей ще изиска от кабинета си нов компромис за Брекзит, пише британският вестник  The Times . \r\nПремиерът ще проведе разширена дискусия за Брекзит по време на заседанието на кабинета във вторник, в навечерието на пътуването ѝ до Брюксел, където се надява да очертае компромисна сделка за ирландската граница. \r\nДискусията се очаква да включва ангажимент Великобритания да остане в ефективен митнически съюз с ЕС след Брекзит, но с \"ясен процес\" от стъпки за излизане. \r\nСпоред правителствен източник министрите се опасяваха, че могат да бъдат притиснати, за да приемат няколко потенциални промени в митническото споразумение и областите на правото на ЕС, които Обединеното кралство трябва да следва след Брекзит. \r\nКабинетът  отчаяно се опитва  да спаси плана за \"единен пазар на стоки\", което би означавало, че те ще бъдат произведени съгласно правилата на ЕС след Брекзит, на който Брюксел се противопоставя. ЕС се опасява, че след Брекзит Великобритания ще може да използва това споразумение, за да подкопае останалата част от ЕС. Брюксел казва, че Великобритания не може да се възползва от предимствата на единния пазар, като същевременно се разграничи от трудовите и екологичните правила. \r\nДва източника заявиха, че Великобритания може да бъде готова да признае, че ще предложи да спазва социалните и екологичните закони на ЕС и евентуално тези за трудовите стандарти. Въпреки това, някои  министри вероятно ще подадат оставки при подобно развитие.  Юлиян Марков", "date": "2018.10.10", "title": "The Times: Тереза Мей ще изиска от кабинета си нов компромис за Брекзит"}
{"url": "http://www.focus-news.net/news/2018/10/10/2576474/pregled-na-mezhdunarodnite-novini-do-6-chasa-agentsiya-fokus.html", "text": "Вицепрезидентът на партията на косовския премиер Рамуш Харадинай, Алианса за бъдещето на Косово (АБК), Ардиан Джини предупреди косовския президент Хашим Тачи, че е \"напълно възможно\" и самият Тачи да бъде свален от поста президент на страната, предаде кореспондентът на  Македонската информационна агенция (МИА) . от Прищина. \r\nДжини, в днешното интервю за косовската телевизия Т7 по повод вчерашното изказване на Тачи, че Харадинай може да бъде свален от поста министър-председател, ако продължи да се противопоставя на идеите за \"корекция на границите\" със Сърбия, заяви, че \"всеки може да бъде сменен , включително и президентът Тачи. \" \r\nОсвен това Джини подчерта, че Тачи няма законна власт да свали премиера. \r\n„Тачи трябва да е наясно.. Няма длъжност, която се заема с избори или чрез назначение, от която да не може  да бъде освободен някой. Всеки може да бъде освободен, каза Джини. \r\nКосовският премиер, както и по-голямата част от управляващите и опозиционните партии и обществеността в Косово от самото начало остро се противопоставят на идеите на Хашим Тачи за промяна на границите със Сърбия, като част от окончателното решение на споровете между двете страни. \r\nРешението, което предлага Тачи с размяна на територии, изразено чрез декларирания ангажимент за \"корекция на границата\", има подкрепата  и на сръбския президент Александър Вучич и външният министър Ивица Дачич, които го наричат \"разграничаване с Косово \". \r\n*** Сутринта са  станали  тежки верижни катастрофи на магистралата Ниш – Белград, съобщава македонското електронно издание   “Независен“ . \r\nКатастрофата е станала в близост до Ягодина и в двете платна  на магистралата.  В произшествиета са участвали общо 34 автомобила, като седем души са загинали, между които двама македонски граждани, а останалите са сръбски граждани. Повече от 30 души са ранени. Според сръбските медии причина за тежката катастрофа е гъста мъгла.  \r\n*** Пленарно заседание за конституционните промени с цел хармонизиране на Конституцията с текста на споразумението с Гърция ще се проведе на 15 октомври в 11 часа,съобщава македонският  телевизионен канал  “21 ТВ“ . \r\nУтре в 12:00 е свикано заседание на конституционната комисия. Според правилата  Комисията за конституционни промени има срок от 10 дни, за да обсъди предложението за конституционните промени.  \r\nПарламентарното мнозинство не разкрива дали разполага с  2/3 от мнозинството в Събранието.  Депутатът от СДСМ  Александър Кирацовски призова  депутатите на ВМРО-ДПМНЕ да не се поддават на натиск и заплахи и да гласуват според собствено убеждение. \r\n\"Не познавам никого от 120-те депутати в Събранието на Република Македония, които да са срещу НАТО и ЕС. Следователно не очакваме никой от тях да излезе и да оспори интеграцията на Македония в НАТО и ЕС. Разговаряме с всички парламентарни партии и сме убедени, че тяхната евроатлантическа ориентация ще може да се докаже по време на гласуване  на конституционните промени\", заяви Артан Груби, депутат от редиците на Демократичния съюз за интеграция (ДСИ). \r\nГоворителят на ВМРО-ДПМНЕ, Наум Стоилковски се оплака, че властта оказва натиск върху депутатите от неговата партия, за да дадат гласа си за конституционните промени. \r\nПредвиждат се четири съществени конституционни изменения. Първата е добавянето на прилагателното Северна където се споменава Република Македония, след промени в преамбюла, третото изменение е гаранция за териториалните граници на Република Македония към съседите, както и грижата за македонците, но и всички гражданите в диаспората. Конституционните промени  се правят с цел изпълнение на Договора от Преспа за промяна на името. \r\n*** САЩ вероятно ще се откажат от санкции срещу Индия заради закупуването на зенитно-ракетните комплекси С-400 от Русия, защото може да навредят на себе си, пише китайското англоезично издание  Global Times . \r\nСАЩ вероятно ще се откажат от санкции срещу Индия или ще наложат символични санкции, в противен случай Индия може да им обърне гръб . Започвайки търговска война с Китай и политическа и военна конфронтация с Русия, ако САЩ  се насочат срещу Индия сега, това ще изтласка Ню Делхи по-близо до Китай и Русия, пише изданието. \r\nВъпреки споровете си на двустранно и регионално равнище, Китай и Индия имат повече общи неща, отколкото различия по отношение на глобалните въпроси. И те, заедно с Русия, се застъпват за многополюсния свят и демократизацията на международните отношения срещу американския стремеж към еднополюсност и хегемония, което е основната причина за техния тристранен механизъм. Докато Китай и Русия са важни фактори за отношенията между САЩ и Индия, Ню Делхи се обръщат към  САЩ заради бдителността на Индия срещу Китай, но се опасява, че е твърде близко до Вашингтон, и това може да навреди на връзките с Москва. \r\nИндия е най-големият вносител на оръжия в света и следователно е важен пазар за американските оръжейни дилъри. За да се намеси в този пазар, САЩ не само намали ограниченията за износ на модерни оръжия и технологии в Индия и позволи известен технологичен трансфер в южноазиатската страна, но също така се съгласи да премести производствената линия за самолети F-16 в Индия. Ако САЩ реши да не продава оръжие на Индия поради сделката си с Русия, Индия може със сигурност да се обърне към Франция, Великобритания и Израел или да купи повече от Русия. Това в крайна сметка ще навреди на интересите на САЩ. \r\nМеждувременно налагането на тежки санкции на Индия би означавало отказ от  американската индо-тихоокеанска стратегия, в която Индия е основен играч. Администрацията на американския президент Доналд Тръмп обяви стратегия за Южна Азия през август миналата година, за да се обърне към  Индия.  Докато Индия се нуждае от стратегическо сътрудничество със САЩ, Вашингтон се нуждае повече от Индия, тъй като азиатските им планове не могат да продължат без сътрудничеството на Делхи. \r\n*** Българската полиция разпита румънски гражданин за убийството на телевизионната журналистка Виктория Маринова във вторник, но го освободи без да му повдигне обвинения и страната остава под натиск от международната общност за разрешаване на престъплението, предава  Reuters . \r\nТрупът на 30-годишната журналистка, която според полицията е бил изнасилена, бита и задушена, бе открит в събота. Европейският съюз и Съединените щати призоваха България да изправи убиеца пред съда. \r\n\"Нашата работа продължава. Засега няма факти и обстоятелства, които да обявяваме. Румънският гражданин ще бъде освободен \", каза пред репортери Теодор Атанасов, ръководител на регионалната полиция на Дунав в Русе, родния град на Маринова. \r\nНа последното си телевизионно предаване на 30 септември Маринова представи двама журналисти, които разследват предполагаема корупция с европейски средства, и заяви, че нейното собствено шоу \"Детектор\" в местната телевизионна станция TVN ще провежда подобни разследвания. \r\nНе бе открита връзка с работата на Маринова, но нейната смърт разгневи мнозина в балканската страна, пише агенцията. \r\nКомисията призова България да проведе бързо разследване, а посолството на САЩ заяви, че е шокирано от \"ужасяващото убийство\". \r\n\"САЩ са готови да помогнат на властите, ако е необходимо, за да бъдат изправени извършителите пред правосъдието \", пише в на страницата на посолството в социалната мрежа „Туитър“. \r\nМестните хора излязоха на бдение със свещи и донесоха много цветя в памет на Виктория Маринова, която оставя седемгодишна дъщеря. \r\n*** Доналд Тръмп разглежда кандидатурата на Дина Пауъл за постоянен представител на САЩ в ООН, предава  Reuters . \r\nПауъл бе част от администрацията през първата година на на Тръмп като заместник-съветник по националната сигурност за стратегия и е била ключов участник в дипломатическите усилия в Близкия изток. По-рано тази година тя се завръща в \"Голдман Сакс\", където работи повече от десетилетие. Тя също е била високопоставен служител в Държавния департамент на предишния републикански президент Джордж У. Буш, според училището Харвард Кенеди, където е старши сътрудник. \r\nСпекулациите, че Иванка Тръмп ще поеме поста, след като Хейли  похвали нея и съпруга й, Джаред Кушнер, по време на  обсъждането на оставката й в Овалния кабинет във вторник сутринта за сега не се потвърждават. Тръмп заяви пред репортери в Белия дом, преди да се качи в самолета си, че докато Иванка би била невероятна в тази работа, той ще се изправи пред обвинения в непотизъм, ако я избере. \r\n*** Избухнал е взрив в нефтопреработвателно предприятие в босненския град Брод, който се намира на границата между Босна и Херцеговина и Хърватия на река Сава, предава  РИА Новости . \r\n\"Около 21.30 часа (22.30 часа българско време) е станала силна експлозия в рафинерията в Брод. Всички противопожарни сили  в района са пристигнали на място, а няколко работници са били ранени при взрива\", заяви директорът на завода Илия Йович. Трябва да се отбележи, че експлозията е била чута на хърватския бряг на река Сава в град Славонски Брод. \r\nПрез 2007 г. руска компания  придоби 80% от акциите на държавната петролна компания \"Петрол\" със седалище в Баня Лука с 79 бензиностанции. Над 19 милиона евро са инвестирани в модернизацията. В момента фирмата произвежда петролни продукти в рафинерията в Брод, масла и смазочни материали в рафинерията Модрич и притежава 87 бензиностанции. \r\n*** Срещата между Доналд Тръмп и Ким Чен-ун  ще се състои след междинните избори в САЩ, заяви пред журналисти американският президент , предава  Reuters . \r\nГоворейки пред съпровождащите го журналисти, докато летеше към Айова за политическо мероприятие, Тръмп заяви: \"Ще бъде след изборите. Просто не мога да тръгна сега.“ \r\n*** Русия ще продължи да не участва в Парламентарната асамблея на Съвета на Европа (ПАСЕ) \r\nРусия все още няма да участва в Парламентарната асамблея на Съвета на Европа, тъй като тази организация дискриминира националните делегации, заяви заместник-председателят на Държавната Дума Пьотър Толстой. Така той коментира решението на ПАСЕ да не обсъжда доклада относно пълномощията на руската делегация. \r\nСпоред Толстой това се дължи на факта, че украинците, британците и балтийските държави преднамерено отлагат дискусията, а  представителите на парламентите на други страни са просто уморени от \"слушането на безкрайно повтарящите се русофобски тиради“. \r\nРешението на ПАСЕ не предизвиква нищо освен съжаление, добави той. \r\n*** Регистрирано е земетресение с магнитуд 5.4 в Папуа – Нова Гвинея, показва справка на интернет страницата на  Европейския средиземноморски сеизмологичен център . \r\nЗеметресението е регистрирано в 12:02 местно време (5:02 българско време) на 64 километра северозападно от град Финшхафен и на 368 километра северно от столицата Порт Морсби на дълбочина от 52 километра. Земетресението е усетено силно в района на епицентъра. За сега няма информация за пострадали хора и нанесени материални щети. Не е обявена опасност от възникване на цунами. \r\n*** Европа не помогна на Турция за бежанците от Сирия, заяви турският президент Реджеп Тайип Ердоган в Будапеща, цитиран от  Anadolu Agency . \r\nТурция е похарчила около 33 млрд. долара, за да помага на бежанците от сирийската гражданска война, докато Европейският съюз е нарушил обещанията си за помощ, каза турският президент във вторник. \r\nЕС \"трябваше да отпусне на международните организации, а не на нас, 6 милиарда евро [6,87 милиарда щатски долара], като използва 3 + 3 млрд евро вноски\", каза Реджеп Тайип Ердоган на среща на бизнес лидерите в Будапеща, Унгария. \r\nНо, добави той, \"те дадоха само 1,7 милиарда евро [1,94 милиарда долара]. Независимо от това, ние продължаваме нашата помощ. \" \r\nВ изказване по време на среща на бизнес форума между Турция и Унгария Ердоган подчерта, че в момента в Турция има около 3.5 милиона сирийски бежанци, повече от всяка друга страна в света. \r\nПрезидентът заяви също така, че Турция има кадри от бежанци, оставени да умрат  в Средиземно море и Егейско море. \r\n\"Тъжно ми е, че международната общност не успя да изпълни отговорността си да намери решение на бежанските проблеми\", каза Ердоган, в последния ден на двудневното посещение в Унгария. \r\n\"Нашето предложение за\" безопасни зони \", което би могло да спаси стотици хиляди човешки животи и да предотврати миграцията на милиони сирийци, беше умишлено саботирано, особено от нашите съюзници\", каза Ердоган. \r\n\"Сметката за този застой се плаща от сирийския народ, а след това от съседните страни като Турция\", каза той. \r\nТурция е похарчила повече от 33 милиарда долара от собствените си национални ресурси за подпомагане и приютяване на около 3,5 милиона бежанци от началото на сирийската гражданска война, според данни на ООН.", "date": "2018.10.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/10/2576475/zakonat-za-horata-s-uvrezhdaniyata-vliza-za-obsazhdane-v-parlamenta-na-19-oktomvri-obzor.html", "text": "Министърът на труда и социалното подпомагане Бисер Петков и министърът на финансите Владислав Горанов подписаха план за действие по приемане на законодателството за хората с увреждания. В него се посочва, че на 11 октомври проектът на Закона за хората с увреждания ще се разгледа на Национален съвет за интеграция на хората с увреждания. На 16 октомври той ще бъде разгледан в Националния съвет за тристранно сътрудничество. На 17 октомври да влезе за одобрение в Министерски съвет и на 19 октомври да бъде в Народното събрание. \r\nКато втора стъпка в плана е Законът за хората с увреждания и Законът за личната помощ да се обсъждат и приемат в пакет от Народното събрание. Третата стъпка е да бъдат създадени условия за приемане на Закона за хората с увреждания и Закона за личната помощ до средата на декември 2018 година, за да влязат в сила до следващата година.  \r\nМинистър Бисер Петков отново припомни, че в бюджета за догодина са предвидени 150 млн. лв. за хората с увреждания, като тяхното разпределение предстои да бъде уточнено. По думите му право на лична помощ ще имат хората с над 90% увреждания. При децата лична помощ ще може да се използва, ако са с над 50% увреждания с право на чужда помощ и 90% без право на чужда помощ. Личната помощ пък ще може да се използва по средно 8 часа на денонощие. Заявленията за помощи по новия ред и методика ще могат да се подават след 1 април 2019 г., а от 1 септември ще започне финансирането на личната помощ. \r\nМинистърът на финансите Владислав Горанов заяви, че в последните дни са водени множество разговори с представители на организациите на хората с увреждания. Според него всички страни са направили отстъпки, за да може колкото се може по-бързо да започне реформата в сектора. Той подчерта, че управляващите ще търпят гнева на хората с увреждания, ако нарушат нещо от постигнатите договорки. \r\nОмбудсманът на Република България Мая Манолова отбеляза, че най-накрая са поети конкретни ангажименти от изпълнителната власт с конкретни срокове. Манолова заяви, че ще следи парламента до приемането на последния текст от Закона за хората с увреждания и Закона за личната помощ и няма да допусне тези толкова важни за хората с увреждания закони да бъдат осакатени.  \r\nВъпреки подписания план за действие, майките на деца с увреждания обещаха, че няма да спрат с протестите си, докато двата закона не бъдат приети. В сряда в 17.30 часа пред сградата на правителството те ще се съберат да изразят недоволството си от досегашните действия на управляващите. Омбудсманът Манолова заяви, че ще стои на протеста на майките докрай, както е поела ангажимент.", "date": "2018.10.10", "title": "Законът за хората с уврежданията влиза за обсъждане в парламента на 19 октомври (ОБЗОР)"}
{"url": "http://www.focus-news.net/news/2018/10/10/2576478/aa-liderite-na-kiparskite-gartsi-i-kiparskite-turtsi-shte-se-sreshtnat-skoro.html", "text": "Лидерите на кипърските гърци и кипърските турци ще се срещнат скоро, става ясно от доклад на ООН за Кипър, цитиран от лидера на кипърските турци, предава  Anadalu Agency . \r\nСрещата с кипърския президент  Никос Анастасиадис е \"възможна\" след оповестяването на доклада на ООН за Кипър през октомври, каза Мустафа Акънджъ пред репортери в Левкоша. \r\n\"Бихме искали тази среща да се случи в не много отдалечен срок\", добави той. \r\nПо време на срещата си с Анастасиадис Акънджъ заяви, че очаква да се определи дата за откриване на граничните пунктове между двете общности и да го обяви на обществеността. \r\n\"Искаме мирно бъдеще за този остров\", каза Акънджъ. \"Ние не искаме да запазим статуквото в Кипър\", добави той. \r\nПрез последните години  мирният процес върви на приливи и отливи като последната неуспешна инициатива се е състояла в Кран-Монтана, Швейцария през юли 2017 г. под егидата на страните-гарант Турция, Гърция и Обединеното кралство, но се провали по-рано тази година.  Юлиян Марков", "date": "2018.10.10", "title": "АА: Лидерите на кипърските гърци и кипърските турци ще се срещнат скоро"}
{"url": "http://www.focus-news.net/news/2018/10/10/2576477/ria-novosti-ungarskiyat-vanshen-ministar-zayavi-che-es-poddarzha-tayni-otnosheniya-s-rusiya.html", "text": "Унгарският външен министър Петер Сийярто заяви, че ЕС поддържа тайни отношения с Русия, предава  РИА Новости . \r\nУнгарският външен министър Петер Сийярто смята обвиненията на ЕС към Будапеща за свръх силно сближаване с Русия за неоснователни. Той заяви това в интервю за германския вестник Der Standard, цитиран от агенцията \r\nСпоред него Европейският съюз поддържа много по-близки отношения с Русия, но просто го крие. Като потвърждение на думите му той посочи като пример срещите  на австрийския канцлер Себастиан Курц с Владимир Путин, които се срещнаха четири пъти тази година. \r\nОсвен това той отбеляза многобройните телефонни разговори на президентите на Русия и Франция, както и посещението на Еманюел Макрон на икономическия форум в Санкт Петербург. Той добави, че е бил много изненадан, когато видял ръководителите на четирите най-големи западни енергийни концерна по време на енергийните разговори в Москва \"на почетната маса около Путин\". \r\n\"Затова съм уморен от това, в каква светлина представят  Унгария. Факт е, че западноевропейците поддържат по-близки отношения с Русия, отколкото ние, единствената разлика е, че те се опитват да скрият големия бизнес под повърхностни кавги\", подчертава Сийярто.  Юлиян Марков", "date": "2018.10.10", "title": "РИА Новости: Унгарският външен министър заяви, че ЕС поддържа тайни отношения с Русия"}
{"url": "http://www.focus-news.net/news/2018/10/10/2576476/bbc-parviyat-ministar-na-shotlandiya-zayavi-che-brekzit-pravi-referenduma-za-nezavisimost-na-shotlandiya-po-veroyaten.html", "text": "Първият министър на Шотландия Никола Стърджан заяви, че Брекзит прави референдума за независимост на Шотландия по-вероятен по време на конференцията на Шотландската народна партия (СНП), цитирана от  BBC \r\nХаотичното управление на процеса на напускане на Обединеното кралство през последните две години направи Никола Стърджън още по-уверена от всякога, че страната й ще бъде \"независима\". \r\nГоворейки в последния ден на есенната конференция на нейната шотландска национална партия в Глазгоу, Стърджън каза, че тяхната задача сега е да засилят работата, за да актуализират и укрепят делото. \r\nВъпреки че не даде конкретен срок за втори референдум за независимост, известен също като IndyRef2. Тя заяви: \"Трябва да покажем на хората, че с правомощията за независимост можем напълно да реализираме огромния потенциал на страната ни и да представим каузата си във всеки дом и работно място в цялата страна. \" \r\n\"Брекзит е обръщане навътре, вдигане на мостика и оттегляне от света\", казва Стърджън, описвайки независимостта като \"противоположна на Брекзит\".  Юлиян Марков", "date": "2018.10.10", "title": "BBC: Първият министър на Шотландия заяви, че Брекзит прави референдума за независимост на Шотландия по-вероятен"}
{"url": "http://www.focus-news.net/news/2018/10/10/2576479/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-румънската и българо-гръцката граница трафикът е нормален на всички гранични контролно-пропускателни пунктове.", "date": "2018.10.10", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/10/10/2576483/nimh-shte-bade-predimno-slanchevo-maksimalnite-temperaturi-shte-badat-mezhdu-20-i-25.html", "text": "Днес ще бъде предимно слънчево. Сутринта в низините и около водните басейни ще има мъгла или ниска слоеста облачност, като до обяд видимостта в равнините ще се подобри, а ниската облачност ще се разкъса. Ще духа слаб, в Източна България до умерен североизточен вятър. Преобладаващите максимални температури ще бъдат между 20° и 25°, за София - около 20°.Това съобщи за  Агенция „Фокус“  дежурният синоптик от НИМХ Евгения Егова. Атмосферното налягане е по-високо от средното за октомври и още малко ще се повиши. \r\nНад Черноморието преди обяд ще има ниска облачност или мъгла. След обяд ще бъде предимно слънчево. Ще духа до умерен североизточен вятър. Максималните температури ще са 19°-21°. Температурата на морската вода е 20°. Вълнението на морето ще бъде 2-3 бала \r\nНад планините ще е слънчево. Ще духа до умерен вятър от изток-североизток. Максималната температура на височина 1200 метра ще е около 14°, на 2000 метра - около 8°.", "date": "2018.10.10", "title": "НИМХ: Ще бъде предимно слънчево, максималните температури ще бъдат между 20° и 25°"}
{"url": "http://www.focus-news.net/news/2018/10/10/2576480/aktualna-patna-obstanovka.html", "text": "Информация за състоянието на републиканските пътища за 10 октомври, предоставена от  Агенция „Пътна инфраструктура“ . Сутринта на места в низините и котловините ще се образува ниска слоеста облачност или мъгла. Ще е слънчево. До обяд ниската облачност ще намалее, а видимостта ще се подобри. Ще духа слаб, в източните райони до умерен североизточен вятър. Преобладаващите минимални температури ще са между 3° и 8°, дневните - предимно между 19° и 24°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението в участъка от км 67+000 до км 69+000 в посока София се осъществява в една лента поради подрязване на храсти в средната разделителна ивица. Ограничено е движението в изпреварващата лента. Движението в участъка се извършва в активната лента и се регулира с пътни знаци и сигналисти. Срок до 10.10.2018 г. \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 15.10.2018 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nДвижението в района на км 216+300 посока София се осъществява с повишено внимание поради ремонтни дейности /подмяна на СПО/. Срок до 10.10.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. Срок 31.10.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nДвижението по път І-1/Е-79/ Видин – Монтана от км 75+000 до км 100+000 се осъществява в една лента поради частични ремонтни дейности на асфалтовата настилка по отделни участъци. Движението е регулирано с пътни знаци и сигналисти на място. Срок до 15.10.2018 г.; \r\nДвижението в участъка Долна Вереница – Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 15.10.2018 г.; \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nДвижението по път I-1 Ботевград – София е ограничено при км 202+650 поради обрушване на скат и укрепване на подпорни стени.  \r\n- Всички тежкотоварни автомобили над 12 тона от Варна, Русе и Видин за София се отклоняват на п.в. Ребърково по път II-16 /Своге – София/.  \r\n- Всички тежкотоварни автомобили над 12 тона от София за Варна, Русе и Видин се движат по път II-18 /Софийски околовръстен път/ и път II-16 /Своге – София/.  \r\n- За локалното движение между Ботевград и Витиня се организира чрез изчакване на определени места или отбиване по посочените маршрути от патрули на пътна полиция, на път I-1 при км 197+000 /изход с. Врачеш/ и на път I-1 при км 205+200 /м. \"Рибни вир\"/.  \r\n- Движението на леките, лекотоварните автомобили и автобусите от и за София се осъществява по АМ \"Хемус\". Срок 10.10.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка разклон Пиргово – разклон Две могили от км 11+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 16.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.10.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 11.10.2018 г. Състояние на републиканската пътна мрежа: \r\nРемонтни дейности и временна организация на движението /ВОД/:    \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-108: Движението по път IІІ-108 АМ Струма – Петрич в района на ЖП прелез при входа на гр. Петрич при км 12+720 се осъществява в една лента поради полагане на нова прелезна настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация на движение. Срок до 13.10.2018 г. \r\nПът ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 от км 14+100 до км 34+100 в участъка Паницово – Гюльовци се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; \r\n  Път ІІІ –906: Движението по път III-906 от км 14+100 до км 61+000 в участъка Паницово – м.с.Черно море се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 от км 9+000 до км 28+000 в участъка Изворище – Ахелой се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът II-35: Движението по път II-35 Ловеч – Троян от км 70+000 до км 72+000 се осъществява с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 14.10.2018 г. \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-402: Движението по път III-402 Сопот – Старо село от км 0+000 до км 6+000 се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г.; \r\nПът III-3402: Движението по път III-3402 Дойренци – кръстовище с път Летница – Умаревци от км 40+130 до км 41+130 е ограничено поради смяна на настилката на ж.п. прелез при км 40+884. Движението се регулира с пътни знаци.  \r\nОбходен маршрут за всички МПС от гр. Ловеч и гр. Летница посока с. Дойренци: от кръстовището при км 37+400 на републикански път III-301 по общинската пътна мрежа до с. Дойренци. \r\nОбходен маршрут за движещите се от с. Дойренци към гр. Ловеч и гр. Летница: по път III-3402 до кръстовището при км 40+130 с общинска улица, по която се достига до кръстовището при км 37+400 на път III-301. Срок: 12.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nПът III-3505: Движението по път III-3505 Казачево – Стефаново от км 6+000 до км 7+000 се осъществява с повишено внимание поради полагане на хоризонтална маркировка. Водачите да се движат с повишено внимание. Срок до 12.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Движението по път ІІІ-812 Спанчевци – Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци.  \r\nОбходен маршрут: по ул. „Тодорини кукли“ в гр. Вършец. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът II-37: Движението по път II-37 с. Панагюрски колони – Панагюрище от км 79+000 до км 81+000 се осъществява в една лента, чрез поетапно затваряне на лява и дясна ленти за движение поради почистване на настилки, банкети и окопи. Срок до 10.10.2018 г.  \r\nПът II-37: Движението по път II-37 Къртела - Превала от км 165+000 до км 180+000 се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 11.10.2018 г.; \r\nПът II-843: Движението по път III-843 с. Крушата - с. Бърдуче се осъществява в една лента от км 51+000 до км 53+000 чрез поетапно затваряне на лява и дясна ленти за движение поради извършване на ремонтни дейности по асфалтовата настилка. Срок до 12.10.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІI-34: Движението по път ІI-34 Плевен – Никопол в участъка Никопол – Жернов от км 41+300 до км 43+100 се осъществява с регулиране в едната лента поради земно-изкопни работи. Срок до 16.10.2018 г.  \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово – М.Преславец в участъка от кръстовището с път ІІ-23 с. Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с предупредителни пътни знаци и конуси. Срок до 12.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 12.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 12.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на „Републиката“ от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 10.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.10", "title": "Актуална пътна обстановка"}
{"url": "http://www.focus-news.net/news/2018/10/10/2576481/predstoyashti-mezhdunarodni-sabitiya-za-10-oktomvri-agentsiya-fokus.html", "text": "***  Започва работата на Комисията за конституционни промени в македонския парламент \r\n*** Ще се проведе вторият гей парад в мюсюлманската страна Косово \r\n*** Армения е домакин на срещата на върха на Международната организация на френскоговрящите страни, на която ще присъства и президентът на Франция Еманюел Макрон \r\n*** Главният преговарящ за Брекзит от страна на ЕС Мишел Барние ще изнесе реч в Европейския парламент за бъдещите отношения между", "date": "2018.10.10", "title": "Предстоящи международни събития за 10 октомври ( Агенция „Фокус“ )"}
{"url": "http://www.focus-news.net/news/2018/10/10/2576470/redzhep-tayip-erdogan-evropa-ne-pomogna-na-turtsiya-za-bezhantsite-ot-siriya.html", "text": "Европа не помогна на Турция за бежанците от Сирия, заяви турският президент Реджеп Тайип Ердоган в Будапеща, цитиран от  Anadolu Agency . \r\nТурция е похарчила около 33 млрд. долара, за да помага на бежанците от сирийската гражданска война, докато Европейският съюз е нарушил обещанията си за помощ, каза турският президент във вторник. \r\nЕС \"трябваше да отпусне на международните организации, а не на нас, 6 милиарда евро [6,87 милиарда щатски долара], като използва 3 + 3 млрд евро вноски\", каза Реджеп Тайип Ердоган на среща на бизнес лидерите в Будапеща, Унгария. \r\nНо, добави той, \"те дадоха само 1,7 милиарда евро [1,94 милиарда долара]. Независимо от това, ние продължаваме нашата помощ. \" \r\nВ изказване по време на среща на бизнес форума между Турция и Унгария Ердоган подчерта, че в момента в Турция има около 3.5 милиона сирийски бежанци, повече от всяка друга страна в света. \r\nПрезидентът заяви също така, че Турция има кадри от бежанци, оставени да умрат  в Средиземно море и Егейско море. \r\n\"Тъжно ми е, че международната общност не успя да изпълни отговорността си да намери решение на бежанските проблеми\", каза Ердоган, в последния ден на двудневното посещение в Унгария. \r\n\"Нашето предложение за\" безопасни зони \", което би могло да спаси стотици хиляди човешки животи и да предотврати миграцията на милиони сирийци, беше умишлено саботирано, особено от нашите съюзници\", каза Ердоган. \r\n\"Сметката за този застой се плаща от сирийския народ, а след това от съседните страни като Турция\", каза той. \r\nТурция е похарчила повече от 33 милиарда долара от собствените си национални ресурси за подпомагане и приютяване на около 3,5 милиона бежанци от началото на сирийската гражданска война, според данни на ООН.  Юлиян Марков", "date": "2018.10.10", "title": "Реджеп Тайип Ердоган: Европа не помогна на Турция за бежанците от Сирия"}
{"url": "http://www.focus-news.net/news/2018/10/10/2576459/novaya-gazeta-koy-v-obkrazhenieto-na-prezidenta-razigrava-glupava-shpionska-komediyai.html", "text": "Кой в обкръжението на президента разиграва глупава шпионска комедия, пише руският вестник  “Новая Газета“ . \r\nСветът се смее на разузнавачи, масово получаващи паспорти с набор от демонстрационни знаци в една и съща институция и Русия се смее заедно със света над агенти, извършващи специални операции с такса за разписка в джоба им. Беше натрупана критична маса детайли от живота на разузнавателните служители, но не е известно дали ще се случи вътрешно-политическа експлозия при освобождаването на виновния от длъжност. \r\nРазобличителите от Bellingcat не представиха всички данни в един ден, следвайки принципа на пълната откритост, обявена от тях. Последователният, внимателно изчислен график за подаване на нови данни от разследването е очевиден добър сценарий на медийна война. Степента на скандала се поддържа усърдно в продължение на  един месец. \r\nОт вестника вярват, че основният източник на новина е все пак британското контраразузнаване и полицията, които са избрали Bellingcat за проводник на информацията. \r\nТова е най-лошата новина за руското военно разузнаване - британците го победиха направо, вредата от операцията се оказа много повече от очакваните ползи. \r\nНо за това командирите на руските шпиони могат и да ги накажат \r\nПрез последните години руското военно разузнаване започва да изпълнява функции, напълно нехарактерни за него в миналото. Според информацията, публикувана в медиите, към традиционната работа на военните аташета и индустриалния шпионаж са добавени чисто политически функции: скрита работа срещу журналисти и публични структури, намеса в политическите процеси. Освен това, за пръв път от много време  чужденците са предявили  разумни претенции срещу руските разузнавателни служби за организирането на убийствата, включително на политическите опоненти. \r\nВ продължение на около 50 години съветските и руските разузнавачи, за разлика от ЦРУ, разузнавателните служби на Франция, Англия и много други страни, не са участвали в активни операции от този род. Но новата практика на нашата армия прекрачи дори мълчаливите правила, разработени от американците - можете да убивате чужди граждани  само там, където няма правна уредба. Убийството в Европа и Съединените щати е съпроводено с реакцията на такава сила (виждаме я днес), която девалвира целия план. \r\nОсобено, когато се поверява на хора, които не могат да формулират собствените си мисли. Смесицата от жанрове, триумфът на хибридизацията, който отрича професионалната специализация и с нея самия професионализъм, не може да донесе нищо добро , пише изданието. \r\nМинистърът на отбраната Сергей Шойгу или началникът на Генералния щаб Валери Герасимов ще поемат вината, пита изданието. \r\nНепосредствената съдба на генерал-майор Игор Коробов, ръководител на Главната дирекция на Генералния щаб на Министерството на отбраната на Руската федерация (източници съобщават за неотдавнашната му награда), трябва да бъде маркер на промяната. Дали последните провали  ще се превърнат в повратна точка, след което Генералният щаб ще започне изграждането на модерно професионално военно разузнаване? Засега обаче трябва да изчакаме нови интересни епизоди от британския телевизионен сериал.  Юлиян Марков", "date": "2018.10.10", "title": "„Новая Газета“: Кой в обкръжението на президента разиграва глупава шпионска комедия?"}
{"url": "http://www.focus-news.net/news/2018/10/10/2576482/predstoyashti-sabitiya-v-stranata-za-10-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа Министерски съвет ще проведе седмичното си заседание.  \r\n*** \r\nОт 14.30 часа в сградата на МВР ще се проведе изнесено заседание на парламентарната комисия пот Вътрешна сигурност и обществен ред, на чието заседание ще бъде изслушан министърът на вътрешните работи Младен Маринов. \r\n*** \r\nОт 09.00 часа в зала „Средец“ на „София Хотел Балкан“ Комисията за противодействие на корупцията и за отнемане на незаконно придобитото имущество (КПКОНПИ) и Фондация „Конрад Аденауер“ организират конференция на тема „Антикорупционното образование – ефективен инструмент за превенция на корупцията“. \r\n*** \r\nОт 09.00 часа в Международното висше бизнес училище ще се проведе 2018 IPMA конференция: „Бъдещето на управлението на проекти – проектно лидерство, компетенции и култура. IPMA Agile сертификационен модел“. \r\n*** \r\nОт 09.00 часа по случай Световния ден на психичното здраве, Клиниката по психиатрия на УМБАЛ „Александровска“ организира Ден на отворените врати с демонстрация на арт терапии и обучения. \r\n*** \r\nОт 09.00 часа в Гранд хотел „София“ ще се проведе национална конференция на тема „Епилепсията – равни възможности“. \r\n*** \r\nОт 09.00 часа 4 състав на Специализирания наказателен съд ще гледа делото срещу Васил В., Велизар В. и др., обвинени в организиране и ръководене на организирана престъпна група.  \r\n*** \r\nОт 09.00 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.  \r\n***   \r\nОт 09.30 часа в зала „Мусала“ на хотел „Хилтън“ Заместник-министърът на регионалното развитие и благоустройството Деница Николова ще участва в международна конференция „Предстоящи, социални, пътни и железопътни инфраструктурни проекти 2018-2020 г. \r\nПо-късно същия ден зам.-министър Николова ще отличи лауреатите в категория „Енергийна ефективност” на конкурса „ЕКООБЩИНА”. Церемонията ще се състои от 17.00 часа във Френския културен институт (пл. „П. Славейков“ 3) в София. \r\n*** \r\nОт 09.30 часа в „Генератор“ Българската хранителна банка и Cargill България ще представят инициативата „Подай ръка на храната. Бизнесът среща хранителното банкиране“. \r\n*** \r\nОт 09.30 часа 14 състав на Специализирания наказателен съд ще гледа делото срещу Христоско В., обвинен в изнудване.  \r\n*** \r\nОт 09.30 часа 8-и състав на Софийски градски съд ще заседава по делото срещу Николай Ненчев (чл. 282, ал. 3 НК). \r\n*** \r\nОт 09.45 часа 2 състав на Специализирания наказателен съд ще гледа делото срещу Огнян М., Георги И. и др., обвинени в организиране и ръководене на организирана престъпна група.  \r\n*** \r\nОт 10.00 часа в Интер Експо Център ще бъде открит международният форум  „Пътната безопасност - елемент от националната сигурност“, който се организира от Института за пътна безопасност.      \r\n*** \r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.  \r\n*** \r\nОт 10.00 часа в Сargo-partner iLogistics Center ще се проведе пресконференция на тема „Развитие на логистичния бранш в България през погледа на Карго-партнер“. \r\n*** \r\nОт 10.30 часа 6 състав на Специализирания наказателен съд ще гледа делото срещу Мирослав Ч., производство за определяне на общо наказание по чл. 23-27 НК (кумулации – чл. 306, ал. 1, т. 1 НПК). \r\n*** \r\nОт 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.  \r\n*** \r\nОт 11.00 часа в Аулата на Ректората Британският писател Иън Макюън ще бъде удостоен с почетното звание „доктор хонорис кауза“ на Софийския университет. \r\n*** \r\nОт 11.00 часа 17-и състав на Специализирания наказателен съд ще гледа делото срещу Виктор В., Росен А. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на Фондация „Има начин“ във връзка с началото на  седмото издание на благотворителната кампания „Изплети топлина“. \r\n*** \r\nОт 11.30 часа 19-и състав на Специализирания наказателен съд ще гледа делото срещу Антон Х., Бойко Ф. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия към ВСС. \r\n*** \r\nОт 13.30 часа 11-и състав на Специализирания наказателен съд ще гледа делото срещу Димитър В., на когото е повдигнато обвинение за изнудване. \r\n*** \r\nОт 13.30 часа 10-и състав на Специализирания наказателен съд ще заседава за определяне на общо наказание по чл. 23-27 НК  на Стоян С. \r\n*** \r\nОт 14.00 часа 17-и състав на Специализирания наказателен съд ще гледа делото срещу Ангел П., Анатоли А. и др., обвинени в организиране и ръководене на организирана престъпна група.  \r\n*** \r\nОт 14.00 часа 8-и състав на Специализирания наказателен съд ще гледа делото срещу Иво Д., Алиман Б. и др., обвинени в организиране и ръководене на организирана престъпна група.  \r\n*** \r\nОт 15.00 часа 10-и състав на Специализирания наказателен съд ще заседава за определяне на общо наказание по чл. 23-27 НК  на Петър К. \r\n*** \r\nОт 16.00 часа в изложбена зала „Архиви“ ще се проведе пресконференция на тема „Архив „Българска фотография” – нова дигитална колекция на ДАА“, организирана от Държавна агенция „Архиви“ (ДАА). От 16.30 часа ще бъде открита изложбата „Художник на духа. 130 години от рождението на Борис Георгиев от Варна“. \r\n*** \r\nОт 17.00 часа в зала „Славейков“ във Френския институт в България ще се проведе тържествената церемония по връчване на наградите „Екообщина“ 2018 г. Събитието  е организирано от Посолството на Франция в България, Министерството на околната среда и водите и Министерството на регионалното развитие и благоустройството. \r\n*** \r\nОт 17.30 часа пред Министерски съвет ще се състои Национален протест под наслов: „Системата ни УБИВА всички - отговорност на Бойко Борисов“. \r\n***   \r\nОт 18.00 часа в залата на Градския съвет на БСП Литературен салон „Леге 10“ организира вечер, посветена на незавършения политически роман на Христо Ботев „Да драснем кибрита на въстанието“. \r\n*** \r\nОт 18.30 часа в Литературен клуб „Перото“ ще бъде представена книгата на Атанас Скатов „Над 8000 метра. Гашербрум. Красивата планина“. \r\n*** \r\nОт 19.00 часа в зала 1 на НДК ще бъде открито четвъртото издание на CineLibri. \r\n*** \r\nОт 19.30 часа в JOY Station на ул. „Академик Стефан Младенов“ 3 ще се проведе официалната церемония по награждаването на най-добрите маркетингови стратегии и студентски проекти за 2018 година.   \r\n***   \r\nОт 18.00 часа народните представители от ПГ на „БСП за България” Дора Янкова и Николай Цонков ще се срещнат с хората в ресторант „Добруджанска къща”, за да обсъдят „Визия за България”. \r\n*** \r\nОт 10.30 часа в Югозападен университет „Неофит Рилски“ ще се проведе Регионален форум на тема „Особености на българската културна традиция и културното многообразие на Европа“. \r\n*** \r\nОт 10.30 часа в двора на ОДМВР - Благоевград старши комисар Николай Хаджиев ще връчи ключовете на 19 нови служебни автомобила. \r\n***   \r\nОт 18.00 часа народните представители от ПГ на „БСП за България” Петър Витанов, Тома Томов, Николай Бошкилов и Богдан Боцев  ще се срещнат с граждани в залата на Историческия музей, за да обсъдят „Визия за България”. \r\n***   \r\nОт 17.15 часа народните представители от ПГ на „БСП за България” Димитър Георгиев, проф. Анелия Клисарова, Георги Стоилов и Йордан Младенов ще се срещнат с представители на Земеделската кооперация в „Малък салон” на читалището, за да обсъдят „Визия за България”.  \r\n*** \r\nОт 10.00 часа в Културен Център „Морско казино“ ще бъде представена книгата „Иновативни практики за пълноценно включване на глухите и слабочуващите хора в българското общество“. \r\n*** \r\nОт 11.00 часа в Заседателната зала на Общината ще се проведе пресконференция по повод започване на изпълнението на проект: „Развитие на нови интегрирани услуги в Център за комплексна подкрепа на лица с увреждания на територията на община Бургас. Пресконференцията ще открие Лорис Мануелян, зам.-кмет с направление „Здравеопазване, социални дейности и спорт“, като ще бъде представена информация за предвидените дейности и заложените резултати, които ще бъдат постигнати в рамките на проекта.  \r\n*** \r\nОт 14.00 часа в Районен съд – Бургас ще проведе разпоредително заседание по дело за кражба на мотоциклет, по което подсъдим е Симеон С. („Малката Рижа“). \r\n*** \r\nОт 16.30 часа в зала „Парк „Арена ОЗК“ Михаела Маринова ще пее за старта на Burgas Swimming open. \r\n*** \r\nОт 18.00 часа в Дома на писателя ще се проведе литературна вечер „Намерени в превода“. Събитието се провежда в рамките на тазгодишното издание на Есенните литературни празници. \r\n*** \r\nОт 09.30 часа в Двореца на културата и спорта ще се проведе Международна трудова борса „Европейски ден на труда”. \r\n*** \r\nОт 14.00 часа в сградата на кметството началникът на РУ - Шумен гл. инсп. Илиян Николов ще се срещне с жители на селото.  \r\n*** \r\nОт 10.00 часа в Регионалния пресклуб на БТА Община Велико Търново организира начална пресконференция по проект „Изграждане на комплекс от социални услуги за деца“. \r\n*** \r\nОт 11.00 часа в голяма зала на Община Велико Търново ще се проведе информационна среща за предстоящото учредяване на Организация за управление на Старопланински туристически район, чийто център ще е Велико Търново. \r\n*** \r\nОт 11.40 часа в Двореца на културата и спорта „Васил Левски“ ще започне финалът на детския футболен турнир за Купата на M&BM. \r\n*** \r\nОт 17.30 часа в ПГ по туризъм „Д-р Васил Берон“ ще започнат занимания, посветени на Нощта на прилепите. \r\n***  \r\nОт 19.00 часа на Стадион „Ивайло“ ще се проведат Масови безплатни тренировки – есен 2018.  \r\n*** \r\nОт 14.00 часа в хотел „Св. Спас“ заместник-министърът на образованието и науката Деница Сачева ще открие Национална научно-практическа конференция на тема „Добри педагогически практики в областта на образователната интеграция на деца и ученици от етническите малцинства“. \r\n*** \r\nОт 17.00 часа заместник-кметът на Община Видин Венци Пасков ще присъства в Държавен архив -  Видин на откриването на изложбата „В изгнание“, посветена на Деня на българските архивисти. \r\n***   \r\nОт 11.00 часа народните представители от ПГ на „БСП за България” Николай Иванов и Иван Генов ще се срещнат с актива на Движението на ветераните от Северозападния регион в Областния съвет на БСП, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Крум Зарков и Валентин Ламбев ще се срещнат с хората в залата на Общинския съвет, за да обсъдят „Визия за България”. \r\n***   \r\nОт 14.30 часа народните представители от ПГ на „БСП за България” Димитър Георгиев, проф. Анелия Клисарова, Георги Стоилов и Йордан Младенов ще се срещнат с директори на училища и преподаватели в училище „Христо Ботев“ на ул. „Димитър Благоев“ 38, за да обсъдят „Визия за България”.  \r\n***   \r\nОт 18.00 часа народните представители от ПГ на „БСП за България” Манол Генов и Лало Кирилов ще се срещнат с гражданите в Клуба на интелектуалеца на ул. „Кирил и Методий“ 14, за да обсъдят „Визия за България”. \r\n*** \r\nОт 11.00 часа в заседателната зала на Община Димитровград представители на екипа на „Тракия Тех“ и социологическа агенция „Ноема“ ще дадат пресконференция във връзка с издаването нов бизнес пътеводител на града. \r\n*** \r\nОт 18.00 часа в Художествена галерия – Добрич ще се проведе среща-разговор с представители на Българския ПЕН-център – Бойко Ламбовски – поет, белетрист, преводач, Георги Константинов - поет, Деян Енев – белетрист, и Хайри Хамдан – поет и преводач. \r\n***   \r\nОт 18.00 часа народните представители от ПГ на „БСП за България” Атон Кутев, Кольо Милев и  Димитър Стоянов се срещат с гражданите в залата на общината, за да обсъдят „Визия за България”. \r\n***   \r\nОт 17.00 часа народните представители от ПГ на „БСП за България” Димитър Данчев, Даниел Йорданов, Виолета Желева и Иван Димов Иванов ще се срещнат с партийния актив и граждани в клуба на БСП, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Христо Проданов, Георги Гьоков и Донка Симеонова ще се срещат с хората в читалището на селото. \r\n*** \r\nОт 10.30 часа в спортния салон на ДГ „Радост” ще се състои церемония, на която носителят на 4 олимпийски медала и многократен световен шампион Йордан Йовчев и кметът на Община Каварна Нина Ставрева ще представят дарение от 14 шведски стени за спортна зала „Олимпиада”, Професионална земеделска гимназия „Кл. А. Темирязев” и Детска градина „Радост” в Каварна. От 11.15 часа Йордан Йовчев и Нина Старева ще се срещнат и с учениците от ПЗГ „Кл. А. Тимирязев”.  \r\n*** \r\nОт 09.00 часа в заседателната зала на парк-хотел „Кюстендил“ ще се състои пета национална среща по проект „Приеми ме“.  \r\n*** \r\nОт 10.00 часа в Държавен архив ще бъдат представени дарени документи за Никола Лазарков и генерал Георги Тодоров.   \r\n*** \r\nОт 10.00 часа в зала на хотел „Президиум Палас“ ще се проведе форумът „Успешни проекти“, организиран като част от национална кампания „Бъдеще на Кохезионната политика на ЕС“ на мрежата от областни информационни центрове в България. \r\n***   \r\nОт 17.00 часа народните представители от ПГ на „БСП за България” Иван Иванов, Веска Ненчева и Денчо Бояджиев, ще се срещнат с граждани в „Червената зала” на читалище „Пробуда“, за да обсъдят „Визия за България”.  \r\n*** \r\nОт 10.00 часа в заседателна зала на Общината ще се проведе информационен ден за оповестяване началото на проект „Обновени градски пространства в град Лом“, който се осъществява с финансовата подкрепа на Оперативна програма „Региони в растеж” 2014-2020 г.“ \r\n*** \r\nОт 11.00 часа в сградата на Държавен архив – Монтана ще бъдат отбелязани 55 години от създаването на Държавен архив – Монтана и ще бъде открита документална изложба „Памет за Чипровското въстание 1688 г.“ по повод 330-годишнината от въстанието. \r\n*** \r\nОт 17.00 часа в Държавния архив ще бъде представена книгата „Пророци на България и на Армения“ на Теодор  Траянов и ген. Нъждех, съставител, научен коментар и редактор – Видка Николова. \r\n*** \r\nОт 18.00 часа Художествена галерия „Станислав Доспевски” в Пазарджик ще представи изложбата „Нашето наследство: където миналото среща бъдещето”. \r\n*** \r\nВ Медицинския университет в града се провежда 16-ото издание на Международната медицинска научна конференция за студенти и млади лекари. Участниците ще могат да се запознаят с възможностите за мобилност по Международната програма „ЕРАЗЪМ+“, които ще бъдат представени от проф. д-р Савелина Поповска д.м.н., зам.-ректор по Европейска интеграция и международно сътрудничество и Николина Ангелова от Центъра за евроинтеграция и международно сътрудничество при МУ - Плевен. \r\n*** \r\nОт 11.30 часа в Регионалния пресклуб на БТА ще се състои пресконференция на Румен Христов - председател на СДС, д-р Мариана Лазарова - заместник-председател на СДС и Петьо Петков - председател на Общинското ръководство на СДС в Плевен, на която ще бъдат коментирани актуални обществено-политически въпроси. \r\n*** \r\nОт 10.00 часа Окръжният съд ще разгледа искането за освобождаване от Пловдивския затвор на Никола Е., причинил катастрофа, при която е загинал таксиметров шофьор. \r\n*** \r\nОт 10.30 часа в Начално училище „Петко Р. Славейков“ кметът на Пловдив инж. Иван Тотев, заместник-кметът „Oбразование, бизнес развитие, европейски политики и международно сътрудничество” Стефан Стоянов и кметът на Район „Източен“ Николай Чунчуков ще открият съвременна спортна площадка, изградена със средства от общинския бюджет.  \r\n*** \r\nОт 11.00 часа в Конферентната зала на НБ „Иван Вазов“ – Пловдив ще се проведе Петият форум по проекта „Бебеландия в Библиотеката“, посветен на детското четене за възраст от нула до шест години. \r\n*** \r\nОт 11.00 часа на 10-ия етаж в Хирургичния блок на бул. „Пещерско шосе“ №66, ще се проведе брифинг в Клиниката по детска хирургия на УМБАЛ „Свети Георги“ в Пловдив във връзка с дарение.  \r\n*** \r\nОт 17.30 часа в жк. „Тракия“ ще бъде открита площадка за разходка на домашни кучета.  \r\n*** \r\nОбщинските съветници от ГЕРБ - Пловдив ще проведат приемни с граждани. Георги Василев, от 16.00 до 18.00 часа в офиса на ГЕРБ в район „Южен” на ул. „Академик Петър Динеков“ №1А; Ани Лафчиева, от 17.00 до 18.30 часа в офиса на ГЕРБ в район „Източен” на ул. „Коста Паница“ №5; Емил Русинов, от 17.30 до 19.00 часа в офиса на ГЕРБ в район „Източен” на ул. „Коста Паница“ №5. \r\n*** \r\nОт 18.00 часа в Културен център - музей „Тракарт“, подлез „Археологически“, ще се проведе пресконференция, на която младежи от Пловдив, които имаха възможността по проект да се докоснат до „планината на боговете“ Немрут (Адъяман – Турция) ще разкажат за това приключение.  \r\n*** \r\nОт 18.30 часа в Балабанова къща любителите на класиката ще могат да чуят Струнен квартет „VECTOR” (Швейцария). Събитието е част от есенното издание на IX Международен фестивал „Дни на музиката в Балабановата къща” 2018. \r\n*** \r\nОт 15.00 часа  в  СУ ,,Св. св. Кирил и Методий“ ще бъде отбелязан Roma pride по проект ,,Толерантни заедно“.   \r\n*** \r\nОт 10.00 часа областната дирекция на ДФ „Земеделие“ – РА в Силистра ще бъде домакин на инициативата „Дни на отворени врати“. \r\n***   \r\nОт 16.00 часа зам.-председателите на ПГ на „БСП за България” Драгомир Стойнев и Весела Лечева, както и народният представител Петър Кънев ще се срещнат с представители на бизнеса от речния град в „Син салон” на ресторант „Данубе” за да обсъдят „Визия за България”. От 18.00 часа те, заедно със зам.-председателя на групата на левицата в парламента Георги Свиленски и депутата Стоян Мирчев, ще се срещнат с граждани в Художествената галерия на Силистра.  \r\n***   \r\nОт 16.00 часа народните представители от ПГ на „БСП за България” проф. Светла Бъчварова и Стефан Бурджев ще се срещнат с представители на местната  земеделска кооперация, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Александър Симов, Филип Попов и Красимир Янков ще се срещнат с хората в местното читалище, за да обсъдят „Визия за България”. \r\n*** \r\nОт 09.30 часа в зала „Галерия +“ на хотелски комплекс „Национал Палас“ ще бъде открит информационен ден под надслов „Моята идея, твоят час, нашето образование“ по проекта „Твоят час“.  \r\n***   \r\nОт 17.30 часа народните представители от ПГ на „БСП за България” Валентина Найденова и Радослав Стойчев ще се срещнат с граждани в пенсионерския клуб, за да обсъдят „Визия за България”. \r\n***   \r\nОт 17.30 часа народните представители от ПГ на „БСП за България” Иван Ченчев и Георги Андреев ще се срещнат с хората в местното читалище, за да обсъдят „Визия за България”. \r\n*** \r\nОт 11.00 часа в зала 201 на Областна администрация - Смолян ще се проведе заседание на Комисията по заетост.  \r\n*** \r\nОт 13.00 часа в зала 201 на Областна администрация - Смолян ще се проведе заседание на Областния щаб при бедствия и аварии. \r\n*** \r\nОт 17.00 часа в Държавен архив – Смолян ще бъде открита документална изложба „Из богатия архивен фонд на Христо Попконстантинов“.  \r\n*** \r\nОт 11.00 часа в Регионална библиотека „Захарий Княжески“ ще се проведат среща, изложба и уъркшоп, организирани от Дневен център „Св. св. Козма и Дамян”, по повод Световния ден на психичното здраве. \r\n***   \r\nОт 17.00 часа народните представители от ПГ на „БСП за България” Жельо Бойчев, Славчо Велков, Ирена Анастасова и Нона Йотова ще говорят с учители и читалищни дейци по темите Образование и Култура в залата на Общинския съвет, а в 18.30 часа - с гражданите на Тутракан в същата зала ще обсъдят „Визия за България”. \r\n***   \r\nОт 10.00 часа в Държавен архив ще се проведе Ден на отворените врати.  \r\n***   \r\nОт 10.00 часа във II OУ „Д-р Петър Берон” ще се състои демонстрация и практическа работа с роботчетата Финч с възпитаници на училището.", "date": "2018.10.10", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2018/10/10/2576488/zam-ministar-denitsa-nikolova-shte-uchastva-v-konferentsiya-za-predstoyashti-proekti-2018-2020-g.html", "text": "Заместник-министърът на регионалното развитие и благоустройството Деница Николова ще участва в международна конференция „Предстоящи, социални, пътни и железопътни инфраструктурни проекти 2018-2020 г. и ролята на консултанта при управление на инвестиционни проекти”. Това съобщиха от пресцентъра на  Министерство на регионалното развитие и благоустройството . Организираната от Българската асоциация на архитектите и инженерите – консултанти конференция ще се проведе от 09.30 часа днес в зала „Мусала“ на хотел „Хилтън“. В конференцията ще вземат участие и представители на Национална компания „Железопътна инфраструктура“. \r\nПо-късно днес зам.-министър Николова ще отличи лауреатите в категория „Енергийна ефективност” на конкурса „ЕКООБЩИНА”. Церемонията ще се състои от 17.00 часа във Френския културен институт (пл. „П. Славейков“ 3) в София.", "date": "2018.10.10", "title": "Зам.-министър Деница Николова ще участва в конференция за предстоящи проекти 2018-2020 г."}
{"url": "http://www.focus-news.net/news/2018/10/10/2576487/pravitelstvoto-shte-glasuva-otpuskaneto-na-dopalnitelni-sredstva-na-obshtinite-za-optimizatsiya-na-personala-v-preduchilishtnoto-i-uchilishtnoto-obrazovanie.html", "text": "Правителството ще гласува постановление за одобряване на допълнителни трансфери по бюджетите на общините за 2018 година за финансиране на дейности по национална програма за оптимизация на вътрешната структура на персонала в предучилищното и училищното образование. Това се посочва в  дневния ред на редовното правителствено заседание . Вносител на проекта е образователният министър Красимир Вълчев. На правителственото заседание ще се гласува и одобряване разходване на средства за изграждане на безжични мрежи в държавните и общинските училища. Министрите ще гласуват Доклад за изпълнението на мерките, произтичащи от членството на България в ЕС, към 30 септември 2018 година. Вносител е министърът за Българското председателство Лиляна Павлова. Кабинетът ще реши дали болницата в Стара Загора „Проф. д-р Стоян Киркович“, „Александровска“ ЕАД- София и „Н.И.Пирогов“ ЕАД- София да станат университетски. Преокторешенията са внесени от здравния министър Кирил Ананиев. По предложение на министър Боил Банов министрите ще гласуват проекторешение за утвърждаване на меморандум между културните министерства на България и Италия за предотвратяване на кражби и незаконен внос и износ на културни ценности.", "date": "2018.10.10", "title": "Правителството ще гласува отпускането на допълнителни средства на общините за оптимизация на персонала в предучилищното и училищното образование"}
{"url": "http://www.focus-news.net/news/2018/10/10/2576489/zam-ministar-denitsa-sacheva-shte-otkrie-vav-velingrad-natsionalna-nauchno-prakticheska-konferentsiya-za-dobri-praktiki-v-obrazovanieto.html", "text": "В 14.00 часа днес в хотел „Св. Спас“ във Велинград заместник-министърът на образованието и науката Деница Сачева ще открие Национална научно-практическа конференция на тема „Добри педагогически практики в областта на образователната интеграция на деца и ученици от етническите малцинства“.  Това съобщиха от пресцентъра на  Министерството на образованието и науката . \r\nКонференцията е в рамките на дейностите, залегнали в реализация на Плана за действие по изпълнение на Стратегията за образователна интеграция на деца и ученици от етническите малцинства (2015-2020 г.) и се организира от Министерството на образованието и науката и Синдиката на българските учители.", "date": "2018.10.10", "title": "Зам.-министър Деница Сачева ще открие във Велинград Национална научно-практическа конференция за добри практики в образованието"}
{"url": "http://www.focus-news.net/news/2018/10/10/2576490/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва движението през пунктовете между България и Гърция в област Благоевград. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на граничните пунктове „Кулата“ и „Илинден“ е нормално натоварен за делничен ден. Спокойна е и обстановката на българо-македонската граница. \r\nЛивия НИНОВА", "date": "2018.10.10", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/10/10/2576491/denyat-10-oktomvri-v-svetovnata-istoriya.html", "text": "На тази дата през 1963 г. влиза в сила Договор за забрана на ядрените опити в атмосферата, а през 1967 г. – влиза в сила Договор за Космоса.    \r\nПрез 1961 г. е завършена електрификацията на транссибирската магистрала. През 1911 година започва революция в Китай, а през 1919 г. Антантата и САЩ обявяват икономическа блокада на съветска Русия.  \r\n10 октомври е Световен ден срещу смъртното наказание и Професионален ден на архивиста.  \r\n2016 г. \r\nПрисъдена е Нобелова награда за икономика на родения в Обединеното кралство Оливър Харт и Бенгт Холстрьом от Финландия за работа по теорията на договорите. \r\n2015 г. \r\nТерористичен акт в Анкара отнема живота на 100 човека и ранява над 400. \r\n2014 г. \r\nНобеловата награда за мир за 2014 г. е присъдена на Малала Юсуфзай, 16-годишна пакистанка бореща се за правата на момичетата на образование и индийският активист за правата на децата Кайлаш Сатярти. \r\n2014 г.  \r\nАрмения е приета в Евразийския икономически съюз. \r\n2013 г. \r\nНа канадската писателка Елис Мънро е присъдена Нобеловата награда за литература за 2013 г. \r\n2012 г. \r\nАбдула ал Нусур сменя Файез ал Таравне на поста министър председател на Йордания. \r\n2012 г.  \r\nАмериканците Робърт Левковиц и Брайън Кобилка са номинирани за Нобеловата награда по химия за 2012 г за изследване на GPCR - G-протеин куплираните (сдвоени) рецептори. \r\n2011 г. \r\nСевернокорейският вожд Ким Чен Ир показва за първи път на военния парад за 65-годишнината от основаването на управляващата Корейска трудова партия своя син Ким Чен Ун, определен за негов политически наследник. Парадът е най-големият до този момент в историята на Северна Корея. Народът изпада в екстаз при вида на двамата Ким под портрета на най-стария. \r\n2011 г.  \r\nНобелова награда за икономика получават американците Томас Салджънт и Кристофър Симс за съвместно изследване на емпирическите причинно-следствени връзки в макроикономиката. \r\n2011 г.  \r\nОколо 200 афганистански талибани се опитват да преминат границата с Пакистан. При завързалата се престрелка са убити 30 афганистанци и един пакистански войник. \r\n2007 г. \r\nШейх Музафар започва космическия си полет на кораба „Союз ТМА-11” заедно с Юрий Маленченко и Пеги Уитсън. Прекарват в космоса почти 11 денонощия, от които 9 - на МКС, където Шейх Музафар изпълнява експерименти за ЕКА и за националната програма на Малайзия. Там той изследва ефектите на микрогравитацията на координацията на движението на очите и главата, вестибуларната адаптация, измененията в раковите клетки и кристализацията на белтъците в Космоса. \r\n2005 г. \r\nМощно земетресение разтърсва Азия. Повече от 1000 души загиват при труса на територията на Пакистан, който е усетен и в северна Индия и Афганистан. Земетресението е с магнитут 7.6 по Рихтер и с епицентър на около 80 километра на североизток от столицата Исламабад. \r\n2005 г. \r\nАнгела Меркел е обявена за канцлер на Германия. Тя е родена е на 17 юли 1954 г. От 1978 г. Меркел е доктор по физика в Лайпцигския университет. През 1990 г. малко преди обединението на Германия, тя се присъединява към християндемократическия съюз. През 2000 г. Меркел застава начело на политическата сила. През 2005 г. партията оглавявана от Меркел успява да спечели изборите, но тъй като няма нужното мнозинство да състави самостоятелен кабинет, тя става канцлер в коалиционно правителство. Меркел полага клетва на 22 ноември 2005 г., превръщайки се в първата жена- премиер в немската политическа история. \r\n2004 г. \r\nЖан Мишел Жар прави два последователни концерта. Първият е в Забранения град в Пекин, който е последван веднага от по-малък концерт на площад „Тянанмън”, за да се отбележи началото на китайската „френска година“ — сезонът за културен обмен между двете страни. Избира живописното място до Южната врата в Забранения град. Свири с няколко известни китайски оркестъра, оперни певци и няколко гостуващи музиканти. Част от празника са и Чен Лин и китаристът Патрик Ронда. \r\n2001 г. \r\nПрезидентът на САЩ Джордж Буш обявява списък на 22 най-опасни терористи в света. \r\n1998 г. \r\nВ турския курорт Анталия се провежда среща на ръководителите на държавите от Югоизточна Европа, на която за първи път е прието общо становище за Косовския конфликт, подписано от всички участници в конференцията. От българска страна участва премиерът Иван Костов. \r\nВ рамките на форума българският министър-председател Иван Костов провежда двустранни срещи с премиерите на Гърция, Македония, Румъния и Турция.  \r\nНа срещата присъстват премиерите на СР Югославия, а Албания е представена от външния си министър. \r\nВ Анталия доминираща тема е развитието на кризата в Косово, вариантите за политическо уреждане на конфликта, както и подготовката от страна на НАТО за евентуална военна намеса.  \r\nНа срещите присъстват и високопоставени представители на ЕС, НАТО, ОССЕ, ЧИС и Русия. \r\n1987 г. \r\nФиджи е обявена за република.  \r\nФиджи е островна държава в западната част на Тихия океан, състояща се от около 320 острова. Островите са открити от холандския изследовател Абел Тазман през 1643 г. Анексирани са от Великобритания през 1874 г. През 1970 г. страната печели независимост. Столица на Фиджи е Сува. Населението е 893 000 души. \r\n1967 г. \r\nВлиза в сила договорът за Космоса \"За принципите на дейността на държавите по изследване и използване на космическото пространство, включително Луната и другите небесни тела\". Това е договор, подписан от СССР, САЩ и Великобритания на 27 януари 1967 г. Определя принципа за свободното използване на космическото пространство и небесните тела за поддържане на международен мир и сигурност върху принципите на сътрудничество и взаимопомощ. Забранява присвояването на космическото пространство и небесните тела, извеждането в орбита около Земята на обекти с оръжие за масово поразяване и разполагането му на Луната и другите небесни тела. \r\n1964 г. \r\nВ Токио е дадено началото на XVIII Олимпийски игри. \r\n1963 г. \r\nВ сила влиза Договорът за забрана на ядрените опити в атмосферата, Космоса и под водата. Договорът е безсрочен и открит за присъединяване, подписан е от СССР, САЩ и Великобритания на 5 август 1963 г. Документът забранява ядрените опити във всякаква среда, ако взривът може да предизвика радиоактивни дъждове извън пределите на държавата, под чиято юрисдикция или контрол се провежда. От ядрените държавите развиващи свои ядрени програми, единствено Франция и Китай не се присъединяват към него и продължават с опитите, забранени от договора. \r\n1961 г. \r\nЗавършена е електрификацията на транс-сибирската магистрала. \r\n1944 г. \r\nКомандването на американските войски заявява, че немския град Аахен  ще бъде напълно унищожен ако немските войски там не се предадат до 24 часа. \r\n1933 г. \r\nВ САЩ, за първи път в света, в продажба е пуснат прах за пране. \r\n1932 г. \r\nВ Харковския физико-технически институт  за първи път в СССР е извършена ядрена реакция – делене на ядрото на лития. \r\n1919 г. \r\nАнтантата и САЩ обявяват икономическа блокада на съветска Русия. \r\n1911 г. \r\nЗапочва революция в Китай, която бързо обхваща западната и южна част на страната и довежда до абдикирането на последния китайски император и провъзгласяването на страната за република. Народното въстание срещу династията Кинг избухва първоначално във Учанг, централната китайска провинция Хюбей. Отхвърлянето на династическата власт довежда до налагането на първата демократична власт в Китай. \r\n1865 г. \r\nПатентована е билярдната топка. Изобретателят й Джин Уесли Хайят открива синтетичен материал, с който става възможно отливането на форми. До този момент за материал при изработката на билярдни топки се е използвала само слонова кост. \r\n1794 г. \r\nШестнадесет хилядна руска войска под командването на генерал Александър Суворов разбива седемхилядната полска армия при Мачейовице и взима в плен въстаническия лидер Тадеуш Костюшко.  \r\nТадеуш Костюшко е роден на 4 февруари 1746 г. Получава военното си образование във Варшава и Париж. През 1776 г. заминава за Америка където се сражава на страната на колониалистите във Войната за независимост. В началото на 90- те години на XVIII век, се завръща в Полша. След като Прусия и Русия сломяват полската съпротива поделяйки си полските земи, Костюшко заминава за Филаделфия. В началото на XIX век се завръща в Европа. Умира на 15 октомври 1817 г. в Швейцария. \r\n1723 г. \r\nАнглия и Прусия сключват Шарлотенбургският мирен договор, според който внука на английския крал Джордж I трябва да се ожени за пруската принцеса, а принца на Прусия Фридрих - за дъщерята на принца на Уелс. На тази дата са родени: \r\n1930 г. \r\nРоден е Харолд Пинтър - ирландски драматург, поет, сценарист. Той е един от представителите на абсурдната драма в Англия заедно с Н. Симпсън, Дж. Арден, Дж. Озбърн, Ш. Дилейн и др. Автор е на пиесите: \"Рожден ден\" (1958 г.), \"Лифт\" (1960 г.), \"Страж\" (1960 г.), \"Минали времена\" (1971 г.), \"Ничия земя\" (1975 г.), \"Измяна\" (1978 г.), \"Оранжерия\" (1980 г.) и др. \r\n1930 г.  \r\nУмира Адолф Хенрих Густав Енглер - германски ботаник, един от създателите на еволюционната география на растенията, чуждестранен член-кореспондент на Петербургската Академия на Науките (от 1888 г.), член е на Академията на Науките на СССР (1927 г.) и на други научни дружества в Европа. Автор е на подробна филогенетична система на растенията. Организира издаването на фундаментални справочни издания по ботаника. \r\n1913 г. \r\nРоден е Клод Симон - френски писател, принадлежащ към школата на “новия роман”. Учи в колеж в Париж. Участва във Втората световна. война; попада в плен, избягва и се включва в Съпротивата. Когато влиза в изданието “Минюи” през 1957 г. с романа “Вятърът”, има издадени вече 3 книги: “Плут” (1945 г.), “Гъливер” (1952 г.), “Свещена пролет” (1954 г.). Следват “Трева” (1958 г.), “Пътят към Фландрия” (1960 г.), “Отело” (1962 г.), “Истории” (1967 г., награда “Медиси”), “Битка за Фарсала” (1969 г.), “Триптих” (1973 г.), “Нагледен урок” (1976 г.), “Георгики” (1981 г.). \r\n1895 г. \r\nРоден е Волфрам фон Рихтхофен - германски военачалник, ген.-фелдмаршал. На военна служба е от 1913 г. По време на Първата световна война е летец, а след войната преминава в запаса. Завършва Висшето техническо училище през 1923 г. и постъпва в райхсвера; участва в създаването на германските ВВС. По време на интервенцията в Испания (през 1936-1939 г.) е началник-щаб и командир на авиационния легион \"Кондор\". През периода 1939-1942 г. командва 8-ми авиационен корпус, действащ през Втората световна война в Полша, Франция, на Балканския полуостров и остров Крит, а по-късно - на германо-съветския фронт. От юли 1942 г. е командващ 4-ти въздушен флот, който поддържа настъплението към Сталинград, а след това осъществява снабдяването на обкръжените при Сталинград немски групировки. От юни 1943 г. до октомври 1944 г. командва 2-ри въздушен флот в Италия; но се отегля поради здравословни причини. \r\n1873 г. \r\nРоден е Артър Лавджой - американски философ, представител на критическия реализъм; професор от 1901 г. Преподавател е във Вашингтонския (1901-1908 г.), Мисурийския (1908-1910 г.) университет и в университета \"Джон Хопкинс\" в Балтимор (1910-1938 г.). Президент е на Американската философска асоциация от 1916 до 1917 г. Лавджой е основател и редактор на сп. \"Journal of the History of Ideas\" от 1940 г. Артър Лавджой умира 1962 година. \r\n1861 г. \r\nРоден е Фритьоф Нансен - норвежки естественик, полярен изследовател, общественик и политически деец, професор. На 27-годишна възраст преминава Гренландия от изток към запад на ски (през 1888 г.). През 1893-1896 г. ръководи експедиция с кораба \"Фрам\", посещава Новосибирския архипелаг и се завръща по плаващите ледове през архипелага Франц Йосиф в Хамерфест. От 1900 г. до 1902 г. продължава своите океанографски наблюдения. В Норвегия учредява \"Нансенов фонд\" за подпомагане на научните експедиции по море. От 1914 г. до 1918 г. е върховен комисар на Лигата на нациите по военнопленническите дела, един от дейните организатори е за събиране на помощи за гладуващите в Поволжието. На Нансен са наречени множество географски обекти. Той е носител на Нобелова награда за мир от 1922 г. Фритьоф Нансен умира през 1930 година. \r\n1830 г. \r\nРодена е Изабела II, испанска кралица в периода от 1833 до 1868 г., дъщеря на Фердинанд VII. До навършване на пълнолетието й през 1843 г. Испания е управлявана от майка й Мария Кристина (от 1833 до 1840 г.); през 1840-1843 г. регент е ген. Еспартеро. След 1843 г. управлява придворната клика - камарилата. В началото на Испанската революция от 1868-1874 г. заминава за Франция , където умира през 1904 г. в Париж. Изабела ІІ абдикира в полза на сина си Алфонсо ХІІ. \r\n1813 г. \r\nРоден е Джузепе Верди - италиански оперен композитор. Учи в Бусето, където продължава музикалните си занимания. Прави несполучлив опит да постъпи в Миланската консерватория. Негов учител е Винченцо Лавиня - композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват \"Навуходоносор\" (1842 г), както и дванадест опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният от творчеството на Верди обхваща оперите \"Аида\", \"Отело\" и \"Фалстаф\". Джузепе Верди умира през 1901 година. \r\n1731 г. \r\nРоден е Хенри Кавендиш - английски физик и химик, член на Лондонското кралско дружество от 1760 г. Завършва Кеймбриджкия университет през 1753 г. Основните му трудове са по химия на газовете и експериментална физика. Разработва методика за събиране, пречистване и изучаване на газове, с помощта на която получава чист водород и въглероден двуокис през 1766 г. и определя свойствата и относителното им тегло. Установява състава на въздуха през 1781 г., Определя състава на водата през 1784 г.изгаряйки водород. Хенри Кавендиш умира през 1810 година. \r\n1684 г. \r\nРоден е Жан Антоан Вато - френски художник и гравьор. През ранните си години работи като художник-копист. Получава звание академик за картината си - \"Поклонение на остров Кифера\". За по-малко от 10 години създава картините \"Венециански празник\", \"Празникът на любовта\" и \"Обществото в парка\" (Дрезденска картинна галерия), \"Радостите на живота\" (\"Колекция Уолас\", Лондон), \"Жил\" (Лувър, Париж) и др. На тази дата умират: \r\n2010 г. \r\nУмира Джоан Съдърланд \r\nДжоан е австралийска оперна певица и драматичен колоратурен сопран. Родена е на 7 ноември 1926 г. в Сидни. Известна е с перфектните си високи ноти, абсолютната техника и заслугите си за възраждането на белкантото.  \r\n2010 г. \r\nУмира Морис Але \r\nМорис Але е френски икономист, на когото е присъдена Нобелова награда за икономика през 1988 г. за неговите пионерски приноси към теорията на пазарите и ефикасното използване на ресурсите. \r\n2010 г.  \r\nПочива Соломон Бърк \r\nСоломон Бърк е американски соул певец. Роден е на 21 март 1940 година във Филаделфия. Музикалната му кариера стартира в средата на 50-те години и през 60-те е една от водещите фигури в соул музиката, с песни като „Got to Get You Off My Mind“ и „Everybody Needs Somebody to Love“. \r\n1973 г. \r\nУмира Лудвиг Едлер фон Майсес - един от водещите виенски икономисти, известен със семинарите, които води като професор във Виенския университет от 1913 до 1936 г. Преподава в Института за международни науки в Женева от 1934 до 1940 г. и е професор по икономика в университета в Ню Йорк от 1945 до 1969 г. В книгата си “The Theory of Money and Credit” (1912 г.), Майсес се насочва към все още непопулярното сред икономистите проучване на връзката между микроикономиката и макро икономиката, като основава своята теория за парите и кредита върху конкретния период в австрийската микроикономика. Използва също така паричния баланс и прогнозния подход към парите. \r\n1927 г. \r\nУмира Аугуст Кицберг - естонски писател и драматург. Кицберг е един от основоположниците на естонската драматургия. Пише “Братът Хен” през 1901 г., и др. Кицберг. Автор е на драмите във “Вихъра на ветровете” (1906 г.), “Червеният петел” (1919 г.) и др.; комедията “Проклетото село” (1923 г.). Основна тема на творчеството му е властта на парите. \r\n1837 г. \r\nУмира Франсоа Мари Шарл Фурие - френски социалист утопист. Излага историческите и социалните си възгледи в статията “Всемирната хармония” от 1803 г., в анонимната брошура “За търговското шарлатанство” от 1807 г. и книгата “Теория на четирите движения и всеобщата съдба” от 1808 г. В книгите “Трактат за домоводческо-земеделска асоциация” (1822 г.) и “Новият стопански социетарен свят” (1929 г.) разработва подробен план за организацията на обществото на бъдещето. Неговите идеи намират отражение и във френската художествена литература (Й. Сю, Ф. Пиа, П. Ж. Беранже, Е. Потие и др.) и оказват въздействие върху развитието на френския утопичен социализъм (К. Пекьор, Ф. Видал, П. Леру, П. Ж. Прудон). \r\n1825 г. \r\nУмира Стефанус Йоханес Паулус Крюгер - президент на бурската република Трансваал от 1883 до 1900 г. Участва във военните операции на бурите против коренното африканско население. В периода на Англо-бурската война от 1899 до 1902 г. е един от ръководителите на бурската съпротива против английските войски. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.10", "title": "Денят 10 октомври в световната история"}
{"url": "http://www.focus-news.net/news/2018/10/10/2576495/literaturen-salon-lege-10-shte-predstavi-romana-da-drasnem-kibrita-na-vastanieto-na-hristo-botev.html", "text": "На 10 октомври Литературен салон „Леге 10“ организира вечер, посветена на незавършения политически роман на Христо Ботев „Да драснем кибрита на въстанието“. Това съобщиха от пресцентъра на  БСП - София . Творбата ще бъде представена от литературоведа, литературен историк и критик акад. Иван Радев. Събитието ще се състои от 18.00 часа в залата на Градския съвет на БСП, ул. „Леге“ 10, ет. 1.", "date": "2018.10.10", "title": "Литературен салон „Леге 10“ ще представи романа „Да драснем кибрита на въстанието“ на Христо Ботев"}
{"url": "http://www.focus-news.net/news/2018/10/10/2576485/parlamentat-shte-glasuva-ostavkata-na-nikolay-nankov-kato-deputat.html", "text": "Парламентът ще гласува оставката на Николай Нанков като депутат. Това се посочва в  проектопрограмата за работа на Народното събрание . Нанков е депозирал оставката си в деловодството на парламента на 9 октомври. Предстои мотивите за това решение на Николай Нанков да станат ясни при гласуването на оставката му в пленарна зала.  \r\nТой се върна в парламента, след като подаде оставка като министър на регионалното развитие и благоустройство. По настояване на премиера Бойко Борисов, Николай Нанков освободи поста след тежката катастрофа край Своге, при която загинаха 20 души. Мястото му в министерството зае Петя Аврамова. Заради инцидента оставки подадоха и Ивайло Московски като транспортен министър, и Валентин Радев като вътрешен министър. Оставките на тримата бяха приети от депутатите на 20 септември. След 3- часов дебат в зала новите министри Петя Аврамова, Румен Желязков и Младен Маринов встъпиха в длъжност. Първите думи на заелата мястото на Нанков Аврамова бяха, че приоритетите ѝ - ефективност, качество и контрол. Тогава тя каза, че подкрепата на Николай Нанков ще бъде безкрайно ценна. Ако оставката на Николай Нанков като депутат бъде приета, от тримата бивши министри само Валентин Радев ще остане в парламента. За приемането на оставката му са нужни гласовете на повече от половината депутати в зала.ю \r\nСлед това народните представители ще продължат с обсъждане на второ четене на промените в  Закона за защита на класифицираната информация, Закона за държавната собственост и Търговския закон. \r\nВътрешният министър Младен Маринов ще бъде изслушан в Комисията по вътрешна сигурност и обществен ред. Заседанието ѝ ще се проведе от 14.30 часа в МВР. \r\nДепутатите ще изслушат и енергийния министър Теменужка Петкова за напредъка в изграждането на Европейския енергиен съюз и позициите на България. Заседанието на Комисията по европейски въпроси и контрол на европейските фондове ще бъде от 15.30 часа в зала 134.", "date": "2018.10.10", "title": "Парламентът ще гласува оставката на Николай Нанков като депутат"}
{"url": "http://www.focus-news.net/news/2018/10/10/2576486/sputnik-sreshtata-mezhdu-donald-tramp-i-kim-chen-un-shte-se-sastoi-veroyatno-sled-mezhdinnite-izbori-v-imenieto-mar-a-lago-vav-florida.html", "text": "Срещата между Доналд Тръмп и Ким Чен-ун ще се състои вероятно след междинните избори в имението Мар-а-Лаго в Палм Бийч, Флорида, предава руската агенция  Sputnik \r\nАмериканският президент Доналд Тръмп заяви във вторник, че е доволен от начина, по който се развиват преговорите със Северна Корея, като добави, че би искал бъдещата среща на високо равнище с Ким Чен-ун да се проведе в президентското имение Мар-а-Лаго в Палм Бийч, Флорида. Президентът на САЩ вече е приемал там министър-председателя на Япония Шиндзо Абе и китайския президент Си Дзинпин. \r\n\"Смятам, че скоростта е невероятна\", каза Тръмп пред репортери във вторник в Белия дом, коментирайки колко бързо се развиват двустранните връзки, според електронното издание  Politico. - Няма ядрени опити, няма ракети и имаме много добри отношения с Ким. Харесвам го, той ме харесва. \r\nТой добави, че срещата ще се проведе след междинните избори в САЩ на 6 ноември. \r\n\"Ще бъде след междинните избори. Просто не мога да си тръгна (преди това)\", каза Тръмп във вторник, според Reuters. \r\nСлед посещение миналата седмица на държавния секретар на САЩ Майк Помпео, Северна Корея се съгласи да позволи на чужди ядрени инспектори да посетят полигона за ядрени опити Пунгихери, където Пхенян тестваше ядреното си оръжие, за да докаже, че спорните експериментални основания са били премахнати безвъзвратно. Северна Корея обаче все още настоява, че ще се откаже напълно от ядреното оръжие само след значителни отстъпки от САЩ - което очевидно означава изтегляне на американските сили от Корейския полуостров. \r\nСамият Помпео похвали динамиката на двустранните отношения във вторник, като изрази благодарност за сътрудничеството на Ким.  Юлиян Марков", "date": "2018.10.10", "title": "Sputnik: Срещата между Доналд Тръмп и Ким Чен-ун ще се състои вероятно след междинните избори в имението Мар-а-Лаго във Флорида"}
{"url": "http://www.focus-news.net/news/2018/10/10/2576484/premierat-glavniyat-prokuror-i-vatreshniyat-ministar-shte-dadat-brifing-v-ministerski-savet.html", "text": "От 09.00 часа министър-председателят Бойко Борисов, заедно с главния прокурор Сотир Цацаров и министъра на вътрешните работи Младен Маринов ще направят изявления за медиите в сградата на Министерския съвет. Това съобщиха от  правителствената информационна служба .  \r\nОчаква се да бъде дадена информация по случая с убитата журналистка Виктория Маринова.", "date": "2018.10.10", "title": "Премиерът, главният прокурор и вътрешният министър ще дадат брифинг в Министерски съвет"}
{"url": "http://www.focus-news.net/news/2018/10/10/2576499/api-tovarnite-avtomobili-nad-12-tona-patuvashti-za-severna-balgariya-shte-preminavat-prez-iskarskoto-defile.html", "text": "Днес всички товарни автомобили над 12 тона, пътуващи за Северна България, ще преминават през Искърското дефиле. Това съобщиха от пресцентъра на  Агенция „Пътна инфраструктура“ . Всички тежкотоварни автомобили над 12 тона от София за Варна, Русе и Видин, ще се движат по Софийският околовръстен път и по път II-16 Своге - София. \r\nЩе се ограничи преминаването по път I-1 Ботевград - София през прохода Витиня, поради неотложно обрушване на скат и укрепване на подпорни стени. В момента през Витиня се отбива тежкотоварният трафик от автомагистрала „Хемус“, където се извършва ремонт на виадукти.", "date": "2018.10.10", "title": "АПИ: Товарните автомобили над 12 тона, пътуващи за Северна България, ще преминават през Искърското дефиле"}
{"url": "http://www.focus-news.net/news/2018/10/10/2576500/veliko-tarnovo-osem-otbora-se-sastezavat-v-detskiya-futbolen-turnir-za-kupata-na-mbm.html", "text": "Градът е домакин на детския футболен турнир за Купата на M&BM. Състезанията се провеждат под патронажа на кмета на Общината Даниел Панов и са част от националната програма „Децата и футболът“. Това съобщиха от пресцентъра на  Община Велико Търново . Осем отбора спорят за трофея, като срещите се играят в рамките на два дни в Двореца на културата и спорта „Васил Левски“. Състезанието започна вчера и ще продължи през днешния ден. Турнирът е организиран от Асоциацията на българските футболисти, Българския футболен съюз и Община Велико Търново.  \r\nФиналът ще започне в 11.40 часа днес, а веднага след мача е награждаването на победителите. В церемонията ще се включат героите от САЩ’94 Красимир Балъков и Бончо Генчев, както и кметът Даниел Панов.  \r\nВ надпреварата участват отборите на „Етър“ (Велико Търново), „Академик“ (Свищов), „Янтра“ (Полски Тръмбеш), „Левски 1986“ (Стражица), „Локомотив“ (Горна Оряховица), „Павликени“ (Павликени), „Изгрев-93“ (село Царевец) и „Белица 2017“ (Килифарево). Всички тимове ще получат футболни екипировки и топки, които са осигурени от компанията “M&BM”, която е генерален спонсор на турнира. Ще бъдат присъдени и индивидуални награди за най-добри вратар, защитник, полузащитник, нападател, състезател и треньор, за най-техничен състезател и най-полезен играч, както и за голмайстор.", "date": "2018.10.10", "title": "Велико Търново:  Осем отбора се състезават в детския футболен турнир за Купата на M&BM"}
{"url": "http://www.focus-news.net/news/2018/10/10/2576498/narodnite-predstaviteli-ot-pg-na-bsp-za-balgariya-shte-obsadyat-viziya-za-balgariya-s-grazhdani-ot-oblastite-ruse-silistra-i-razgrad.html", "text": "Продължават срещите на народните представители от ПГ на „БСП за България” в страната с граждани,  пред които те представят „Визия за България”. Предвидено е посещение  в областите Русе, Разград и Силистра, съобщиха от пресцентъра на  НС на БСП .  Срещи в Разградска област   \r\nОт 17.00 часа в град Лозница народните представители от ПГ на „БСП за България” Иван Иванов, Веска Ненчева и Денчо Бояджиев, ще се срещнат с граждани в „Червената зала” на читалище \"Пробуда\". По същото време, в гр. Завет, депутатите Димитър Данчев, Даниел Йорданов, Виолета Желева и Иван Димов Иванов ще се срещнат с партийния актив и граждани в клуба на БСП. Срещи в Русенска област \r\nВ Русенска област срещите на депутатите на левицата ще започнат в 14.30 в град Глоджево. Там Димитър Георгиев, проф. Анелия Клисарова, Георги Стоилов и Йордан Младенов ще се срещнат с директори на училища и преподаватели в училище \"Христо Ботев\" на ул. \"Димитър Благоев\" 38. Тема на срещата ще бъде - Визията на левицата за образованието. В 17.15 часа в село Обретеник Димитър Георгиев, проф. Анелия Клисарова, Георги Стоилов и Йордан Младенов ще се срещнат с представители на Земеделската кооперация в „Малък салон” на читалището. В 17.30 часа в с. Борисово, община Сливо поле, депутатите Валентина Найденова и Радослав Стойчев ще се срещнат с граждани в пенсионерския клуб. \r\nПо същото време, в с. Бабово, народните представители Иван Ченчев и Георги Андреев ще се срещнат с хората от селото в местното читалище, а в гр. Две могили, Манол Генов и Лало Кирилов ще се срещнат с гражданите в Клуба на интелектуалеца на ул. \"Кирил и Методий\" 14. Срещата е в 18.00 часа.  Срещи в Силистренска област \r\nВ Силистренса област, срещите на депутатите от ПГ на „БСП за България” започват в с. Професор Иширково. В 16.00 часа проф. Светла Бъчварова и Стефан Бурджев ще се срещнат с представители на местната  земеделска кооперация. В същия час, в гр. Силистра, зам.-председателите на ПГ на „БСП за България” Драгомир Стойнев и Весела Лечева, както и народният представител Петър Кънев  ще се срещнат с представители на бизнеса от речния град в „Син салон” на ресторант „Данубе”. В 18.00 часа те, заедно със зам.-председателя на групата на левицата в парламента Георги Свиленски и депутата Стоян Мирчев, ще се срещнат с граждани в Художествената галерия на Силистра.  \r\nВ 18.00 часа започват редица срещи на депутати от ПГ на „БСП за България” с граждани от различни населени места в Силистренска област. В с  Кайнарджа, Христо Проданов, Георги Гьоков и Донка Симеонова се срещат с хората в читалището на селото. В гр. Дулово Атон Кутев, Кольо Милев и  Димитър Стоянов се срещат с гражданите в залата на общината. В гр. Алфатар Дора Янкова и Николай Цонков ще се срещнат с хората в ресторант \"Добруджанска къща”. В с. Ситово Александър Симов, Филип Попов и Красимир Янков, ще се срещнат с хората в местното читалище. В гр. Главиница Крум Зарков и Валентин Ламбев ще се срещнат с хората в залата на Общинския съвет. \r\nВ град Тутракан в 17.00 часа депутатите Жельо Бойчев, Славчо Велков, Ирена Анастасова и Нона Йотова ще говорят с учители и читалищни дейци по темите Образование и Култура в залата на Общинския съвет, а в 18.30 часа - с гражданите на Тутракан в същата зала.  \r\nОсвен срещи в областите Русе, Силистра и Разград, разговори за \"Визия за България\" ще се проведат в  Благоевград и Враца .  \r\nВ 18.00 часа в Благоевград народните представители Петър Витанов, Тома Томов, Николай Бошкилов и Богдан Боцев  ще се срещнат с граждани в залата на Историческия музей      \r\nВ 11.00 часа в град Враца, депутатите Николай Иванов и Иван Генов ще се срещнат с актива на Движението на ветераните от Северозападния регион в Областния съвет на БСП.", "date": "2018.10.10", "title": "Народните представители от ПГ на „БСП за България” ще обсъдят „Визия за България” с граждани от областите Русе, Силистра и Разград"}
{"url": "http://www.focus-news.net/news/2018/10/10/2576497/dobrich-remontni-deynosti-na-asfaltova-nastilka-se-izvarshvat-po-chast-ot-okolovrastniya-pat-na-grada-i-po-napravleniyata-za-varna-i-silistra.html", "text": "Ремонтни дейности на асфалтова настилка се извършват по част от околовръстния път на града и по направленията за Варна и Силистра, предаде кореспондент на  Радио „Фокус” – Варна . Ремонтни дейности се извършват по пътя Добрич - Варна до края на месец ноември, по пътя Добрич - Силистра до 22 октомври и до края на месец октомври продължава ремонтът на част от околовръстния път на Добрич. Работи се на изходите за Балчик и Албена. Движението на автомобили трябва да се осъществява с повишено внимание, като то се регулира с пътни знаци по всички пътни участъци в ремонт. По пътя Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nПродължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е ясно, тихо е, пътните настилки са сухи.  \r\nЖулиета НИКОЛОВА", "date": "2018.10.10", "title": "Добрич: Ремонтни дейности на асфалтова настилка се извършват по част от околовръстния път на града и по направленията за Варна и Силистра"}
{"url": "http://www.focus-news.net/news/2018/10/10/2576504/plovdiv-dvizhenieto-se-izvarshva-dvuposochno-v-ednoto-platno-po-patya-plovdiv-asenovgrad-poradi-remontni-deynosti.html", "text": "Изключително натоварено е движението по основните пътни артерии на територията на града, предаде репортер на  Радио „Фокус“ – Пловдив . Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“ и „Източен“. Интензивен трафик се отчита също по булевардите „Васил Априлов“, „Шести септември“, „Руски“, „Дунав“, „България“, „Освобождение“ и „Санкт Петербург“. Натоварено е движението и по всички входно-изходни артерии. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на града са сухи и нормално проходими. \r\nИнтензивен е трафикът и по всички основни направления на Пловдивска област, съобщиха от Областното пътно управление. Натоварено движение се отчита по пловдивския участък на автомагистрала „Тракия“, също по направленията Пловдив - Карлово и Пловдив - Асеновград - Смолян. Пътните настилки на територията на областта са предимно сухи и нормално проходими. Опасност от падащи камъни има по направленията Бачково - Нареченски бани, Юговско ханче - Югово - Лъки и Кричим - Девин, предупреждават от Областното пътно управление. Остава ограничено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Все още е забранено и преминаването на тежкотоварни моторни превозни средства над 12 тона по пътя Поповица - Болярци. \r\nТони МИХАЙЛОВ", "date": "2018.10.10", "title": "Пловдив: Движението се извършва двупосочно в едното платно по пътя Пловдив - Асеновград поради ремонтни дейности"}
{"url": "http://www.focus-news.net/news/2018/10/10/2576502/pregled-na-osnovnite-temi-v-dobrudzhanskiya-pechat.html", "text": "„След 1 300 години кан Тервел „стъпва“ в Брюксел“, съобщава на първа страница вестник  „Нова добруджанска трибуна“ . В годината, в която се отбелязват 1 300 години от победата на кан Тервел над арабската армия, на официална церемония в Европейския парламент евродепутатът Момчил Ненков е представил скулптурата на кан Тервел. Тя е подарена на българското училище в Брюксел и ще бъде поставена там. На церемонията е присъствала директорът на училището Валентина Найденова. „Община Добрич се включва за пореден път в инициативата „Мениджър за един ден“, съобщава изданието. Така ще се даде възможност на младите хора да се запознаят отблизо с работата на кмета и неговия екип. Обявени са пет свободни места – за кмет, негови заместници и секретар. „Организират кръгла маса в Добрич по проблемите на лишените от родителски грижи деца и младежи\", съобщава всекидневникът. Надсловът, под който ще премине срещата, е „Нужди и нагласи за водене на самостоятелен живот на деца и младежи, лишени от родителски грижи на територията на град Добрич“. Кръглата маса ще се проведе на 12 октомври от 10.00 часа в Бизнес залата на Общината.  \r\n„46-ти пехотен Добрички полк“ е явление във военноисторическата реконструкция“. С това заглавие на първа страница излиза другият регионален вестник  „Добруджанска трибуна“ . Добричките възстановчици популяризират града и страната пред огромна публика в България и чужбина. Годината за клуба е започнала с парад и военен ритуал в центъра на Добрич по случай 140-та годишнина от освобождението на България от турско робство. „Ден на отворените врати провеждат в Община Каварна“, съобщава всекидневникът. В петък от 10.00 часа кметството в морския град ще отвори врати, за да посрещне граждани за празника на българската община. Посещенията могат да се осъществят до 16.00 часа. „18 художници от 10 държави творят във вила „Сюита“ в „Двореца“, съобщава вестникът. Архитектурно-парковият комплекс е домакин на 9-ото издание на арт форума „БезГраници“. Всеки участник от визуалните артисти ще остави по една своя творба за фонда на Държавния културен институт. Днес се открива изложба в Каменна зала, освен участниците в арт форума ще се представят и трима гостуващи творци – Гаро Кешишян, Божидар Тонев и Стела Кенфийлд от САЩ.", "date": "2018.10.10", "title": "Преглед на основните теми в добруджанския печат"}
{"url": "http://www.focus-news.net/news/2018/10/10/2576494/roditeli-na-detsa-s-uvrezhdaniya-otnovo-izlizat-na-protest.html", "text": "Родители на деца с увреждания отново излизат на протест, въпреки подписания вчера план за действие по приемане на законодателството за хората с увреждания. Протестът е под надслов „Системата ни УБИВА всички- отговорност на Бойко Борисов“. Началният час е 17.30 часа, а мястото, където се събират – пред сградата на Министерски съвет. Протестиращите ще настояват при тях да слезе премиерът Бойко Борисов, за да му потърсят сметка за неизпълнени ангажименти, за липсата на реални реформи и за незаинтересоваността от ефективно и компетентно управление. \r\nРодителите на деца с увреждания настояват за промени в Закона за хората с увреждания, в Закона за личната помощ и Закона за социалните услуги. \r\nАгенция „Фокус“ припомня: На 9 октомври 2018 г. министърът на труда и социалното подпомагане Бисер Петков и министърът на финансите Владислав Горанов подписаха план за действие по приемане на законодателството за хората с увреждания. В него се посочва, че на 11 октомври проектът на Закона за хората с увреждания ще се разгледа на Национален съвет за интеграция на хората с увреждания. На 16 октомври той ще бъде разгледан в Националния съвет за тристранно сътрудничество. На 17 октомври да влезе за одобрение в Министерски съвет и на 19 октомври да бъде в Народното събрание. \r\nКато втора стъпка в плана е Законът за хората с увреждания и Законът за личната помощ да се обсъждат и приемат в пакет от Народното събрание. Третата стъпка е да бъдат създадени условия за приемане на Закона за хората с увреждания и Закона за личната помощ до средата на декември 2018 година, за да влязат в сила до следващата година.", "date": "2018.10.10", "title": "Родители на деца с увреждания отново излизат на протест"}
{"url": "http://www.focus-news.net/news/2018/10/10/2576503/blagoevgrad-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в областта. Това съобщи за  Радио „Фокус“ – Пирин  дежурният служител в Областно пътно управление – Благоевград. През нощта няма регистрирани тежки пътни инциденти. В областта не се извършват ремонтни или друг вид дейности по пътищата, поради което няма ограничения за леките и товарни автомобили. Стационарни камери има в района на Монца и в град Кресна. Движението по автомагистрала „Струма“ и главен път Е-79, както и по второкласен път-19 Симитли – Гоце Делчев се извършва с обичайните темпове за делничен ден. \r\nЛивия НИНОВА", "date": "2018.10.10", "title": "Благоевград: Интензивен е трафикът по основните пътни артерии в областта"}
{"url": "http://www.focus-news.net/news/2018/10/10/2576501/sport-predstoi-sreshtata-mezhdu-viktoriya-tomova-i-kristina-kuchova.html", "text": "Виктория Томова продължава участието си на турнира в Хонконг с двубой от втори кръг на основната схема срещу 317-тата в света Кристина Кучова. Мачът помежду им е първи в програмата на корт №1 и ще започне не по-рано от 10:00 часа.  \r\nТова ще бъде първата среща на двете тенисистки. Ако постигне успех, Томова ще се класира за четвъртиналите, където я чака двубой с победителката от срещата между Даяна Ястремска и Сайсай Джън.", "date": "2018.10.10", "title": "Спорт: Предстои срещата между Виктория Томова и Кристина Кучова"}
{"url": "http://www.focus-news.net/news/2018/10/10/2576496/tass-zapodozreniyat-za-ubiystvoto-na-viktoriya-marinova-e-zadarzhan-v-germaniya.html", "text": "Заподозреният за убийството на Виктория Маринова е задържан в Германия, предава  ТАСС , като уточнява, че все още няма официална информация. \r\nСтава дума за млад човек от Русе, който в неделя е избягал в Германия, където е бил задържан. Българските власти утвърждават, че в дома му са намерени веществени доказателства.  \r\nОчаква се официална пресконференция на българския премиер Бойко Борисов, главния прокурор Сотир Цацаров и министъра на вътрешните работи  Младен Маринов, пише агенцията.  Юлиян Марков", "date": "2018.10.10", "title": "TАСС: Заподозреният за убийството на Виктория Маринова е задържан в Германия"}
{"url": "http://www.focus-news.net/news/2018/10/10/2576508/die-welt-obviniha-zeleni-vav-vodene-na-kampaniya-v-polza-na-alternativa-za-germaniya.html", "text": "Председателят на Свободната демократическа партия (СвДП) Кристиан Линднер обвини „Зелени“ във водене на кампания в полза на популистката „Алтернатива за Германия“. Причината – партията се противопостави на класифицирането на магребските държави (Алжир, Тунис, Мароко)като сигурни страни на произход на търсещите убежище, поясняват в редакцията на германския национален ежедневник  Die Welt . \r\n„Зелените“ са чисти етици в това отношение и са се заели с провеждането на кампания за „Алтернатива за Германия. Считам, че това е безотговорно идеологическо позициониране, за съжаление, обхващащо също ХДС и ХСС“, подчерта германският свободен демократ.  \r\nПрез юли федералният кабинет в Берлин класифицира Тунис, Мароко и Алжир като сигурни страни на произход. Предстои решението им да бъде гласувано във федералния и регионалните парламенти в Германия. Партията „Зелени“ се противопостави открито на мярката, а позицията си обясниха с необходимостта от защита на уязвими групи от тези страни – като журналисти или хомосексуалисти, които са изложени на риск в родините си.  Тереза Герова", "date": "2018.10.10", "title": "Die Welt: Обвиниха „Зелени“ във водене на кампания в полза на „Алтернатива за Германия“"}
{"url": "http://www.focus-news.net/news/2018/10/10/2576509/pazardzhik-dvizhenieto-se-izvarshva-v-edna-lenta-po-patya-peshtera-batak-ot-km-150-do-km-160-poradi-chastichni-remontni-deynosti.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението по пътя от село Панагюрски колони до Панагюрище от км 79 до км 81 се осъществява в една лента, чрез поетапно затваряне на лява и дясна ленти за движение поради извършване на ремонтни дейности поради почистване на настилки, банкети и окопи. Движението по пътя Пещера – Батак от км 150 до км 160 се извършва в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя Сърница – с. Крушата от км 47 до км 49 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи.  Въведено е и ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.10.10", "title": "Пазарджик: Движението се извършва в една лента по пътя Пещера – Батак от км 150 до км 160 поради частични ремонтни дейности"}
{"url": "http://www.focus-news.net/news/2018/10/10/2576507/plovdiv-okrazhniyat-sad-shte-razgleda-iskaneto-za-osvobozhdavane-ot-plovdivskiya-zatvor-na-mazh-prichinil-katastrofa-pri-koyato-e-zaginal-taksimetrov-shofyor.html", "text": "Окръжен съд – Пловдив от 10.00 часа днес в зала №2 с председател на състава съдия Елена Захова ще разгледа искане от защитниците на осъдения Никола Е., с което настояват за незабавното му освобождаване от Пловдивския затвор. Това съобщиха от пресцентъра на  Съда . В искането се твърди, че Никола Е. (на 34 г.) е неправомерно лишен от свобода поради изтичане на 22 септември 2018 г. на абсолютната давност за изтърпяване на наказанието от осъдения.  \r\nНикола Е. (тогава служител на МВР) е осъден на две години лишаване от свобода при първоначален общ режим и е лишен от право да управлява МПС за срок от 5 години с влязла в сила присъда от 22 март 2011 г. Той е наказан за това, че на 30 август 2009 г. в гр. Пловдив, в района на кръстовището на бул. „Пещерско шосе“ и ул. „Момина сълза“, при управление на МПС – лек автомобил „Ауди“, със скорост над 120 км/ч е нарушил правилата за движение по пътищата и по непредпазливост е причинил смъртта на Р. Н. Пострадалият таксиметров шофьор починал на 13 ноември 2009 г.  \r\nПрестъплението е извършено в пияно състояние, с концентрация на алкохол в кръвта на подсъдимия 1,59 промила на хиляда. Със същата присъда Никола Е. е осъден да заплати на съпругата  и на малолетната  дъщеря на починалия Р. Н. по 100 000 лева на всяка от тях. Делото е разгледано по реда на съкратеното съдебно следствие и съгласно тогава действащия закон съдът е бил длъжен да наложи наказание под минимума. \r\nОсъденият се е укрил и е обявен за общодържавно издирване. Не е намерен в страната, което е наложило Окръжна прокуратура – Пловдив да издаде Европейска заповед за арест. \r\nНа 17 август тази година в МВР е получено съобщение, че осъденият Никола Е. е задържан в гр. Мичам, Великобритания. Съдебните власти в Обединеното кралство са разрешили предаването му на българските съдебни власти. По линия на международния обмен осъденият Никола Е. е предаден на летище Хийтроу на българските власти. На 1 октомври тази година лицето е предадено за конвоиране на ГД „Охрана“ до Затвора – гр. Пловдив за изтърпяване на наказанието лишаване от свобода.", "date": "2018.10.10", "title": "Пловдив: Окръжният съд ще разгледа искането за освобождаване от Пловдивския затвор на мъж, причинил катастрофа, при която е загинал таксиметров шофьор"}
{"url": "http://www.focus-news.net/news/2018/10/10/2576510/pregled-na-osnovnite-temi-v-starozagorskiya-pechat.html", "text": "„Проф. Михни Люцканов: Университетските градове да последват примера на Стара Загора от 1995 г.“ е водещо заглавие от страниците на вестник  „Старозагорски новини” . „Министерството на образованието най-после да прояви смелост и политическа воля, и да задължи, ако трябва административно, всички университетски центрове, в които има повече от едно висше училище, да последват примера на Стара Загора от 1995 г. Ние обединихме съществуващите висши училища и създадохме Тракийския университет с разнопосочни специалности, с различни професионални направления. Не беше лесно, но стана отличен университет. Заемаме осмо място във всички престижни рейтингови класации. Какво пречи на другите университетски градове да направят това\", коментира вчера за медията ни деканът на ВМФ при ТрУ проф. Михни Люцканов по повод предложението на министър Красимир Вълчев за налагане на мораториум върху разкриването на нови висши училища.  \r\nПрипомняме, че предложението всъщност е на Съвета на ректорите, което ще бъде внесено за гласуване в НС заедно с измененията и допълненията на Закона за висшето образование. Понастоящем в България има 52 университета, които не могат да попълнят приема си. „В Пловдив има Университет по хранителни технологии и Аграрен университет. Ето ви пример за обединение. Може да има една политехника в София, която да обедини Техническия университет, Минно-геоложкия университет, ХТМУ и Лесотехническия университет. И от 52 университета можем бързо да ги направим поне наполовина - с по-свити администрации, с по-стегнати основни структурни звена, общи катедри и т.н. Така че приветствам идеята, но не съм голям оптимист, че ще стане\", допълни още проф. Люцканов.  \r\n„Протестна декларация срещу Волен изпратиха 4 комитета“ е друго заглавие от страниците на вестника. Националната сигурност и ДАНС не са за домашна употреба. Във връзка със „суданския случай\", в който атакистът Волен Сидеров поиска да използва политиката за домашни цели, четири национални граждански организации излязоха със специална протестна декларация. Инициативата е от Казанлък, а протестът е адресиран лично до министър-председателя Бойко Борисов. „Уважаеми г-н премиер, най-енергично протестираме срещу ултиматума на Волен Сидеров с искане оставката на председателя на ДАНС Димитър Георгиев. Настояваме да се разграничите от исканията на В. Сидеров за назначения в системата на МВР на негови лични протежета\", се казва в протестната декларация, изпратена от името на Националния комитет за възраждане на отбранителната промишленост на България, Национален комитет \"Никола Петков\", Национален комитет \"Никола Гешев\" и Националния комитет за войнишките паметници.  \r\n„В състояние ли е българският политически елит да защити националните енергийни интереси?“, пише още изданието. В годините на прехода българските политици безотговорно разпиляха държавните активи с оправданието, че „държавата е лош стопанин\". Но какво е тълкуванието на понятието „държава\"? Според тълковния речник държавата е \"политическа форма за организиране на обществото, начело с органи за осъществяване на всички власти - изпълнителна, законодателна, съдебна, както и територията, върху която се разпростира тази организация\". Фактически политическата класа чрез кадруване във всички тези органи на властта управлява, съответно тя е „Държавата\" и всеки политик, който заявява, че „държавата е лош стопанин\", трябва да има предвид, че това се отнася за него и колегите му. Първите жертви на прехода от социализъм към капитализъм бяха земеделието и животновъдството. Под претекст, че връщат земята на собствениците й, управляващите политици раздробиха земеделската земя, позволиха разграбването на модерните за времето си земеделски машини, унищожаването на хидромелиоративните системи, осигуряващи поливането на над 80% от обработваемите селскостопански площи. Селското ни стопанство бе върнато 100 години назад към дървеното рало. У нас бяха унищожени зеленчуковото производство, плодовите масиви, животновъдството, където се отглеждаха стотици хиляди породисти животни. Хранителната и леката промишлености бяха лишени от суровинните си източници. Затворени бяха редица консервни фабрики, месопреработвателни заводи, изнасящи висококачествена продукция на европейския и световните пазари. Заедно с тях бяха ликвидирани научни земеделски институти, разработващи и произвеждащи сортови семена и породи животни, съобразно природните и климатични особености на страната ни. Ликвидирана бе химическата промишленост, произвеждаща изкуствени торове за родното земеделие и за износ. Оправданието беше, че се отравя земята и се произвеждат плодове и зеленчуци с високо съдържание на нитрати. А сега има ли институция, която да контролира съдържанието на нитрати и хербициди в продаваните у нас вносни зеленчуци и плодове? Ощетените собственици на земеделска земя можеха да бъдат компенсирани справедливо, както това бе направено в Чехия, където бяха запазени земеделските кооперативи. Сега българските граждани ядат сирене, кашкавал, масло и други \"млечни\" продукти от палмово и други растителни масла, но без мляко в тях. В болшинството предлагани колбаси месото е в количество на подправка, а не на основен продукт. С ликвидирането на уедреното земеделие и животновъдство бе лишена от суровини и леката промишленост, бяха затворени десетки фабрики и предприятия, произвеждащи за вътрешния пазар и за износ обувки, кожарски, текстилни и други стоки от първа необходимост. Чрез преднамерени назначения на некомпетентни личности на ръководни длъжности бяха доведени до фалит водещи предприятия в електронната промишленост, като ДЗУ - Стара Загора, ДСО „ИЗОТ\" и десетки други високотехнологични, успешно работещи дружества. Под претекст, че българските мениджъри са неспособни да управляват в новите условия на конкуренция, бяха потърсени т.нар. стратегически инвеститори за БГА „Балкан\", Металургичния комбинат „Кремиковци\", българските телекомуникации, предприятията от оръжейния промишлен комплекс и много други. Повечето от тях вече не съществуват. Чрез планирано предизвикана криза в банковата система бяха обезценени влоговете на редовите българи и пенсионният фонд. Но осведомените членове на политическата класа и техните протежета запазиха своите спестявания, като своевременно ги преобърнаха в твърда валута. С цел да се подобри качеството на електропреносната мрежа, електроснабдяването на селищата и дребните предприятия чрез приватизация на електроразпределителните дружества бе продадена на безценица „касичката\" на българската енергетика на „стратегически инвеститори\". Последните отчитат стотици милиони левове в инвестиции, които се реализират от техни дъщерни фирми, без реално да се е подобрило качеството на електроснабдяването в големите градове и особено в малките селища. Паралелно с този процес вървеше непрекъсната реформа на образователната ни система, която преди 1990 година беше на водещо световно ниво. Обучаваните български деца по тази система успешно се състезаваха със своите връстници от Япония, Китай и Израел. Сега, след толкова реформи, голяма част от завършващите дванайсети клас „успешно\" могат да сричат, без да осмислят прочетения текст и могат да броят до 12 без грешка. По-будните от тях заминават да продължат образованието си във висшите учебни заведения в чужбина, откъдето едва ли някога ще се завърнат. Останалите зрелостници влизат в многобройните университети у нас с успех над две в технически и хуманитарни специалности и се дипломират „успешно\". Парадоксално, не, престъпно е, че в Медицинска академия се дипломират бъдещи „медици\", които не могат да говорят български език!?! Достойно за съжаление е, че след дълги и мъчителни реформи в подобно трагично състояние е и здравната ни система, страдаща от липса на достатъчно и добре обучени медицински кадри. И така 28 години. Сега е дошъл редът да се пречупи гръбнакът на българската енергетика - предстои спиране на Минно-енергийния комплекс „Марица изток\". Причината е, че българските евродепутати и чиновниците от МОСВ нито реагираха своевременно на обсъжданите от 2006 година проекти в работните комисии към ЕП на Референтен документ за най-добри налични технологии за Големи горивни инсталации, нито се противопоставиха при гласуването му за влизане в сила от 1.01.2016 година. С този документ се завишиха нормите, ограничаващи емисиите при изгарянето на въглища. Ще припомня факта, че България е преизпълнила още към 2015 година нормите за намаляване на количествата емитирани парникови газове, определени като европейска цел за 2030-2040 г. спрямо 1990 година. След 2015 година общото количество на емисиите от въглероден диоксид у нас варира малко под 50 млн.т. годишно, като делът им от изгаряните въглища е 24.19 млн. тона. Намалението на количествата емитирани парникови газове с над 45% спрямо 1990 година се дължи на закриването на голям брой индустриални производства и съответно на намалената консумация на електрическа енергия. Трите основни ТЕЦ-ли в комплекса „Марица изток\" - ТЕЦ „Марица изток 2\" ЕАД, ТЕЦ „КонтурГлобал Марица изток 3\" АД и ТЕЦ „АES Гълъбово\" АД, са с най-съвременни сероочистващи инсталации за емитираните газове и постигат около и над 97% задържане на SO2 от изгаряните лигнити. Но това се оказва недостатъчно, за да продължи тяхната експлоатация до изчерпване на ресурса им. Комплексът, произвеждащ електричество с ниска себестойност от единствената местна крупна енергийна суровина - лигнитни въглища, е поставен под непосредствена заплаха да бъде спрян от лобито на европейските „зелени\" бюрократи. Под знамето на благородния стремеж за опазване на околната среда и въздуха, ЕК и ЕП въведоха схема за търговия на виртуални квоти за емисии на СО2. Редица търговци, спекулирайки с покупко-продажбата им, безконтролно вдигат тяхната цена и реализират огромни печалби. Основната цел е да се ликвидира топлоенергетиката на въглища в полза на така наречените възобновяеми енергийни източници. Последните не са по-малко вредни за околната среда. Слънчевите панели заемат огромни обработваеми земи и горски площи, на които не могат да се отглеждат селскостопански култури, да растат дървета, да пасат домашни и диви животни, а ветровите електроенергийни паркове плашат и убиват птици. Непосилните цени на квотите ще принудят ТЕЦ-ли да спрат, а заедно с тях и мините. Десетки хиляди семейства остават без поминък, а всички български граждани ще бъдат принудени да плащат скъпа електроенергия или да стоят на тъмно и студено, да купуват по-скъпи продукти от първа необходимост. Цената на хляба вече скочи изпреварващо с около 30%. В общественото пространство се заговори за спасяване на най-големия български ТЕЦ „Марица изток 2\" ЕАД. А какво ще стане с останалите?! Бивш министър на енергетиката спомена пред журналисти, че се обсъжда идея за обединяване на ТЕЦ с АЕЦ „Козлодуй\" ЕАД - \"Хипотетично от едно такова обединение може да има съществени ползи, защото ще се намалят разходите, бордовете. Но погледнато от експертна гледна точка може да даде възможност на централите да предлагат много по-гъвкави продукти. Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите\" (цитат). Идея, достойна за последовател на Мичурин в енергетиката.  \r\nОбнадеждаващо е съобщението, че министър Теменужка Петкова е провела телефонен разговор през миналата седмица с полския си колега Кшищоф Тхужевски, чиято основна тема е била „неотдавнашните прекомерни колебания в цените, установени на пазара на въглеродни емисии в ЕС\". Полската страна предлага общ подход за намиране на бързи адекватни решения за смекчаване на последиците от колебанията на цените на въглеродните емисии. Двамата министри са изразили съгласие, че сътрудничеството между страните би спомогнало за намиране на трайно решение на въпроса. Целесъобразно е да се привлекат и другите заинтересовани страни като Испания, Словакия, Унгария, Чехия, Румъния и др. Реалното решение на проблема е колективно да се защити в ЕК и ЕП правото на всяка държава-членка самостоятелно да избира както времето и формите за преструктуриране на енергийната си система, съобразно специфичните си климатични и географски условия, така и в съответствие с финансово-икономическите си и социални възможности, сама да определя цената на квотите за емисии на СО2. България не може да си позволи да ликвидира 46% от ефективно работещите си енергийни мощности от комплекса „Марица изток\", гарантиращи й енергийна независимост, сигурност и евтина електрическа енергия. Масовият български потребител не е в състояние да плаща огромната цена на електрическата енергия след ликвидирането на ТЕЦ-ли, а промишлеността ще загуби конкурентната си способност. Дошло е време българският политически елит да докаже, че е национално отговорен и да защити жизнените интереси на българския народ и да заличи част от негативното си минало, като запази енергийното сърце на България.", "date": "2018.10.10", "title": "Преглед на основните теми в старозагорския печат"}
{"url": "http://www.focus-news.net/news/2018/10/10/2576506/denyat-10-oktomvri-v-balgarskata-istoriya.html", "text": "На 10 октомври 1977 г. в София се открива Националната гимназия за древни езици и култури.  \r\nНа тази дата през 1998 г. Консултативният съвет по национална сигурност при президента взема решение България да не участва нито пряко, нито косвено в евентуалните въздушни удари срещу Югославия, но едновременно с това да се предостави при необходимост въздушен коридор за силите на НАТО.  \r\n1998 г. \r\nКонсултативният съвет по национална сигурност при президента взема решение България да не участва нито пряко, нито косвено в евентуалните въздушни удари срещу Югославия, но едновременно с това да се предостави при необходимост въздушен коридор за силите на НАТО. Същия ден късно вечерта правителството потвърждава предоставянето на коридор, в отговор на спешно запитване от страна на ръководството на Пакта. \r\nНа извънредно заседание Министерският съвет подкрепя становището на Консултативния съвет за национална сигурност при президента за предоставяне при необходимост на достъп до въздушното пространство на страната в отговор на отправената молба от страна на НАТО. Според БСП едноличното решение на правителството за предоставяне на въздушното пространство на България за военни операции на НАТО в Югославия е най-логичният вариант за искане на вот на недоверие към кабинета. \r\n1997 г. \r\nУчреден е Земеделският съюз, регистриран през декември същата година. Обединява четири земеделски организации - Български земеделски народен съюз \"Врабча 1\", БЗНС \"Врабча 1\" (Димитър Гичев), Обединен земеделски съюз (ОЗС) и Български земеделски младежки съюз (БЗМС). За ръководен орган определен т. нар. Председателски съвет, оглавен от Атанас Железчев. Сред по-видните му дейци са Димитър Баталов, Йордан Дупаринов и др. \r\n1995 г. \r\nЗапочва посещението на българският патриарх Максим в Белград и Босилеград, което продължава до 16 октомври. \r\nПатриарх Максим (със светско име Марин Найденов Минков) е роден на 29 октомври 1914 г. в с. Орешак. През 1971 г. става патриарх и софийски митрополит. Представител е на Българската православна църква в Московската патриаршия в периода от 1950 до 1955 г., главен секретар е на Светия Синод между 1955 и 1960 г. Ловчански митрополит е от 1960 до 1971 г.. Почетен член е на международната комисия при световния съвет на църквите в Женева. \r\n1995 г.  \r\nУчредена е партията Нова демокрация. Тя е основана от бивши членове на Българския бизнес блок (БББ) между които - Иво Трайков, Николай Кисьов и Орлин Драганов - депутати от БББ в 37-то Народно събрание, които отцепват част от Бизнес блока, на лидера Жорж Ганчев. Партията е регистрирана през ноември същата година. За пръв председател на партията е избран Николай Кисьов. На 16 ноември 1996 г. се провежда първият й конгрес. \r\n1994 г. \r\nПри тежка авария в ТЕЦ \"Марица-изток 3\" са ранени 26 души, а други 21 умират в следствие на тежки изгаряния. \r\n1981 г. \r\nВ пантеон в Котел се полагат костите на Георги С. Раковски. \r\nПантеонът в град Котел е открит в чест на 1300-годишнината от създаването на Българската държава. В основната експозиционна зала се намира саркофагът на Георги Раковски. Върху него са поставени бронзово знаме с думите \"Свобода или смърт\" и сабята на Раковски. \r\n1980 г. \r\nВ Националния археологически музей в София се открива шведската изложба \"Викингите и техните предшественици\". \r\n1979 г. \r\nНа тридневно посещение в България пристига престолонаследника на Япония Акихито и съпругата му принцеса Мичико. \r\nОфициални отношения между Република България и Япония са установени по силата на Ньойския мирен договор от 27 ноември 1919 г. През 1933 г. е разменена кореспонденция между монарсите на двете страни във връзка с установяването на дипломатически отношения, като датата на българския отговор (6 септември 1933 г.) би могла да се счита за дата на тяхното начало. През декември 1939 г. първият японски пълномощен министър в България връчва акредитивните си писма. България открива своя легация в Токио през май 1942 г. Правителството на ОФ скъсва дипломатическите отношения с Япония на 7 ноември 1944 г. Същите са възстановени на 12 септември 1959 г., като от 1 юни 1964 г. са издигнати в ранг на посолства. \r\n1977 г. \r\nВ София се открива Национална гимназия за древни езици и култури (Класическата гимназия). \r\nНационалната гимназия за древни езици и култури \"Св. Константин Кирил Философ\" има статут на Национален класически лицей към СУ \"Св. Климент Охридски\". Научно-методически тя е интегрирана към Университета.  \r\nКурсът на обучение в гимназията е петгодишен /VIII-ХII клас/ и протича в две степени - гимназиална и лицейна.  \r\nПървата степен /VІІІ-Х клас/ осигурява балансирано обучение между хуманитарните и общообразователните дисциплини, със засилено изучаване на езици - древни и съвременни. През първата степен се изучават специалните и общообразователните предмети.  \r\nВтората степен /ХІ-ХІІ клас/ осигурява задълбочена и целенасочена подготовка, осигуряваща плавния преход между средното и висшето образование.През втората степен се изучават само специалните и профилиращите предмети.  \r\nМинималният брой на учениците в една паралелка в гимназията е 18 души, а максималният брой – 24, съгласно Наредба №9 на Министерство на културата. \r\n1966 г. \r\nЗапочва официално посещение на Тодор Живков във Франция, което продължава до 15 октомври. По време на разговорите му с президента Дьо Гол и министър-председателя Помпиду е постигната договореност за разширяване на отношенията и са подписани първите следвоенни спогодби за сътрудничество в областта на културата, науката, техниката и селското стопанство. Културната конвенция влиза в сила на 27 декември същата година и е първата от този род, подписана със западна държава. \r\n1952 г. \r\nВ София се създава Главно архивно управление при МВР с два централни архива - Централен държавен исторически архив и Централен държавен архив на Народна Република България. \r\n1951 г. \r\nС указ на Президиума на Народното събрание се създава Държавен архивен фонд (ДАФ) на България. \r\nДържавният архивен фонд е съвкупност от ценни явни и поверителни документи, които са създадени от дейността на учрежденията, научните, стопанските, обществените и други организации независимо от времето, мястото и начина на създаването им и които се съхраняват от органите за управление на Държавния архивен фонд или се водят на отчет от тях. \r\n1949 г. \r\nОткрит е първият Държавен техникум за физическа култура и спорт \"Васил Левски\" в Пловдив. \r\n1945 г. \r\nВъзстановяват се дипломатическите отношения между България и Чехословакия. \r\nЧехословакия е република в Централна Европа, съществуваща от 1918 до 1992 г. Столицата е Прага. След Първата световна война в условията на разпадане на Австро-Унгария, на 28 октомври 1918 г., е създадена независимата Чехословашка република. През 1935 г. Е. Бенеш става президент на републиката. През март 1939 г. Германия окупира Чехия и създава протекторатите Бохемия и Моравия, а Словакия е провъзгласена за независима държава. На 9 май 1945 г. избухва Пражкото въстание, Чехословакия е освободена. През ноември 1989 г. в страната започват масови вълнения срещу тоталитарната власт. През 1990 г. е създадено правителство на демократичните сили, а за президент е избран В. Хавел. От 1990 до 1992 г. страната се нарича Чешка и Словашка федеративна република, а на 1 януари 1993 г. държавата е разделена на 2 независими държави - Чехия и Словакия. \r\n1944 г. \r\nПриета е наредба-закон за разтуряне на организацията на българската младеж \"Бранник\". \r\n\"Бранник\" е казионна младежка фашистка организация. Създадена е от правителството на проф. Б. Филов със закона за организиране на българската младеж от 29 декември 1940 г. За неин образец е взета организацията \"Хитлерова младеж\" (Hitler-Jugend), изградена от нацистите в Германия. Според посочения закон членуването в организацията е доброволно, но правителството полага усилия да го направи задължително. Подчинена е пряко на министър-председателя и се издържа от държавния и общинските бюджети. \"Бранник\" има за цел фашизирането на българската младеж и нейното възпитание е в ултранационалистически и промонархически дух. Като военизирана структура, организацията е изградена на водаческия принцип. Разформирована е от правителството на К. Муравиев. \r\n1930 г. \r\nВ София се основава групата на троцкистите - Лява марксическа опозиция с орган сп. \"Освобождение\" като секция на Международната лява марксическа опозиция - болшевики ленинци. \r\nЛев Троцки е политически и държавен деец, представител на руското социалдемократическо и комунистическо движение. След Октомврийската революция е един от създателите и ръководителите на Червената армия в Русия. Привърженик е на идеята за перманентната революция. След смъртта на В. И. Ленин Троцки си спечелва омразата на Й. В. Сталин и в края на 20-те години на ХХ в. се принуждава да емигрира. Установява се в Мексико, където продължава активната си политическа дейност. Ползва се с голямо влияние и в България. Сред най-видните му привърженици са Ст. Манов, С. Тодоров и други, които учредяват своя Работническа марксическа група \"Освобождение\" и издават сп. \"Освобождение\" от 1931 г. и вестник \"Освобождение\" (от 1931 до 1932 г.). По-малки троцкистки групи възникват в редица селища на страната, които подкрепят създадения през 1938 г. IV-ти Интернационал, след което се групират в самостоятелна политическа формация – Българска комунистическа партия (интернационалисти). След убийството на Троцки влиянието му в България постепенно намалява, но се запазва и след края на Втората световна война. Неговите привърженици стават противници отляво на отечественофронтовската власт. Те са против тясното политическо и икономическо обвързване на България със СССР. \r\n1925 г. \r\nПроведена е Учредителна конференция на ВМРО-обединена във Виена. В ЦК влизат имената на: Димитър Влахов, Христо Янков, Георги Занков, Димитър Арнаудов и П. Брашнаров. Печатен орган на организацията е вестник \"Македонско дело\" (от 10 септември). На 2 февруари 1926 г. към нея се присъединява групата на серчани (Временен организационен комитет - от 19 юли 1925 г.).  \r\nВ своята дейност ВМРО-обединена се ръководи от принципите, залегнали в Майския манифест от 1924 г. Издигнат е лозунга за свободна независима Македония в рамките на нейните естествени географски и икономически граници. Прокламирана е и идеята за Балканска федерация, за единен македонски и единен балкански революционен фронт. В организацията членуват представители на бившия Емигрантски комунистически съюз, бившата Серска група, бившата Македонска федеративна организация и Илинденската организация. Ръководи се от ЦК със седалище във Виена, а от 1929 г. – в Берлин. Дейността на организацията се направлява пряко от Балкански революционен център начело с Г. Димитров. Изгражда свои мрежи в България, Македония и Гърция. \r\n1915 г. \r\nПо време на Първата световна война (1914-1918 г.) 24-ти Черноморски полк освобождава Скопие. На 17 октомври е завзет Велес, а на 1 ноември - Прилеп. \r\n1886 г. \r\nПровеждат се избори за Трето Велико Народно събрание, спечелени от националистите русофоби, подкрепящи регентството и правителството. \r\nВеликото Народно събрание е държавен представителен орган в България, създаден от Търновската конституция през 1879 г. ВНС се свиква от царя, регентите или МС. Избирането на депутатите става чрез преки тайни избори, в които могат да участват всички български граждани от мъжки пол, навършили 21 г. и нелишени от граждански и политически права. За кандидатите за депутати се изисква да са навършили 30 г. и да са грамотни. Един народен представител за ВНС се избира от 10 000 души. ВНС се свиква при строго определени случаи: избор на княз или регентство, промяна на старата или изработване на нова конституция и при промяна на държавната граница. ВНС е еднокамарен парламент. Състои се от председател, подпредседател, секретари и членове. От 1947 до 1971 г. в конституциите не се предвижда свикването на ВНС. \r\n1876 г. \r\nДжузепе Гарибалди изпраща писмо до Българското централно благотворително общество в Букурещ. \"Италианският народ - пише Гарибалди, храни към вашия народ заслужени симпатии поради неговите злощастия и поради неговия героизъм. Скърбя, че не мога лично да участвам във вашите борби. Пожелавам ви постоянство във вашата света мисия и съм ваш: Джузепе Гарибалди.\" \r\nГарибалди е един от водачите на революционното крило на движението за национално освобождение и обединение на Италия. От 1834 г. се бори за независимостта на южноамериканските републики. По време на революциите в Европа от периода 1848-1849 г. е един от ръководителите на Римската република. Начело на доброволци участва в освободителните войни против Австрия. Оглавява Похода на \"Хилядата\" през 1860 г., осигурява победата на Италианската революция. Във Френско-пруската война от 1870-1871 г. начело на доброволци се сражава на страната на Франция.  \r\nС идеите си Гарибалди оказва силно влияние върху мирогледа на водителите на българската революционна организация през Възраждането. Впечатлен от жестокото потушаване на Априлското въстание 1876 г., публично заклеймява османския деспотизъм. В отрядите му за освобождение и обединение на Италия участват и десетки българи. \r\n1867 г. \r\nНай-близките приятели и съратници на Георги Раковски организират погребението му в гробищата Щербан водъ, Букурещ. Присъстват стотици български емигранти, чужди дипломатически представители, румънски журналисти и общественици. Георги Раковски умира след тежко боледуване от туберкулоза. \r\nГеорги Стойков Раковски е революционер, пръв идеолог на националното революционно движение, писател, публицист и етнограф.  \r\nТой организира и ръководи в Белград Първата българска легия (от 1862 г.) и работи за създаване на съюз на балканските християнски народи за борба срещу османското владичество. Основава сред българските емигранти революционна организация \"Върховно народно българско тайно гражданско началство\" през 1866г. , разработва \"Привременен закон за народните горски чети за 1867-о лето\". До края на живота си работи за осъществяване на революционните си планове. Умира на 10 октомври 1867 г. от туберкулоза във вилата на братя Мустакови край Букурещ. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. - в Мавзолея на Раковски и музей на възрожденците в същия град. \r\n1800 г. \r\nГолеми групи кърджалии начело с Кара Фейзи, Халил паша и брата на Осман Пазвантоглу – Ибрахим започват поход към Цариград. Разбойническите отряди обкръжават Сливен, Одрин и Лозенград. \r\nКърджалиите са разбойнически отряди, образувани главно от турско и албанско население и много рядко от българи. Действат в Османската империя по време на феодалните размирици от края на XVIII и началото на XIX в. Те са наемани от паши и аяни, които се бунтуват срещу централната власт. Понякога действат и самостоятелно. Кърджалиите предприемат опустошителни действия главно в българските земи, като ограбват, отвличат и избиват населението. За да се предпазят от техните нападения, селища като Котел и други си организират своя собствена защита. За целта са изграждани укрепени стени и се въвежда постоянно наблюдение, което да предизвестява населението за настъпващите врагове. Някои от българите, които действат като кърджалийски главатари като Индже войвода и други, се отказват от тях и минават на страната на българското население. Кърджалиите са унищожени окончателно след възкачването на престола на султан Махмуд II (1808-1839 г.). \r\n1794 г. \r\nШестнадесет хилядна руска войска под командването на генерал Александър Суворов разбива седемхилядната полска армия при Мачейовице и взима в плен въстаническия лидер Тадеуш Костюшко.  \r\nТадеуш Костюшко е роден на 4 февруари 1746 г. Получава военното си образование във Варшава и Париж. През 1776 г. заминава за Америка където се сражава на страната на колониалистите във Войната за независимост. В началото на 90- те години на XVIII век, се завръща в Полша. След като Прусия и Русия сломяват полската съпротива поделяйки си полските земи, Костюшко заминава за Филаделфия. В началото на XIX век се завръща в Европа. Умира на 15 октомври 1817 г. в Швейцария. На тази дата са родени: \r\n1950 г. \r\nРоден е Сашо Младенов - български композитор, аранжор, китарист и певец. През 1974 г. завършва ВМГИ в София. Работи като главен диригент на Ансамбъла на войските при Министерството на транспорта от 1983 до 1986 г. В ученическите и студентските си години свири в различни групи (“Бисери”, “Цветята”) и професионални оркестри. Дебютира като автор през 1974 г. с песента “И пак те търся”. Работи съвместно с поета Г. Константинов и изпълнители като Й. Христова, М. Николова, Стефка Оникян, Р. Ганева, М. Йончев, “Трик”, “Турбо”. Като главен диригент на Ансамбъла на войските при Министерството на транспорта създава рок група “Трафик” и вокална група “Магистрали”. \r\nАлбум: “Албумът трепач” (1998 г.); мюзикъл “Колко е важно да бъдеш сериозен” от Оскар Уайлд (1992-1993 г.); музика за ТВ филми (1980-1992 г.). \r\n1938 г. \r\nРоден е Йордан Пеев - български офицер, генерал-майор от 1935 г., началник на Генералния щаб от 9 януари 1937 г. Завършва Военното училище през 1908 г. Участва в Балканските войни от 1912-1913 г. като командир на рота. Завършва Николаевската академия на Генералния щаб в Санкт Петербург през 1914 г. В Първата световна война участва като командир на дружина в 43-ти пехотен полк; началник е на оперативната секция в щаба на действащата армия. След войната е преподавател във Военното училище в София, командир на полк и дивизия, главен редактор на военните издания, инспектор на военните учебни заведения, помощник-началник на Генералния щаб. Генерал-майор Йордан Пеев е убит при атентат на ул. \"Славянска\" в София. \r\n1935 г. \r\nРоден е Иван Димитров Пауновски - български литературовед, критик, писател; съставител, редактор и преводач от руски език. Завършва гимназия в София през 1953 г. и специализира \"Руска филология\" в Ленинград през 1960 г. Редактира във вестник \"Литературни новини\" между 1961 и 1964 г., в издателство \"Народна култура\" от 1964 до 1973 г., завежда отдел \"Публицистика\" в списание \"Пламък\" между 1973 и 1983 г. и членува в редколегията до 1990 г. Изследовател е на Хр. Ботев, Ал. Константинов, Д. Дебелянов, Г. Караславов, В. Ханчев, Ал. Геров, Н. Фурнаджиев, Ив. Пейчев, Адр. Германов, Л. Левчев, Вл. Башев. Намира нови феномени в творби на Гогол, Пушкин, Лермонтов, Достоевски, Островски, Горки, Пришвин, Шолохов, Бабел, Еренбург, Луговски и др. Автор е и на историко-документалния и политически роман \"Възмездието\" от 1971 г. Съчинения: \"И пак да си спомниш\" (1969 г.), \"Малки неща\" (1978 г.), \"Възмездието. Политически роман\" (1982 г., 1988 г.), \"Впечатления\" (1984 г.), \"Минало несвършено\" (1985 г.), \"Точка разни\" (1987 г.), \"Но защо?\" (1993 г.). Иван Пуновски умира на 27 септември 1990 г. в София. \r\n1932 г. \r\nРоден е Димитър Инкьов (Велко Верин) - журналист, сатирик, детски писател. Завършва ВИТИЗ \"Кр. Сарафов\". През 1965 г. емигрира в Германия по политически причини. Инкьов е дългогодишен политически коментатор в радио \"Свободна Европа\", добил особена популярност със сатиричното предаване \"Весела неделя\" под псевдонима Велко Верин. Автор е на около 80 детски книги, преведени и издадени на 18 езика (в Германия, Швейцария, Япония, САЩ и др.). \r\n1903 г. \r\nРоден е Христо Василев Радевски - български поет. Радевски завършва гимназия в Ловеч през 1922 г., а по-късно романска филология в СУ” Св. Климент Охридски”. Включва се в комунистическото младежко движение. Занимава се с активна журналистическа дейност. От 1925 г. е помощник на Д. Полянов в редактирането и издаването на сп. \"Наковалня\". Редактира седмичната хумористична страница на в-к \"Новини\" в периода 1927-1928 г., орган на нелегалната БКП. Един от основателите на редакцията на литературния партиен седмичник \"РЛФ\". Участва в редколегиите на вестник \"Ехо\", \"Кормило\", списание \"Жупел\", \"Звезда\". След 9 септември 1944 г. е редактор на културния отдел на вестник \"Литературен фронт\" през 1945 г. и на списание \"Септември\" от 1958 до 1963 г.. Културен съветник е в българското посолство в Москва от 1945 до 1948 г. Главен секретар на СБП е между 1949 и 1958 г. Член е на ЦК на БКП от 1958 до 1962 г. Народен представител е във II, III и IV-то НС. Радевски е член на Националния комитет за защита на мира, на Централния съвет на профсъюзите, на Националния съвет на ОФ. Делегат е на международни конгреси за мир във Варшава и Виена. Член е на СБП. През 80-те години на ХХ в. е един от вътрешнопартийните критици на режима на Тодор Живков. За пръв път печата хумористично стихотворение през 1924 г. в списание \"Звънар\". Сътрудничи на комунистическия и антифашисткия печат - \"Наковалня\", \"Ведрина\", \"Студентска трибуна\", \"Новини\", \"РЛФ\", \"Звезда\", \"Кормило\", \"Жупел\", \"ЛИК\", \"Младежки преглед\", \"Младежка дума\", \"Кооперативна просвета\", \"Изкуство и критика\", \"Българска мисъл\", \"Светулка\", \"Врабче\", \"Прозорче\", \"Детска радост\", \"Росица\" и др.; след 9 септември 1944 г. - на вестник \"Работническо дело\", \"Литературен фронт\", \"Стършел\", списание \"Пламък\", \"Септември\" и др. Изявява се като поет, публицист, хуморист, автор на творби за деца, преводач. Христо Радевски умира на 15 февруари 1996 г. в София. На тази дата умират:  \r\n1962 г. \r\nУмира Станчо Илиев Белковски. Той е известен български архитект, член-кореспондент на БАН от 1961 г. Известни негови постройки са хотел с концертна зала \"България\" (сторен от 1934 до 1937 г.), кинотеатър и апартаменти на хотел \"Балкан\" (днешен Младежки театър, от периода 1935-1937 г.) - проектирани заедно с арх. И. Данчов, телефонна централа (от 1942 до 1947 г.). Автор е на трудове по проблеми на градоустройството и архитектурата. \r\n1934 г. \r\nУмира Владо Черноземски (Величко Димитров Керин). Той е роден през 1897 година в семейството на Димитър Керин и Риса Балтаджиева от чепинското село Каменица, днес квартал на Велинград. Завърша третокласно образование в родната си Каменица. Владо Черноземски става член на ВМРО през 1922 г. в Кюстендил и участва в четата на войводата Иван Бърльо. Виден деец на македонското освободително дело. Като един от най-подготвените кадри на организацията, ръководстото на ВМРО начело с Иван Михайлов му възлага голям брой задачи, между които и убийството на народния представител от БКП Димо Хаджидимов. На 9 октомври 1934 г. в Марсилия застрелва краля на Югославия , Александър Караджорджевич, и френския външен министър Луи Барту. Черноземски е съсечен тежко със сабии от полицията, умира 20 часа след атентата. Погребан е на неизвестно място, като на погребението присъствали само двама детективи и гробари. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.10", "title": "Денят 10 октомври в българската история"}
{"url": "http://www.focus-news.net/news/2018/10/10/2576505/veliko-tarnovo-v-obshtinata-shte-se-provede-informatsionna-sreshta-za-predstoyashtoto-uchredyavane-na-organizatsiya-za-upravlenie-na-staroplaninski-turisticheski-rayon.html", "text": "Ще бъде създадена Организация за управление на Старопланински туристически район, чийто център ще бъде Велико Търново. Това съобщиха от  пресцентъра на Община Велико Търново.  Първата информационна среща за предстоящото учредяване на структурата ще се състои днес в голямата зала на Общината. По покана на кмета Даниел Панов във форума ще участват представители на 32 общини, туристическите дружества „Трапезица – 1902“ и „Стратеш“ (Ловеч), областните администрации от Велико Търново и Ловеч. Срещата започва в 11.00 часа.  \r\nЕксперти от Министерството на туризма ще представят процедурата за създаване на бъдещите организации за управление на туристическите райони (ОУТР), заедно с проект за повишаване на капацитета на малките и средни предприятия в сектора, ролята и ползите от новите структури в този процес. \r\nОрганизациите са управление на туристическите райони ще бъдат юридически лица с нестопанска цел, регистрирани по реда на Закона за туризма. Те са доброволни организации, които ще извършват дейности, свързани с регионалните туристически продукти, маркетинга и рекламата им. За създаването им е нужно учредяването на инициативен комитет, какъвто ще бъде сформиран на срещата във Велико Търново днес. \r\nТуристическото райониране на България разделя страната на девет района, всеки със свой град – център на управление. Старопланинският район включва общините Антоново, Априлци, Берковица, Велико Търново, Враца, Върбица, Върбеш, Габрово, Георги Дамяново, Горна Оряховица, Дряново, Елена, Златарица, Котел, Криводол, Ловеч, Луковит, Лясковец, Мездра, Монтана, Омуртаг, Роман, Севлиево, Стражица, Сунгурларе, Тетевен, Троян, Трявна, Угърчин, Чипровци, Чупрене, Ябланица. За център на управление е избран град Велико Търново.  \r\nОсновната специализация на района е свързана с развитието на планински и еко-туризъм, а разширените предлагани услуги са в следните сфери: планински, пешеходен и рекреативен туризъм, приключенски и екотуризъм, културно-познавателен, фестивален и творчески туризъм, религиозен и поклоннически туризъм, селски туризъм.", "date": "2018.10.10", "title": "Велико Търново: В Общината ще се проведе информационна среща за предстоящото учредяване на организация за управление на Старопланински туристически район"}
{"url": "http://www.focus-news.net/news/2018/10/10/2576493/voa-razkrivaneto-i-na-vtoriya-ruski-razuznavach-predpolaga-chistka-v-ruskite-tayni-sluzhbi.html", "text": "Разкриването и на втория руски разузнавач предполага чистка в руските тайни служби, пише радио  The Voice of America \r\nРазкриването на самоличността  на втория руски разузнавач, заподозрян за използването на нервно-паралитичен агент в Англия по-рано тази година, предизвиква задкулисна ярост в Кремъл, които вероятно ще реагират, като прочистят старшите редици на руската военна разузнавателна служба ГРУ, съобщават руски медии. \r\nВ понеделник разследващият сайт Bellingcat идентифицира втория заподозрян, отговорен за отравянето на бившия руски шпионин Сергей Скрипал и дъщеря му Юлия като Александър Мишкин, лекар, работещ за ГРУ. \r\nУебсайтът заяви, че е успял да направи идентификацията след получаване на сканирано копие от неговия действителен паспорт и потвърждавайки подробностите за човека, както с хора, които го познават, така и с друга достъпна информация. \r\nМиналия месец Bellingcat заедно със своите разследващи партньори на сайта Insider, идентифицираха другия заподозрян като ветеран от специалните сили Анатолий Чепига, полковник в ГРУ. Чепига използва псевдонимът Руслан Боширов, а Мишкин, използва псевдонима Александър Петров. \r\nБившият британски външен министър Уилям Хейг заяви, че разкритията на Bellingcat и други относно опита за убийство на ГРУ \"осветяват двойнствеността  на безкрайните отричания\" от страна на Кремъл за руско участие в убийството. \"Очите на други правителства и на широката общественост ще бъдат отворени за това, което наистина се случва\", каза Хейг. \r\nРуският президент Владимир Путин и властите в Кремъл отхвърлиха обвиненията, че служители на ГРУ са извършили опит за убийство на Скрипал и отхвърли твърденията за руските разузнавателни служби, че извършват други т.нар. активни мероприятия в Европа и на други места като \"фантазии\". Кремъл постоянно твърди, че  отравянето на  на Скрипал никога не се е случило, че е било извършено от британските шпиони, за да обвинят Русия или че задкулисни лица и организации са отговорни. \r\nОтричанията на Москва не са подпомогнати от пътеката, оставена от неуспелите убийци на ГРУ, пише изданието. Нито пък Кремъл е бил подпомогнат от други агенти на ГРУ в последните руски шпионски операции в Европа, които също изглеждаха слаби на основата на традиционните шпионски игри. Миналата седмица холандските и британските власти разкриха екип от четирима членове на ГРУ, които се опитаха по-рано тази година да пробият компютрите в Холандия на Организацията за забрана на химическите оръжия (ОЗХО). \r\nБританският министър на сигурността Бен Уолъс предупреди във вторник да не се подценява руския шпионаж. Докато последните грешки на ГРУ дават основания за подигравка с руските тайни служби, каза той, би било глупаво да не се приемат сериозно. \r\n\"Лесно е да се смея на някои от неуспешните действия  на ГРУ и техните способности, но не трябва да ги подценяваме, нито опасната и безразсъдна употреба на химически оръжия  по нашите улици\", каза той.  Юлиян Марков", "date": "2018.10.10", "title": "VOA: Разкриването и на втория руски разузнавач предполага чистка в руските тайни служби"}
{"url": "http://www.focus-news.net/news/2018/10/10/2576512/veliko-tarnovo-dvizhenieto-se-osashtestvyava-v-edna-lenta-v-prohoda-tvarditsa-elena-ot-km-47-do-km-48-poradi-propadane-na-patnoto-platno.html", "text": "Натоварен е трафикът в районите на учебните заведения в града, предаде репортер на  Радио „Фокус” – Велико Търново .  На по-натоварените участъци има полицейско присъствие. Времето e облачно. Пътните настилки са сухи. Температурата на въздуха е 8 градуса. Интензивно е движението по основните улици и булеварди в града – по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“ във Велико Търново – част от главен път София – Варна. Всички светофарни уредби в града работят нормално.  \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.10.10", "title": "Велико Търново: Движението се осъществява в една лента в прохода Твърдица – Елена от км 47 до км 48 поради пропадане на пътното платно"}
{"url": "http://www.focus-news.net/news/2018/10/10/2576515/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата на въздуха е 8°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 31 октомври. \r\nНадежда КРЪСТЕВА", "date": "2018.10.10", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/10/10/2576517/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани. Това съобщиха от пресцентъра на  партията . Днес приемни с граждани ще проведат следните общински от съветници: \r\n- Георги Василев - от 16.00 часа до 18.00 часа в офиса на ГЕРБ в район „Южен” на ул. „Академик Петър Динеков“ 1А;  \r\n- Ани Лафчиева - от 17.00 часа до 18.30 часа в офиса на ГЕРБ в район „Източен” на ул. „Коста Паница“ 5; \r\n- Емил Русинов - от 17.30 часа до 19.00 часа в офиса на ГЕРБ в район „Източен” на ул. „Коста Паница“ 5. \r\nНа 11 октомври 2018 г. общинските съветници от ГЕРБ в Пловдив ще проведат приемни с гражданите, както следва: \r\n- Ясен Михайлов - от 17.30 часа до 19.00 часа в офиса на ГЕРБ в район „Западен” на ул. „Царевец” 9; \r\n- Дамян Петров - от 17.30 часа до 19.00 часа в офиса на ГЕРБ в район „Западен” на ул. „Царевец” 9;  \r\n- Петър Попов - от 17.30 часа до 19.00 часа в офиса на ГЕРБ в район „Западен” на ул. „Царевец” 9; \r\n- Гошо Къчков - от 17.30 часа до 19.00 часа в офиса на ГЕРБ в район „Северен” на бул. „Марица” 91;  \r\n- Пенчо Малинов - от 17.00 часа до 18.30 часа в офиса на ГЕРБ в район „Източен” на ул. „Коста Паница” 5; \r\n- Веселин Маневски - от 16.00 часа до 18.00 часа в офиса на ГЕРБ в район „Южен” на ул. „Академик Петър Динеков” 1А.", "date": "2018.10.10", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/10/10/2576513/pleven-v-meditsinskiya-universitet-v-grada-se-provezhda-16-oto-izdanie-na-mezhdunarodnata-meditsinska-nauchna-konferentsiya-za-studenti-i-mladi-lekari.html", "text": "От 8 до 13 октомври 2018 г. в Телекомуникационния Ендоскопски Център на МУ - Плевен се провежда поредното издание на традиционния за Медицински университет – Плевен младежки научен форум - XVI Международна медицинска научна конференция за студенти и млади лекари (MDSC). Това съобщиха от пресцентъра на  МУ - Плевен . Събитието е под мотото „Nothing to fear”. Акцентите са отново върху най-новите постижения в областта на медицината и фармацията, върху новостите при оказване на спешна медицинска помощ при екстремни състояния с дискусии върху иновативните подходи в медицинското образование, наука и практика.  \r\nДнес участниците ще могат да се запознаят с възможностите за мобилност по Международната програма „ЕРАЗЪМ+“, които ще бъдат представени от проф. д-р Савелина Поповска д.м.н., зам.-ректор по Европейска интеграция и международно сътрудничество и Николина Ангелова от Центъра за евроинтеграция и международно сътрудничество при МУ - Плевен. \r\nПрограмата продължава с две кратки лекции - „Прицелна терапия за лечение на HER2“ и „Рак на гърдата: 20 години на смели иновации“. В рамките на форума е предвидена поредица от паралелни работни срещи с изцяло практическа насоченост, в хода на които, под ръководството на лекари-специалисти, участниците ще усъвършенстват уменията си в областта на хирургичните шевове, гипсовата превръзка, кардиопулмоналната ресусцитация, ултразвуковата диагностика и др.  \r\nНа 11 октомври 2018 г. програмата на младежкия форум включва ключова лекция, изнесена от д-р Зул Мирза, консултант по спешна медицина в болница Челси и Уестминистер, Фондация NHS, почетен старши клиничен лектор, Imperial College School of Medicine, Лондон, Великобритания, на тема: „Травма при бременни и деца“. След лекцията ще бъде проведен семинар с д-р Димо Станчев, президент на Българската асоциация по психотерапия, на който ще бъдат изложени Психологическите аспекти на страха и адаптацията към взимането на решения при спешни ситуации в ежедневната медицинска практика.  \r\nДруг официален гост на XVI Международна медицинска научна конференция за студенти и млади лекари е Негово Превъзходителство Посланикът на Япония в България г-н Масато Ватанабе. На 12 октомври 2018 г. той ще проведе среща с ръководството на университета, с японските студенти и ще присъства на лекциите на видни представители на медицинската наука и академичната общност у нас и в чужбина: \r\n- д-р Кеничиро Хасуми, Токио, Япония, основател на Международна изследователска фондация Хасуми – България и Доктор хонорис кауза на МУ-Плевен, с академична лекция на тема: “Предварителни изходи от осем случая на пациенти в IV стадий на рак, лекувани с IDC интратуморно инжектиране,комбинирано със стандартна антитуморна терапия”. Д-р Хасуми в пионер в изследването и приложението на терапевтични противоракови ваксини чрез инжектиране на култивирани автоложни дендритни клетки за стимулиране на терапевтичен имунен отговор при онкологични заболявания. \r\n- проф. д-р Дийн Манн, факултет „Медицина“, Университет Мериленд, Балтимор, САЩ, ще представи академична лекция на тема „Имунни отговори,насочени към туморни антигени и антитела при пациенти с напреднали злокачествени заболявания ,лекувани според HITV протокол, който съчетава имунотерапия със стандартна лъчетерапия.“ \r\n- д-р Галя Атанасова, д.м. от Клиниката по Вътрешни болести към Медицински университет Плевен, ще представи пленарна лекция на тема „ЕКГ методи за скрининг на злокачествените заболявания“. \r\n- д-р Томас Филипич, специалист по лазерна хирургия от Виена, Австрия, ще отговори на въпроса: „Лазерен супер инструмент -какво да очакваме?“ \r\n- доц. д-р Емил Гачев, д.м. от катедра Катедра „Клинична фармакология и терапия“, Медицински университет – София, ще се включи с пленарна лекция на тема: „Истински еквивалентни ли са биоеквивалентните лекарства?“.", "date": "2018.10.10", "title": "Плевен: В Медицинския университет в града се провежда 16-ото издание на Международната медицинска научна конференция за студенти и млади лекари"}
{"url": "http://www.focus-news.net/news/2018/10/10/2576516/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с ремонт на стратегически водопровод на ул. „Околовръстен път“ с. Бусманци , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: Стопанство \"Врана\", Жандармерията, Магазин „Евромаркет“, (бул. Околовръстен път №454), Затвор \"Казичане\", ул. „Стара планина“ в  с. Яна. Със слабо налягане ще бъдат: кв. „Ботунец“, с. Горни Богров. От 14:00 часа на 10 октомври до 02:00 часа на 11 октомври 2018 г. ще бъде спряна водата на кв. „Кремиковци“, с. Сеславци, с. Яна, с. Желява. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Кремиковци“ пред читалището; с. Сеславци – ул. „Стара планина“ №29; с. Яна пред кметството; с. Желява пред кметството. \r\nВъв връзка с подмяна на сградно водопроводно отклонение на ул. 50 с. Волуяк , се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. \"Зорница\" от ул. \"Минзухар\" до \"Гара Волуяк\", ул. \"50\", ул. \"41\", ул. \"Лозичка\",ул. \"Котешка стъпка\", ул. \"Детелина\", кв.Гара Волуяк. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Зорница“ ъгъла с ул. 50. \r\nВъв връзка с изпълнение на инвестиционен проект за реконструкция на уличен водопровод на ул. „Народен герой“ кв. „Овча купел“ , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул.“ Народен герой“ от ул. „Букет“ до ул. „Драгоман“; по ул. „проф. Михайло Парашчук“ от ул. „Драгоман“ до ул. „Народно хоро“. С понижено налягане ще бъде районътмежду : ул. „Иван Радоев“, ул. „Маестро Кънев“, ул. 687, ул. „Кукуряк“, ул. 575, ул. „Крушовски връх“, ул. „Буземска“, ул. „Народно хоро“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народен герой “ ъгъла с бул. „Боряна“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с реконструкция на уличен водопровод на бул. „Ломско шосе“ с. Волуяк, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Ломско шосе“, ул. „Свобода“, ул. „Дружба“, ул. „Никодим Тодоров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дружба“ ъгъла с ул. „Никодим Тодоров“. \r\nВъв връзка с подмяна на сградно водопроводно отклонение на ул. „Черковна“ с. Кубратово , се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Черковна\" , ул. „Христо Ботев“,  ул. „София“, ул. „Иван Вазов“ и ул. „Железопътна\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Иван Вазов“ ъгъла с ул. „София“. \r\nВъв връзка с подмяна на сградно водопроводно отклонение на ул. „Янко Панайотов“ с. Лозен , се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Янко Панайотов“ от ул. „Съединение“ до ул. „Люляк“; по ул. „Чемшир“ от ул. „Янко Панайотов“ до ул. „Цветна градина“; по ул. „Цветна градина“ от ул. „Съединение“ до ул. „Чемшир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Съединение“ ъгъла с ул. „Цветна градина“. \r\nВъв връзка с подмяна на сградно водопроводно отклонение на ул. „Поп Грую“ кв. „Васил Левски“ , се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Поп Грую“ от ул. „Константин Фотинов“ до ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Поп Грую“ №38. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/10/2576514/predsedatelyat-na-narodnoto-sabranie-tsveta-karayancheva-se-sreshtna-s-predsedatelya-na-turskiya-parlament-binali-yaldaram.html", "text": "Председателят на Народното събрание Цвета Караянчева се срещна с председателя на парламента на Турция Бинали Йълдъръм. Това съобщиха от пресцентъра на  Народното събрание . Двамата разговаряха в рамките на Третата среща на председателите на парламенти от Европа и Азия, която се провежда в Анталия, Турция.  \r\nПо време на разговора председателят на българския парламент сподели задоволството си от стриктното изпълнение на споразумението между Турция и ЕС за мигрантите. Цвета Караянчева подчерта, че България ще настоява споразумението да продължи да се изпълнява и занапред както от едната, така и от другата страна. Тя изтъкна усилията на България и Турция за овладяването на мигрантския поток, като подчерта, че благодарение на тях миграционният натиск в момента е нулев. „България и Турция споделят общ ангажимент в опазването на външната граница на ЕС и именно с този наш принос към сигурността и спокойствието на европейските граждани можем да бъдем пример за всички останали“, каза председателят на Народното събрание.  \r\nЦвета Караянчева и колегата ѝ Бинали Йълдъръм оцениха високо сътрудничеството между парламентите на двете страни, като декларираха желание тези добри контакти да продължат и в бъдеще. Двамата обсъдиха и двустранното сътрудничество между България и Турция и споделиха общото мнение, че добрият диалог между парламентите на двете държави може да бъде предпоставка за задълбочаването на икономическите връзки в различни сектори.  \r\nПредседателят на българския парламент Цвета Караянчева благодари на турската страна за сериозния принос в реставрацията на българската желязна църква „Св. Стефан\" в Истанбул. „Днес този паметник на културата, който наскоро отбеляза 120 години от основаването си, е израз на националната ни гордост и радва с красотата си всеки един турист на Златния рог“, заяви Караянчева.", "date": "2018.10.10", "title": "Председателят на Народното събрание Цвета Караянчева се срещна с председателя на турския парламент Бинали Йълдъръм"}
{"url": "http://www.focus-news.net/news/2018/10/10/2576518/kyustendil-teatralno-muzikalen-tsentar-kardzhali-gostuva-v-dupnitsa-s-postanovkata-nyama-mesta.html", "text": "Театрално-музикален център – Кърджали гостува в Дупница с постановката „Няма места”. Това съобщиха за  Радио „Фокус” – Кюстендил  от Общински драматичен театър „Невена Коканова“ – Дупница. Постановката ще бъде представена от 19.00 часа в залата на културната институция. „Няма места” е иронична и свежа българска комедия на абсурда, подхранена от характера на времето, в което живеем. В нея всичко става по български – по трудния и сложен начин. Пиесата е с поощрителна награда на Осми национален конкурс за драматургия „Иван Радоев”. Комедията е от Емил Йотовски, режисьор е Гълъб Бочуков, а в главната роля е Мая Бежанска. \r\nВенцеслав ИЛЧЕВ", "date": "2018.10.10", "title": "Кюстендил: Театрално-музикален център – Кърджали гостува в Дупница с постановката „Няма места”"}
{"url": "http://www.focus-news.net/news/2018/10/10/2576524/smolyan-v-ednata-lenta-se-osashtestvyava-dvizhenieto-po-patya-smolyan-madan-pri-srutishteto-kray-tikale-skorostta-e-ogranichena-do-20-kmchas.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, без валежи. През нощта не са постъпвали сигнали за инциденти по републиканските пътища. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища и затова водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.10", "title": "Смолян: В едната лента се осъществява движението по пътя Смолян – Мадан при срутището край Тикале, скоростта е ограничена до 20 км/час"}
{"url": "http://www.focus-news.net/news/2018/10/10/2576521/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху това, че Кюстендил се утвърждава като модерен туристически център, който предлага качествен и престижен продукт. Изданието публикува интервю със зам.-кмета на Община Кюстендил Светослав Василев, дадено пред Радио „Фокус” – Кюстендил. В него зам.-кметът посочва, че Община Кюстендил е получила поредното отличие за усилията си в развитието на туризма в региона.  По време на връчването на първите български туристически награди градът е оценен подобаващо от международно жури като най-добра туристическа дестинация за годината. Според него въпреки, че Община Кюстендил е позната и утвърдена туристическа дестинация, развитието трябва да продължи в синхрон със съвременните изисквания на туристите и предизвикателствата, пред които се изправя Европейският съюз в икономическо Основната посока при развиването на туристическия продукт е Община Кюстендил да затвърди европейското си равнище. Основното предимство са ниските цени за доброто качество на туристическите услуги. В резултат на целенасочена политика и умело провеждане на маркетингова дейност и рекламна кампания, Кюстендил може да запази името си на модерен туристически център, който предлага качествен и престижен продукт. \r\nНа първата си страница изданието съобщава, че високопроходим автомобил е получила Регионалната дирекция „Пожарна безопасност и защита на населението” в Кюстендил. Автомобилът е предоставен от кмета на Кюстендил Петър Паунов. Служителите на дирекцията ще ползват високопроходимия автомобил за извършване на разузнаване, превоз на хора и оборудване до труднодостъпни горски територии. Автомобилът е предоставен на община Кюстендил под формата на дарение от софийско дружество. \r\nВестникът съобщава, че хиляди са наблюдавали историческа възстановка на боевете за Деве баир в периода 8 – 14 септември 1944 година, разиграна в покрайнините на кюстендилското село Гюешево. На възстановката, която е била по повод 140 години на българската армия и 130 години БДЖ са присъствали гости от страната, Македония и дори Русия. Операция „Деве баир“ е организирана от Клуб за исторически възстановки „Братя по оръжие“ със съдействието на Министерството на отбраната – Дирекция „Социална политика“, Националната гвардейска част, БДЖ, Национална компания „Железопътна инфраструктура“, Община Кюстендил, със съдействието на кметство село Гюешево. Домакини на събитието са били кметът на Кюстендил Петър Паунов и кметът на Гюешево Таня Георгиева. Стартът на възстановката е даден с пристигане на ешелон на 9-и пехотен Пловдивски полк. Композицията е теглена от исторически парен локомотив 01.23, произведен през 1935 г. \r\nВ рубриката „Репортери” изданието представя на читателите си интервю с главния технолог на Общинско предприятие „Ученическо хранене” – Кюстендил Луиза Бъзовичка, дадено пред Радио „Фокус” – Кюстендил по повод храненето на децата и учениците. Според главния технолог с всяха изминала година се увеличава броят на изхранваните ученици. Предприятието е създадено с цел да подсигурява подкрепителната закуска, която се предоставя на учениците от първи до четвърти клас и обедите за целодневната организация на учебния ден. За новата учебна година предприятието е стартирало с около 1600 закуски, при обедното меню стартът е започнал от 407, а вече наближават 1200 броя. \r\nВ рубриката „Общество” вестникът разказва в подробности за отбелязването на две годишнини от създаването на читалищата в селата Раждавица и Багренци. Читалище „Отец Паисий” в село Багренци е навършило 90 години от своето учредяване, а читалище „Светлина” в село Раждавица е отпразнувало 105 години от създаването си.", "date": "2018.10.10", "title": "Преглед на основните теми в кюстендилския печат"}
{"url": "http://www.focus-news.net/news/2018/10/10/2576522/burgas-prevodachesko-izkustvo-shte-bade-predstaveno-na-festivala-na-slovoto-v-grada.html", "text": "Класическа и авангардна поезия и проза на няколко езика ще звучат в Дома на писателя в Бургас в рамките на литературната вечер \"Намерени в превода\". Това съобщиха от пресцентъра на  Общината . Събитието, което стартира от 18.00 часа, се провежда в рамките на тазгодишното издание на Есенните литературни празници, превърнали се в своеобразен фестивал на словото. Литературната вечер е инициирана от Творческата комисия на Бургаската писателска общност съвместно със Съюза на преводачите в България. За проявата в Бургас пристигат представителите на Съюза Сабина Павлова (известен наш лексикограф) и Емил Басат (ръководител на секцията „История, теория и критика на превода“, литературен журналист и историк на превода). \r\nСъс свои преводи на художествена литература ще се включат известни творци от Бургас, страната и чужбина. По време на срещата ще се проведе дискусия по основните и актуални проблеми в областта на художествения превод. Проявата се провежда броени дни след честванията на Международния ден на преводача, а целта ѝ е да се отдаде полагаемата почит към тази сфера на интелектуалната и духовната дейност, без която развитието на цивилизацията е немислимо. \r\nПреводът преминава през цялата история на човечеството. Съгласно историческите данни първите документални паметници на превода датират от 15 век преди новата ера и представляват дипломатическа кореспонденция от древноегипетски език на акадски. А първият преводач, чието име е увековечено за поколенията, е египетския върховен жрец Анхурмес от Тинис (14 в. преди новата ера). За античните автори като Хораций, освен изкуство, преводът преди всичко е общочовешки дълг за разпространението на мъдростта. Съвременните статистически данни свидетелстват, че още в края на 20 век обемът на преводите в света е възлизал на 200 млн. страници, а с всяка изминала година той е нараствал средно с 15 процента. \r\nВъв века на модерните технологии и умните машини, художествения превод заема особено важно място. Защото и най-съвършената апаратура не би могла да пресъздаде красотата и индивидуалността на човешката душа и оригиналния творчески изказ, да се превърне в онова свързващо звено, което помага творецът и читателите му да се намерят в превода.", "date": "2018.10.10", "title": "Бургас: Преводаческо изкуство ще бъде представено на фестивала на словото в града"}
{"url": "http://www.focus-news.net/news/2018/10/10/2576523/kyustendil-v-grada-shte-se-provede-natsionalnata-sreshta-posvetena-na-efektivnostta-na-obucheniyata-i-superviziite-kato-osnoven-faktor-za-povishavane-kachestvoto-na-priemnata-grizha.html", "text": "Ефективността на обученията и супервизиите като основен фактор за повишаване качеството на приемната грижа е акцент в националната среща в Кюстендил. Това съобщи за  Радио „Фокус” – Кюстендил  Радостина Ночева, областен координатор на проекта. Дискусиите в петата национална среща започват от 9.00 часа в залата на парк-хотел „Кюстендил”. Участват представители от всички 28 области партньори по проекта – администратори, началници на областни екипи по приемна грижа и социални работници, както и членове на консултативния експертен съвет, сформиран по проекта и представители на националния екип. Програмата на срещата включва – обобщение на изпълнението на заложените в проекта дейности до момента и предстоящи задачи, преглед на изпълнението на плана за развитие на приемната грижа в страната. Ще бъдат представени теми свързани със супервизии и обучения на специалисти по социална работа и приемни родители. \r\nВенцеслав ИЛЧЕВ", "date": "2018.10.10", "title": "Кюстендил: В града ще се проведе националната среща, посветена на ефективността на обученията и супервизиите като основен фактор за повишаване качеството на приемната грижа"}
{"url": "http://www.focus-news.net/news/2018/10/10/2576525/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Продължава ремонтът в участъка на жп надлеза при км 364 на автомагистрала „Хемус“, движението се осъществява двупосочно в едното платно, предаде репортер на  Радио „Фокус“ - Шумен . Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Сухи и нормално проходими са пътищата в област Шумен. Видимостта е нормална, времето е ясно и слънчево. \r\nИвелина ИВАНОВА", "date": "2018.10.10", "title": "Шумен: Забранено е движението на товарни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2018/10/10/2576529/haskovo-v-dimitrovgrad-shte-se-provede-preskonferentsiya-po-povod-satrudnichestvoto-na-obshtinata-s-trakiya-teh-za-razshiryavane-na-industrialnite-zoni-v-yuzhna-balgariya.html", "text": "Община Димитровград и „Тракия Тех” продължават стратегическото си партньорство по разширяване на индустриалните зони в южна България с издаването на нов бизнес пътеводител на града, който да затвърди имиджа на общината като притегателна дестинация за инвестиции и млади професионалисти. Това съобщиха от пресцентъра на  Общината . На пресконференция в 11.00 часа днес в заседателната зала на втория етаж в Община Димитровград представители на екипа на „Тракия Тех\" и социологическа агенция „Ноема\" ще дадат повече информация за стъпките и очакваните резултати до края на 2018 г. \r\nСтратегическа цел на Общината е обръщане на демографския тренд към ръст на населението, увеличаване на броя на младите хора, които остават в града след завръщане на гимназия, привличане на професионалисти и таланти от други градове и от чужбина. Основа за постигане на тази стратегическа цел е утвърждаване на идентичност, брандиране и популяризиране на града. \r\nОбщината и участниците в този процес осъзнават необходимостта от публикация, която да бъде използвана като актуален документ с данни, сравнения и анализ на трендовете за града и региона. Този документ следва да съдържа и в себе си стратегически насоки и визия за индустриалното и технологично бъдеще на Димитровград. \r\nИзданието ще се базира върху основните изводи и констатации от най-актуалното изследване на бизнес средата и икономическото развитие на общината. Докладът от изследването открои уникалните конкурентни предимства на града и региона като инвестиционна дестинация и утвърждаването и на глобалната бизнес карта. Анализът е иницииран от кмета на Община Димитровград Иво Димов и  изготвен от изследователскиs екип на „Тракия Тех” - платформата за привличане на високотехнологични инвеститори и дигитална трансформация на традиционните индустрии в България.", "date": "2018.10.10", "title": "Хасково: В Димитровград ще се проведе пресконференция по повод сътрудничеството на Общината с „Тракия Тех” за разширяване на индустриалните зони в южна България"}
{"url": "http://www.focus-news.net/news/2018/10/10/2576531/varna-zabraneno-e-dvizhenieto-na-avtomobili-nad-10-tona-po-patya-mezhdu-kranevo-i-varna-zaradi-opasnost-ot-svlachishte.html", "text": "Остава в сила забраната за преминаване на моторни превозни средства с маса над 10 тона по пътя между Варна и Кранево заради активизиралото се преди време свлачище, предаде репортер на  Радио „Фокус“ – Варна . Обходният маршрут е през Кичево и Оброчище. Трафикът във Варна е интензивен. Времето е ясно, пътните настилки са сухи, а видимостта е добра. Движението по автомагистрала „Черно море“ се осъществява в едно платно поради ремонт на асфалтовата настилка. Разрешено е да се преминава през лентите в посока от Бургас към Варна. В областта движението по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Частични ремонтни дейности се извършват на пътя между Девня – Суворово, както и на пътя Вълчи дол – Суворово. Шофьорите трябва да преминават с повишено внимание през двата участъка. \r\nДиана СТОЕВА", "date": "2018.10.10", "title": "Варна: Забранено е движението на автомобили над 10 тона по пътя между Кранево и Варна заради опасност от свлачище"}
{"url": "http://www.focus-news.net/news/2018/10/10/2576527/sliven-informatsionen-den-pod-nadslov-moyata-ideya-tvoyat-chas-nasheto-obrazovanie-organizira-regionalnoto-upravlenie-na-obrazovanieto.html", "text": "Информационен ден под надслов „Моята идея, твоят час, нашето образование“ организира Регионалното управление на образованието в Сливен. Това съобщиха от  институцията . На събитието, организирано от Регионално управление на образованието – Сливен, ще има участници от всички 66 училища от област Сливен, които през учебната 2017/2018 година работят по проекта. Ще бъде представена изложба на рисунки и продукти от творчеството на ученици, създадени в групите за извънкласни дейности. Ще бъдат организирани ателиета с различна тематична насоченост. Ученици ще се включат с музикални изпълнения. С презентации на РУО – Сливен и училища ще бъдат представени положителни страни, добри практики и постигнати резултати за двугодишния период на реализиране на дейностите. Денят се организира   по проект „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности (ТВОЯТ ЧАС)“, по Оперативна програма „Наука и образование за интелигентен растеж“ 2014-2020, като бенефициент е Министерство на образованието и науката. Проектът „Твоят час“ е насочен към всички ученици от І до ХІІ клас, като целта е развитие на уменията им за учене, творческите и спортните им способности в различни тематични области, преодоляване на образователни дефицити и повишаване на мотивацията им за учене.", "date": "2018.10.10", "title": "Сливен: Информационен ден под надслов „Моята идея, твоят час, нашето образование“ организира Регионалното управление на образованието"}
{"url": "http://www.focus-news.net/news/2018/10/10/2576532/veliko-tarnovo-chast-ot-gorna-oryahovitsa-i-tri-sela-ot-oblastta-sa-s-narusheno-vodopodavane-zaradi-avariya.html", "text": "Заради авария без вода ще бъдат три села, централна градска част и два квартала в Горна Оряховица. Това съобщиха за  Радио „Фокус“ – Велико Търново  от Общината. Във връзка с авариен ремонт днес от 9.00 до 18.00 часа ще бъде спряно водоподаването за Централна градска част, квартал „Пролет“, жп гарата в Горна Оряховица, квартал „Калтинец“ и селата Правда, Първомайци и Поликраище. \r\nПри възможност водоподаването ще бъде възстановено по-рано. \r\nНадежда КРЪСТЕВА", "date": "2018.10.10", "title": "Велико Търново: Част от Горна Оряховица и три села от областта са с нарушено водоподаване заради авария"}
{"url": "http://www.focus-news.net/news/2018/10/10/2576533/pregled-na-osnovnite-temi-v-burgaskiya-pechat.html", "text": "„120 000 лева са нужни за театрален фестивал в Бургас“ е темата на деня във вестник  „Черноморски фар“ . Такава приблизително е план-сметката за провеждането му в периода от май до септември, пише още вестникът. „30% от пенсионерите играят хазарт“ е заглавие от първата страница на ежедневника. 57% от българите пускат тото или играят други числови и моментни лотарии, сочи съвсем скорошно проучване на „Галъп“. 30% от българските пенсионери играят под една или друга форма, пояснява статията. „Все още чакат отговор от Турция за екстрадицията на Митьо Очите“ е друго заглавие от първата страница на вестника. Двата месеца, в които Турция трябваше да реши въпроса с екстрадицията на Димитър Желязков – Митьо Очите изтекоха тези дни. Развръзка по случая продължава да няма, пише още вестникът. „Дете до седем години без право на самостоятелна седалка в маршрутките“ е друго заглавие от страниците на ежедневника. Майки с деца, пенсионери и инвалиди имат обособени места за сядане само в автобусите, допълва статията.", "date": "2018.10.10", "title": "Преглед на основните теми в бургаския печат"}
{"url": "http://www.focus-news.net/news/2018/10/10/2576534/kyustendil-vavedena-e-vremenna-organizatsiya-na-dvizhenie-po-patya-rila-rilski-manastir-pri-selo-pastra-zaradi-remont-na-vodoprovod.html", "text": "Заради ремонт на водопровод е въведена временна организация на движение по пътя Рила – Рилски манастир при село Пастра. Това съобщи за  Радио „Фокус” – Кюстендил  дежурният в Областно пътно управление – Кюстендил. До 31 октомври движението при километър 11 от пътя се осъществява само в едната лента поради ремонтни дейности на аварирал водопровод. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.10", "title": "Кюстендил: Въведена е временна организация на движение по пътя Рила – Рилски манастир при село Пастра заради ремонт на водопровод"}
{"url": "http://www.focus-news.net/news/2018/10/10/2576528/dobrich-yordan-yovchev-shte-predstavi-darenie-ot-14-shvedski-steni-v-kavarna.html", "text": "Носителят на  4 олимпийски медала и многократен световен шампион - гимнастикът Йордан Йовчев и кметът на Община Каварна Нина Ставрева ще представят дарение от 14 шведски стени за спортна зала „Олимпиада”, Професионална земеделска гимназия „Кл. А. Темирязев” и Детска градина „Радост” в Каварна. Това съобщиха от  пресцентъра на Общината.   \r\nЦеремонията ще се състои от 10.30 часа в спортния салон на ДГ „Радост”. В 11.15 часа Йордан Йовчев и Нина Старева ще се срещнат и с учениците от ПЗГ „Кл. А. Тимирязев”. Йордан Йовчев ще направи демонстрация в спортния салон на гимназията.  \r\nДарението е по инициатива на Община Каварна и Сдружение „Приятели на Добруджа” с финансовата подкрепа на млечната компания „Бор Чвор”.", "date": "2018.10.10", "title": "Добрич: Йордан Йовчев ще представи дарение от 14 шведски стени в Каварна"}
{"url": "http://www.focus-news.net/news/2018/10/10/2576520/faz-ubiystvoto-na-televizionna-vodeshta-v-balgariya-nyama-ofitsialno-potvarzhdenie-za-arestuvan-zapodozryan-v-germaniya.html", "text": "Според медийни доклади на територията на Германия е арестуван заподозрян за убийството на българската телевизионна водеща Виктория Маринова, пише националният ежедневник  Die Frankfurter Allgemeine Zeitung , като подчертава, че информацията е от местни средства за информация и няма потвърждение на официално ниво.  \r\nСпоред съобщението в медиите заподозреният е на възраст между 28 и 30 години. Твърди се, че след бруталното убийство в Русе той е избягал в Германия, където живее майка му. \r\nТялото на 30-годишната водеща бе открито в събота в парк на брега на Дунав в град Русе. Маринова е била изнасилена и удушена, според следователите. Полицията разследва професионални и лични причини за убийството. Все още не е ясно дали Маринова е била убита заради журналистическата й работа или е станала жертва случайно.  \r\nНезависимо от това, случаят вече стана политически проблем в София. Защото в последното си предаване Маринова представи информация за предполагаема измама със средства от ЕС в България. Европейската служба за борба с измамите (ОЛАФ) в момента оценява информацията. \r\nОбщественото възмущение от убийството и критичните реакции от страна на международната общност принудиха правителството в София да настоява за бързо разкриване на престъплението. В допълнение към организацията „Репортери без граници\", федералното правителство в Берлин също призова за защита на свободата на печата. Европейската комисия изиска компетентните органи бързо да изяснят дали престъплението е свързано с работата на убитата.  \r\nВъв връзка с убийството румънски бездомник бе разпитан във вторник във Русе. Той обаче бе освободен, защото според полицията няма доказателства, нито конкретни доказателства за участието му в престъплението. Тереза Герова", "date": "2018.10.10", "title": "FAZ: Убийството на телевизионна водеща в България – няма официално потвърждение за арестуван заподозрян в Германия"}
{"url": "http://www.focus-news.net/news/2018/10/10/2576536/predsedatelyat-na-bsp-korneliya-ninova-shte-se-sreshtne-s-predstaviteli-na-natsionalnoto-sdruzhenie-na-obshtopraktikuvashtite-lekari.html", "text": "От 14.00 часа днес  на  бул. „Н. Вапцаров“ 17 - 21, ет. 2, ап. 5, председателят на БСП Корнелия Нинова, депутати от здравната комисия в парламента, ръководството на ПГ на „БСП за България“ и членове на ИБ на БСП ще се срещнат с представители на Националното сдружение на общопрактикуващите лекари. Това съобщиха от пресцентъра на  НС на БСП .", "date": "2018.10.10", "title": "Председателят на БСП Корнелия Нинова ще се срещне с представители на Националното сдружение на общопрактикуващите лекари"}
{"url": "http://www.focus-news.net/news/2018/10/10/2576538/veliko-tarnovo-spirat-vodopodavaneto-za-30-ulitsi-v-svishtov-zaradi-avariya-po-glaven-klon-ot-vodoprovodnata-mrezha.html", "text": "Спират водоподаването за 30 улици в Свищов заради отстраняване на авария по главен клон от водопроводната мрежа. Това съобщиха за  Радио „Фокус“ – Велико Търново  от ВиК дружеството. Абонатите в засегнатите райони ще са без вода до 17.00 часа. Водоподаването ще бъде преустановено по улиците „Петър Ангелов“, „Академик Ал.Божинов“, „Искър“, „Вежен“, „Щабскапитан Фок“, „Киряк Цанков“, „Цени Бояджиев“, „Средна гора“, „Георги Бенковски“, „Александър Батенберг“, „Филип Тотю“, „Григор Начевич“, „Д-р Хр.Павлович“, „Георги Катранов“, „Плевенско шосе“Бачо Киро“, „Витоша“, „Черни връх“ в участъка от МБАЛ“Д-р Димитър Павлович“ до кръстовището с ул.“Бачо Киро“, „Патриарх Евтимий“ в участъка от МБАЛ “Д-р Димитър Павлович“ до площад „Хан бъчва“, „Бузлуджа“, „Дядо Паничков“, „Люлин“, „Цар Освободител“ в участъка от площад „Хан Бъчва“ до читалище „Еленка и Кирил Д.Аврамови“, „Ал.Стамболийски“, „Христаки Павлович“, „Григор Стоянов“, „Иваница Данчев“, „Никола Петков“ и „Тракия“. \r\nДо 18.00 часа ще бъде нарушено водоподаването и за селата Самоводене, Леденик, Шемшево, Балван и Ново село. \r\nОт дружеството посочват, че при възможност водоподаването ще бъде възстановено по-рано. \r\nЛуиза ТРАНЧЕВА", "date": "2018.10.10", "title": "Велико Търново: Спират водоподаването за 30 улици в Свищов заради авария по главен клон от водопроводната мрежа"}
{"url": "http://www.focus-news.net/news/2018/10/10/2576519/varna-mayki-na-detsa-i-mladezhi-s-uvrezhdaniya-v-grada-otnovo-izlizat-na-protest-pod-nadslov-sistemata-ni-ubiva.html", "text": "Пореден протест с мотото „Системата ни убива“ ще се проведе тази вечер във Варна от 17.30 часа до палатковия лагер на майките на деца и младежи с увреждания. Това съобщи за  Радио „Фокус“ – Варна  една от организаторите Диана Широкова. Инициативата е в подкрепа на националния протест в столицата, който ще се състои пред Министерски съвет. „Всеки от протестиращите, техни близки и приятели, граждани на Варна ще положат камък на съществуваща вече камара пред Общината, като символ на решителност на протеста ни. Родители и хора с увреждания продължават да настояват реформите да започнат сега и изискват точни срокове за внасяне на 3-те социални проектозакона в НС, разчети на необходимите финансови средства за обезпечаване на реформата, добра координация между министерствата и незабавни действия за подобряване на състоянието. Благодарим на гражданите на Варна, които досега бяха съпричастни на каузата ни и ги каним да се присъединят“, съобщи Диана Широкова. \r\nДиана СТОЕВА", "date": "2018.10.10", "title": "Варна: Майки на деца и младежи с увреждания в града отново излизат на протест под надслов „Системата ни убива“"}
{"url": "http://www.focus-news.net/news/2018/10/10/2576535/agentsiya-fokus-izlachva-na-zhivo-izyavleniyata-na-premiera-glavniya-prokuror-i-vatreshniya-ministar-vav-vrazka-s-ubiystvoto-na-viktoriya-marinova.html", "text": "Агенция „Фокус“ излъчва на живо във „Фейсбук“ изявленията на премиера Бойко Борисов, главния прокурор Сотир Цацаров и министъра на вътрешните работи Младен Маринов в Министерски съвет. Изказванията може да гледате  .", "date": "2018.10.10", "title": "Агенция „Фокус“ излъчва на живо изявленията на премиера, главния прокурор и вътрешния министър във връзка с убийството на Виктория Маринова"}
{"url": "http://www.focus-news.net/news/2018/10/10/2576540/prof-georgi-mihaylov-bsp-patsientat-tryabva-da-bade-varnat-v-tsentara-na-sistemata-na-zdraveopazvaneto.html", "text": "„С предлаганата „реформа“ в здравеопазването не става дума за промени в управлението и същността на сектора, защото през последните години здравеопазването се овъртя около понятията: търговски дружества и клинични пътеки, които в този си вид, нямат място в системата“. Това каза народният представител от ПГ на „БСП за България“ проф. Георги Михайлов пред БНР, съобщиха от пресцентъра на  НС на БСП . Той добави, че пациентът се е оказал в периферията на здравеопазването и всички частни и държавни болници са се устремили към печалбата. Народният представител каза още, че всичко това се е превърнало в една безобразна история, която е нарушила баланса между болнична и доболнична помощ. „Световната здравна организация каза, че в цял свят болниците намаляват, а в България се увеличават, броят на хоспитализациите също се увеличава на годишна база, въпреки че населението намалява. Тези факти показват колко болна е здравната система и на този фон да ни се предлага дълъг разговор, когато тя е пред рухване и се нуждае от спешни мерки. Това е меко казано неприемливо\", заяви проф. Михайлов.  \r\n„Ние, от БСП, предлагаме системата на здравеопазването да влезе в синхрон с тази, на целия ЕС. Пациентът трябва да бъде върнат в центъра на системата на здравеопазването и да бъде обгрижван по начин, по който е нужен“, каза още Георги Михайлов. Той заяви, че трябва да се прекрати и практиката болниците да бъдат търговски дружества, както и заплащането на дейността им по клиничните пътеки, които създават тотален хаос.", "date": "2018.10.10", "title": "Проф. Георги Михайлов, БСП: Пациентът трябва да бъде върнат в центъра на системата на здравеопазването"}
{"url": "http://www.focus-news.net/news/2018/10/10/2576541/makfaks-makedoniya-albaniya-mesti-kazinata-izvan-gradovete.html", "text": "Властите в Албания взеха решение до края на годината всички казина в страната да бъдат преместени извън населените места, предава македонската информационна агенция  „Макфакс“ . \r\nМярката е с цел предотвратяване на увеличаването на броя им, най-вече в Тирана, пояснява агенцията. Съгласно думите на премиера Еди Рама, решението следва да бъде приведено в сила до 31 декември.  Тереза Герова", "date": "2018.10.10", "title": "„Макфакс“ (Македония): Албания мести казината извън градовете"}
{"url": "http://www.focus-news.net/news/2018/10/10/2576542/ivan-igov-psiholog-pri-horata-s-po-labilna-psihika-koito-sa-mezhdu-7-i-9-ot-naselenieto-napregnatoto-vsekidnevie-mozhe-da-otklyuchi-psihichno-razstroystvo.html", "text": "При хората с по-лабилна психика, които са между 7 и 9% от населението, напрегнатото всекидневие може да отключи психично разстройство. Това каза за сутрешния блок „Добро утро, България“ на  Радио „Фокус“  психологът Иван Игов по повод Световния ден на психичното здраве. Той каза, че ако сме внимателни към близките си, много от психичните състояния могат да бъдат излекувани. Големият проблем според него е начинът, по който се отнасят другите към психически лабилните хора. „Обикновено близките хора в семействата се срамуват от това. Опитват се да не говорят за проблема, опитват се дори да си представят, че на болните нищо им няма, а лекарите и психиатрите си измислят някакво заболяване, което не съществува всъщност и дори подкрепят пациентите, когато не спират да си взимат лекарствата или по някакъв друг начин престават да се грижат за себе си. Ако говорим за психично заболяване, много трудно човек би могъл да отреагира. Когато говорим за психическа хигиена, в много случаи хората се нуждаят от помощ. Когато симптомите са по-слаби, едно психологическо консултиране, а не психиатрична помощ и лечение, също би свършило работа“, обясни Иван Игов. Той каза още, че за съжаление нито съвременната медицина, нито психология могат да дадат отговор коя е причината за „отпушването“ на психичните заболявания, като поясни, че всяко такова е индивидуално. Той посъветва ако се забележат прекалена тревожност или страхове по необяснима причина, да се потърси помощ, защото в 80-90% от случаите навременната реакция оказва решаващо влияние и психиатрите могат да се справят с проблема.", "date": "2018.10.10", "title": "Иван Игов, психолог: При хората с по-лабилна психика, които са между 7 и 9% от населението, напрегнатото всекидневие може да отключи психично разстройство"}
{"url": "http://www.focus-news.net/news/2018/10/10/2576526/kathimerini-gartsiya-amerikanskiyat-ministar-po-otbranata-dzheyms-matis-obyavi-gartsiya-za-soliden-otlichen-sayuznik.html", "text": "Преди срещата си с военния министър на Атина Панос Каменос министърът на отбраната на САЩ Джеймс Матис похвали Гърция като „солиден“ и „отличен“ съюзник, а базата в залива Суда край остров Крит - като „едно от най-важните ни пристанища в Средиземно море“, съобщава електронното издание на всекидневника  Kathimerini .  \r\nСрещата между двамата министри ще се проведе след обявената от турския министър на енергетиката Фатих Дьонмез във вторник готовност на Анкара да започне в края на октомври сондажи в източните части на Средиземно море. Той е предупредил също, че Турция „ще защитава докрай нашите ресурси, съгласно международното право”. \r\nМиналата седмица външният министър на Турция Мевлют Чавушоглу заяви, че държавата му няма да позволи на чужди компании от енергийния бизнес да търсят газови находища около крайбрежието на Кипър. По-рано Никозия покани такива компании да се сдобият с нов лиценз за газови сондажни дейности в т. нар. Блок 7 от нейната ексклузивна икономическа зона..  \r\nАмериканската енергийна компания ExxonMolbil обяви миналата седмица, че към края на годината ще започне сондажи край Кипър.  Ивелина Ватова", "date": "2018.10.10", "title": "Kathimerini (Гърция): Американският министър по отбраната Джеймс Матис обяви Гърция за „солиден“, „отличен“ съюзник"}
{"url": "http://www.focus-news.net/news/2018/10/10/2576537/radio-svobodna-evropa-makedoniya-komisiyata-po-konstitutsionnite-vaprosi-zapochva-debatite-za-promenite.html", "text": "Комисията по конституционните въпроси на парламента на Македония започва разискванията по предложението на правителството за промени в Основния закон, предава   Радио „Свободна Европа“  в местната си редакция.  \r\nПарламентарната сесия, на която ще бъдат гласувани предложенията за внасяне на промени в Конституцията, че ще се състои в понеделник, 15 октомври. Правителството в Скопие отправи до парламента предложение за четири конституционни промени - за добавяне на определението „северна“ към името Република Македония, за промени в преамбюла и за промени в членове 3 и 49. Според сроковете, предвидени в Правилника за дейността на парламента, цялата процедура за конституционни промени може да приключи най-малко за три месеца и половина. Тереза Герова", "date": "2018.10.10", "title": "Радио „Свободна Европа“ (Македония): Комисията по конституционните въпроси започва дебатите за промените"}
{"url": "http://www.focus-news.net/news/2018/10/10/2576545/d-r-mariana-lazarova-sds-zdraveopazvaneto-e-vapros-na-natsionalna-sigurnost-nyama-myasto-za-politikanstvane.html", "text": "Здравеопазването е въпрос на национална сигурност, няма място за политиканстване. Това каза в предаването „Вече 30 години- времето е наше“ на  Радио „Фокус“   д-р Мариана Лазарова, зам.-председател на СДС. По думите й добре е, че отново се заговори за реформи в системата, но и двата предложени от здравния министър варианти за здравен модел, подлежат на сериозно обсъждане и будят много въпроси. „Вторият вариант на министър Кирил Ананиев за пълна демонополизация на НЗОК е малко по-добрият. С него ще отпаднат лимитите за болниците и няма да има проблем с остойностяването на услугите, защото те ще имат пазарна цена. Всяко лечебно заведение ще трябва да се отнася добре с пациентите, за да ги привлича. Същевременно министерството трябва да свърши още много работа- да се реформира системата и да остави на застрахователите най-добрите лекари и болници, а останалите да отпаднат. Трябва да се направят и изчисления колко ще доплащат пациентите и тогава да бъдат предложени вариантите, като смятам, че тази стойност от 12 лв. месечно е крайно недостатъчна“, обясни тя. Д-р Мариана Лазарова коментира още, че най-големият проблем на родното здравеопазване е изтичането на специалисти в чужбина. „Средната възраст на лекарите у нас е застрашително висока“, добави зам.-председателят.", "date": "2018.10.10", "title": "Д-р Мариана Лазарова, СДС: Здравеопазването е въпрос на национална сигурност, няма място за политиканстване"}
{"url": "http://www.focus-news.net/news/2018/10/10/2576546/pazardzhik-okrazhniyat-sad-shte-zasedava-po-deloto-za-razprostranenie-ideite-na-idil.html", "text": "Окръжният съд в Пазарджик ще гледа поредното си заседание по делото срещу 14-те обвиняеми за разпространение идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на съда. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.  \r\nОт 14-те подсъдими само Ахмед Муса Ахмед е в ареста, след като Апелативният съд в Пловдив отмени определението на Окръжния съд в Пазарджик за изменение на мярката му от „задържане под стражаж в „парична гаранция“. С мярка за неотклонение „парична гаранция“ са 11 от обвиняемите, а двама - с мярка „подписка“.  \r\nНачалото на съдебното заседание е в 09.30 часа, съдия-докладчик е Кристина Пунтева.", "date": "2018.10.10", "title": "Пазарджик: Окръжният съд ще заседава по делото за разпространение идеите на ИДИЛ"}
{"url": "http://www.focus-news.net/news/2018/10/10/2576539/21-godishniyat-severin-krasimirov-e-zadarzhan-za-ubiystvoto-na-zhurnalistkata-viktoriya-marinova.html", "text": "21-годишният Северин Красимиров е задържан за убийството на журналистката Виктория Маринова. Това каза пред журналисти в Министерски съвет вътрешният министър Младен Маринов, предаде репортер на  Агенция „Фокус“ . \r\nМинистърът припомни, че на 06.10 2018 г. в 14.27 часа е подаден сигналът за намерения труп на Виктория Маринов при крайбрежната алея в Русе. „До момента не се изключва нито една версия за убийството - от личния живот до професионалната й дейност. Започната е проверка на всички факти и обстоятелства. Изготвен е списък на лица от криминалния контингент, извършен е оглед, назначени са съответните експертизи“, обясни Маринов и допълни, че са извършени множество разпити. „В хода на работа стигнахме до лице, което снощи късно бе задържано от немската полиция, следствие на наше искане. Задържан е Северин Красимиров, роден през 1997 г. в Русе. Има криминална регистрация за кражба на цветни метали. Иззети са веществени доказателства, свързващи лицето с убийството. Има наличие на ДНК материал върху дрехите му от жертвата и него. Има негов ДНК материал и върху жертвата“, каза още вътрешният министър. Маринов поясни, че продължава работата по всички версии. \r\nЛюба АЛЕКСИЕВА", "date": "2018.10.10", "title": "21-годишният Северин Красимиров е задържан за убийството на журналистката Виктория Маринова"}
{"url": "http://www.focus-news.net/news/2018/10/10/2576547/ministerstvoto-na-zdraveopazvaneto-otpuska-5-mln-lv-za-obnovyavane-na-hemodializnata-mrezha-v-stranata.html", "text": "Основният приоритет при разпределението на средствата, които Министерството на здравеопазването получи с Постановление на Министерския съвет в края на септември, е обновяването на хемодиализната мрежа в страната. Това съобщиха от пресцентъра на  Министерството на  здравеопазването . \r\nОт 8.1 млн. лв., които правителството отпусна, здравното министерство  предоставя на 29 държавни лечебни заведения близо 5 млн. лв. за ремонт и закупуване на хемодиализна техника и оборудване.  Със средствата ще бъдат ремонтирани хемодиализни отделения и ще бъдат закупени хемодиализни апарати, легла за хемодиализа и водоочистващи системи.      \r\nРазпределението на средствата е съобразено с  отправените от болниците искания за инвестиции в ремонти и преоборудване на хемодиализни структури на многопрофилни лечебни заведения на територията на градовете: Сливен, Пазарджик, Перник, Хасково, Шумен, Габрово, Видин, Търговище, Варна, Русе, Кюстендил, Враца, Ловеч, Разград, Ямбол, Кърджали, Бургас, Велико Търново, Смолян, Стара Загора, Силистра, Благоевград, Добрич, Монтана Пловдив и София.  \r\nС другите близо 3 млн. лв. ще бъдат осъществени ремонтни дейности и ще бъде закупена апаратура, съгласно приоритетните искания, постъпили в Министерството на здравеопазването от лечебните заведения.  \r\nВ момента тече процедура по подготовка и обявяване на обществени поръчки, съответно сключване на договори, на чието основание средствата да бъдат отпуснати на лечебните заведения.", "date": "2018.10.10", "title": "Министерството на здравеопазването отпуска 5 млн. лв. за обновяване на хемодиализната мрежа в страната"}
{"url": "http://www.focus-news.net/news/2018/10/10/2576492/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община . От 6.00 часа до 11.00 часа днес се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”:  \r\n- на пл. „Николай Гяуров”;  \r\n- на ул. „Московска” между ул. „Г. Бенковски” и ул. „Малко Търново”;  \r\n- на ул. „Париж” между ул. „Московска” и бул. „Кн. Ал. Дондуков”;  \r\n- на ул. „Врабча” между ул. „Париж” и ул. „11-ти август”.  \r\nОт 8.30 до 11.00 часа днес се забранява влизането на пътни превозни средства за максимум от една минута до 4 пъти на час за заснемане на кадър по:  \r\n-  ул. „Московска” между ул. „Г. Бенковски” и ул. „Малко Търново”;  \r\n- ул. „Париж” между ул. „Московска” и ул. „Врабча”.", "date": "2018.10.10", "title": "София: Въвежда се временна организация на движението във връзка със заснемане на рекламен клип"}
{"url": "http://www.focus-news.net/news/2018/10/10/2576550/pregled-na-osnovnite-temi-v-shumenskiya-pechat.html", "text": "„Шуменска заря“ спечели пето дело във Върховния касационен съд“, е водещото заглавие във вестник  „Шуменска заря“ . С решение №211 от 9 октомври по гражданско дело №16 по описа за 2018 г. съдебен състав от Четвърто гражданско отделение на Върховния касационен съд отменя решение № 156 от 11.10.2017 г. по гражданско дело № 183/2017 г. на Шуменски окръжен съд в частта му, с която са уважени обективно съединени искове с правно основание чл. 344, ал. 1, т. 1 и т. 2 от КТ, предявени от Йордан Минков Йорданов против кооперация „Шуменска заря“ и са присъдени съдебни такси и разноски. Със същото решение се отхвърлят предявените от него против кооперацията обективно съединени искове с правно основание чл. 344, ал. 1, т. 1 и т. 2 от КТ за отмяна на заповед от 03.11.2014 г. за прекратяване на трудовото правоотношение за длъжността „главен редактор“ и за възстановяване на тази длъжност.  \r\n„Стартира Вторият международен конкурс за камерно пеене „Панчо Владигеров”, пише изданието. С тържествена церемония, в голямата зала на Народното читалище „Добри Войников-1856“, беше открит Вторият международен конкурс за камерно пеене „Панчо Владигеров”. Той се организира от Министерството на културата, община Шумен и фондация „Панчо Владигеров”. Гости на тържествената вечер бяха проф. д-р Юлиян Куюмджиев – член на Съюза на българските музикални и танцови дейци, заместник-кметът на община Шумен д-р Светлана Маркова и заместник областният управител Шерин Вели.  \r\n„Изложба с картини от пленер“, е друго заглавие от стр. 2 в броя. Снощи във фоайето на втория етаж в сградата на община Шумен бе открита изложба с творби, създадени по време на Националния пленер по живопис „Шуменско плато“, организиран от община Шумен от 3 до 9 октомври на територията на природния парк. В творческата проява от Шумен участваха в Деян Ефтимов, Петьо Дамянов, Радослав Ценов, Светозар Чилингиров и Свилен Земеделски, а от страната Елеонора Атанасова от Казанлък, Милена Младенова от Бяла, Наташа Кюпова от Пловдив, Николай Тодоров от Добрич и Павлина Сърбова от Ямбол.  \r\n„Саудитска Арабия строи завод за фураж в Шумен България и Саудитска Арабия подписаха меморандум, според който в следващите шест месеца трябва да се изготви бизнесплан и конкретни мерки за създаване на съвместна Българо-Саудитска държавна компания. Един от конкретните проекти е изграждането на завод за фураж край Шумен.  \r\n„Общини купуват контейнери, оператори избират сепарираща инсталация“, информира ежедневникът. Шумен иска още 100 000 лева за контейнери. Първата обществена поръчка за тях беше прекратена, тъй като общината не остана доволна от качеството на доставените кофи за смет, и беше обявена втора. Стойността й бе 478 500 лв., заради заложените прецизни критерии. Контейнерите са 725 и ще бъдат разположени в северен Шумен и част от промишлените предприятия.", "date": "2018.10.10", "title": "Преглед на основните теми в шуменския печат"}
{"url": "http://www.focus-news.net/news/2018/10/10/2576551/kyustendil-evropeyska-sedmitsa-na-programiraneto-se-provezhda-v-regionalna-biblioteka-emanuil-popdimitrov.html", "text": "Европейска седмица на програмирането се провежда в Регионална библиотека „Емануил Попдимитров” в Кюстендил. Това съобщи за  Радио „Фокус” – Кюстендил  директорът на културния институт София Пейчева. По думите й дейностите се провеждат в отдел „Технически на библиотеката”. Те започват от 10.00 часа. В тях са включени възпитаници на Основно училище „Професор Марин Дринов” – Кюстендил.  \r\nДо този момент децата са имали възможност сами да програмират и да организира състезание за най-бърз робот. Забавните и образователни прояви продължават с ученици от подготвителната група на учебното заведение. Регионалната библиотека се включва в шестото издание на Европейската седмица на програмирането, чиято цел е да насърчи хората да открият какво означава програмиране, да се покаже на мотивираните хора как да създават собствено приложение, да програмират роботи или да превърнат фантазиите си в реалност. \r\nВенцеслав ИЛЧЕВ", "date": "2018.10.10", "title": "Кюстендил: Европейска седмица на програмирането се провежда в Регионална библиотека „Емануил Попдимитров”"}
{"url": "http://www.focus-news.net/news/2018/10/10/2576555/veliko-tarnovo-katedra-agrarna-ikonomika-na-stopanskata-akademiya-v-svishtov-organizira-esenen-fermerski-pazar-svishtov-2018.html", "text": "За втора поредна година катедра „Аграрна икономика” при Стопанска академия организира „Есенен фермерски пазар”, който даде възможност на земеделските производители от региона да представят биопродукти и продукти от конвенционалното производство на малките стопанства. Инициативата стартира и продължава да се провежда под надслов „Изберете здравословната храна!”. Това съобщиха от пресцентъра на  Стопанска академия „Д. А. Ценов“ . Съорганизатори на второто издание, на превръщащото се вече в традиция изложение, бяха Стопанска академия, община Свищов, Българска асоциация „Биопродукти”, Фондация за околна среда и земеделие.  \r\n„Есенен фермерски пазар – Свищов 2018”, се състоя на централния площад „Алеко” и бе официално открит пред сградата на Общината. Сред гостите на събитието бяха ректорът доц. д-р Иван Марчевски, зам.-кметът Анелия Димитрова, Валери Велковски – представител на Миниcтepcтвoтo нa земеделието, храните и горите, Албена Симеонова – председател на Българска асоциация „Биопродукти”, Пепо Петров – изпълнителен директор на Фондация за околна среда и земеделие. В приветствието си към участниците и към гостите, ръководителят на катедрата-организатор – доц. д-р Марина Николова заяви, че в съвременните условия от развитието на българското земеделие, целта на функциониращите фермерски пазари е постигане на една обща кауза в полза не само на фермерите от конкретните населени места, но и за удовлетворяване на търсенето от качествени и здравословни продукти с автентичен, местен произход. По думите й, фермерските пазари създават нови икономически възможности, предимно за малките и семейни стопанства. В други страни около 15 % от всички ферми преработват и продават част или цялата си продукция директно, докато в България са много по-малко. Доц. Николова благодари на съорганизаторите, на катедрения екип, на спомоществувателите и най-вече на самите земеделски производители за това, че осигуряват за жители и гости на община Свищов „пъстра палитра” от продукти с безспорни предимства.  \r\nПриветствия отправиха и официалните гости, а за доброто настроение на всички присъстващи допринесоха изпълненията на Фолклорен танцов състав „Творецът”, с художествен ръководител Явор Узунов. \r\nНа своите щандове, над 30 производители от региона (сред които и преподаватели, докторанти и студенти от специалността) поднесоха на посетителите букет от дарове на плодородната златна есен и резултат от неуморният им труд, под формата на млечни и пчелни продукти, плодове и зеленчуци, сурови ядки, домашно приготвени сладка и лютеница, подправки, билки и разнообразни билкови мехлеми, биопродукти (био вино, билки, тахани и халва, био оцет) и др. Посетилите есенното изложение имаха възможност да дегустират и да си закупят от представените повече от 50 вида продукти.", "date": "2018.10.10", "title": "Велико Търново: Катедра „Аграрна икономика” на Стопанската академия в Свищов организира „Есенен фермерски пазар – Свищов 2018”"}
{"url": "http://www.focus-news.net/news/2018/10/10/2576553/blagoevgrad-regionalen-forum-na-tema-osobenosti-na-balgarskata-kulturna-traditsiya-i-kulturnoto-mnogoobrazie-na-evropa-shte-se-provede-v-grada.html", "text": "Регионален форум на тема „Особености на българската културна традиция и културното многообразие на Европа“ ще се проведе в Югозападен университет (ЮЗУ) „Неофит Рилски“. Това съобщиха от пресцентъра на  Европейски информационен център . Форумът ще започне от 10:30 часа в зала „Аула“ на университета и е посветен на Европейската година на културното наследство.   \r\nОрганизатори на събитието са Европейски информационен център „Европа директно” – Благоевград, Регионален експертно-консултантски и Информационен център „Читалища” и Факултет по изкуствата към ЮЗУ „Неофит Рилски”. То се провежда с подкрепата на Министерство на културата и Община Благоевград.", "date": "2018.10.10", "title": "Благоевград: Регионален форум на тема „Особености на българската културна традиция и културното многообразие на Европа“ ще се проведе в града"}
{"url": "http://www.focus-news.net/news/2018/10/10/2576543/emanuil-yordanov-bivsh-vatreshen-ministar-razsledvaneto-na-ubiystvoto-na-viktoriya-marinova-shte-priklyuchi-uspeshno-s-osaditelna-prisada.html", "text": "Разследването на убийството на Виктория Маринова ще приключи успешно – с осъдителна присъда. Това прогнозира за сутрешния блок „Добро утро, България“ на  Радио „Фокус“  бившия министър на вътрешните работи Емануил Йорданов, като уточни, че тепърва предстои версиите и доказателства да бъдат проверени, преди делото да стигне в съда. Дейността на разследващите не се е забавила, но дори и бавно, по-добре разследващите действия да се извършат качествено, поясни бившият министър. Според Емануил Йорданов тенденциозното изнасяне на информация от досъдебното производство пред медиите се е превърнало в обичай у нас. „Още в самото начало бях склонен да оставя на заден план  версията, че убийство е свързано с работата на Виктория Маринова, защото говорим за сравнително малка медия и човек, който няма ярка биография в сферата. Нека не забравяме, че България е на 109 място по свобода на словото. Тежки проблеми с медиите не могат да се очакват от когото и да е – очевидно проблемите с медиите у нас се решават по друг начин, а не чрез убийства. Ако се твърди, че е заради професията ѝ, то би следвало да се посочи конкретен детайл от нейната работа, който би могъл да доведе до някаква толкова драстична намеса. Кой ще бъде толкова глупав да убие журналист, когато следите на работа на журналиста биха могли да отведат към него?“, коментира бившият вътрешен министър. Задържаният в Германия заподозрян за убийството на Виктория Маринова трябва да бъде върнат у нас, за да продължат действията по досъдебно производство, допълни Емануил Йорданов. Трагедията обаче оставя страх в квартала на журналистката в Русе за ново нападение, поясни той. Според бившия вътрешен министър нов случай на етническо напрежение, от който се опасяват русенлии, не е необходим в този момент.", "date": "2018.10.10", "title": "Емануил Йорданов, бивш вътрешен министър: Разследването на убийството на Виктория Маринова ще приключи успешно – с осъдителна присъда"}
{"url": "http://www.focus-news.net/news/2018/10/10/2576544/pg-na-bsp-za-balgariya-shte-vnese-signal-do-glavniya-prokuror-sotir-tsatsarov-za-kontsesiyata-na-letishte-sofiya.html", "text": "Днес в 11.00 часа ПГ на „БСП за България“ ще внесе сигнал до главния прокурор на Република България Сотир Цацаров за концесията на летище „София“. Това съобщиха от пресцентъра на  НС на БСП .", "date": "2018.10.10", "title": "ПГ на „БСП за България“ ще внесе сигнал до главния прокурор Сотир Цацаров за концесията на летище „София“"}
{"url": "http://www.focus-news.net/news/2018/10/10/2576554/plamen-georgiev-kpkonpi-edinstveniyat-variant-za-borba-s-koruptsiyata-e-da-se-promeni-misleneto-zatova-iskame-da-vavedem-antikoruptsionno-obrazovanie.html", "text": "Единственият вариант за борба с корупцията е да се промени мисленето, затова искаме да въведем антикорупционно образование. Това каза председателят на Комисията за противодействие на корупцията и за отнемане на незаконно придобито имущество (КПКОНПИ) Пламен Георгиев по време на конференция „Антикорупционното образование – ефективен инструмент за превенция на корупцията“, предаде репортер на  Агенция „Фокус“ . \r\n„Конференцията е първото публично събитие, което организира КПКОНПИ, във връзка с антикорупционното образование. Новата законова рамка е факт и законът вече се прилага, но който и да е законодателен модел, колкото и съвършен да е той, няма смисъл, ако няма отговорни хора, които да го прилагат. Затова темата на нашата първа публична изява е антикорупционното образование“, каза още Георгиев. Той посочи, че в конвенцията на ООН срещу корупцията е записано, че държавите трябва да предприемат образователни програми за корупция. „Така че това не е идея, за която ние сме иноватори, а е нещо, което се прилага по целия свят. Реално дори и да бъдат наказани голяма част от извършителите на корупционни престъпления проблемът няма да бъде решен. Ще хванем едни, ще се появят други. У нас корупционните прояви като че ли започнаха да се приемат като нещо не чак толкова лошо. Има публични хора, за които всички знаем, че се облагодетелстват от властта си, но сякаш за тях няма публична непоносимост“, каза още Георгиев. \r\nТой посочи, че идеята на антикорупционното образование е да се започне от най-малките – от детската градина, и да се стигне до висшето образование. „Даваме си сметка, че ефектът няма да е бърз, може би ще трябва да минат две поколения. Единственият вариант за борба с корупцията е да се промени мисленето ни. Тя трябва в личностната ни ценностна система тя да е нещо лошо“, каза още Георгиев. Той припомни, че тази година в УНСС ще започне първият випуск по антикорупционно обучение. \r\nЦветилена СИМЕОНОВА", "date": "2018.10.10", "title": "Пламен Георгиев, КПКОНПИ: Единственият вариант за борба с корупцията е да се промени мисленето, затова искаме да въведем антикорупционно образование"}
{"url": "http://www.focus-news.net/news/2018/10/10/2576557/kyustendil-16-videoklipa-pokazvat-kulturno-istoricheskoto-i-prirodnoto-bogatstvo-na-regiona.html", "text": "16 видеоклипа показват културно-историческото и природното богатство на Кюстендил и трансграничния регион. Това съобщиха за  Радио „Фокус” – Кюстендил  от Областна администрация – Кюстендил. 3D клиповете са специално изготвени по проект на администрацията. Те ще бъдат прожектирани на голям екран пред сградата на институцията от 19.30 часа. Самите клипове популяризират общото културно-историческо наследство и природно богатство на трансграничния регион. Предвижда се те да бъдат прожектирани на открито в общини в област Кюстендил, както и в Североизточния планов регион в Република Македония.  \r\nЦелта на изпълняваните дейности е да бъдат промотирани регионални туристически атракции, състоящи се от природно, историческо и културно наследство, чрез използването на иновативна, модерна аудио-визуална технология. Инициативата ще бъде реализирана чрез създаването на триезичен каталог и промоционални 3D видеоклипове. \r\nВенцеслав ИЛЧЕВ", "date": "2018.10.10", "title": "Кюстендил: 16 видеоклипа показват културно-историческото и природното богатство на региона"}
{"url": "http://www.focus-news.net/news/2018/10/10/2576548/premierat-boyko-borisov-severin-krasimirov-shte-bade-razpitan-ot-nemski-sad-za-da-bade-ekstradiran-u-nas.html", "text": "Северин Красимиров ще бъде разпитан от немски съд, за да бъде екстрадиран у нас. Това каза пред журналисти в Министерски съвет премиерът Бойко Борисов, предаде репортер на  Агенция „Фокус“ . Премиерът изказа съболезнования към близките на Виктория и изказа благодарност към хората, работили по разкриването на престъплението.  Борисов потвърди обещанието си за заделените средства за Института по криминалистика, за да бъде осъвременен. „Бяха необходими повече от 24 часа при сегашната методология, за да извадим ДНК-то. Искам да се обърна към вас, като разследващи журналисти и натиска, който бе приложен към държавните органи през тези няколко дни. Въпреки че в неделя ви помолих да изчакате няколко дни, знаете че всяко прибързано изговаряне от прокуратурата, МВР или от мен, когато съм подложен под натиск, може да предизвика укриване на вещи, извършител и днес нямаше какво да си говорим“, заяви Борисов. Премиерът благодари на трите федерални провинции, които са се включили в за държането на заподозрения в Германия. \r\nСеверин Красимиров ще бъде разпитан от немски съд, за да бъде екстрадиран . „Ще предоставим цялата ДНК информация, която имаме“, поясни Бойко Борисов и добави, че в реално време Красимиров той е менил адресите си на територията на три провинции в Германия. \r\nЛюба АЛЕКСИЕВА", "date": "2018.10.10", "title": "Премиерът Бойко Борисов: Северин Красимиров ще бъде разпитан от немски съд, за да бъде екстрадиран у нас"}
{"url": "http://www.focus-news.net/news/2018/10/10/2576549/anton-kutev-bsp-mnozinstvoto-se-opitva-da-izlazhe-horata-s-uvrezhdaniya-i-nakraya-da-ne-prieme-zakona-za-lichnata-pomosht.html", "text": "Мнозинството се опитва да излъже хората с увреждания и накрая да не приеме Закона за личната помощ. За това държа законът да се разгледа сега. Това каза зам.-председателят на ПГ на БСП Антон Кутев, предаде репортер на  Агенция „Фокус“ . „Ако настоявате да гледате законите в пакет, това касае първо и второ четене. Тоест между първо и второ четене може да ги движите заедно, колкото искате“, коментира той. „Нищо не пречи законът да бъде приет на първо четене сега, с което всички да покажем отношението си към това, което искат хората на улицата“, заяви Антон Кутев. „Отказът от този закон сега ще покаже отношението на НС и на мнозинството към този проблем“, каза още той.  \r\nПредложението на БСП гласуването на промените в Закона за личната помощ на първо четене да влезе в дневния ред беше отхвърлено с 76 гласа „за“, 39 „против“ и 49 „въздържал се“.  \r\nБиляна ИВАНОВА", "date": "2018.10.10", "title": "Антон Кутев, БСП: Мнозинството се опитва да излъже хората с увреждания и накрая да не приеме Закона за личната помощ"}
{"url": "http://www.focus-news.net/news/2018/10/10/2576560/ministar-krasimir-valchev-s-kpkonpi-podpisahme-sporazumenie-za-provezhdane-na-antikoruptsionno-obuchenie-v-uchilishte.html", "text": "С КПКОНПИ подписахме споразумение за провеждане на антикорупционно обучение в училище. Това каза министърът на образованието Красимир Вълчев по време на конференция „Антикорупционното образование – ефективен инструмент за превенция на корупцията“, предаде репортер на  Агенция „Фокус“ . „Някой беше казал, че ако искаме да видим какво ще е обществото утре, трябва да видим какво се случва днес в класната стая. Идеята е децата освен да придобият базовите компетентности по математика, природни науки и литература, да придобият и компетентностите на 21 век. Това са не само знания, но и умения“, каза още Вълчев и посочи, че една от тези компетентности е гражданската и социалната компетентност.  \r\n„Част от това обучение е обучението за нетърпимост към корупцията и явленията, които ерозират гражданското общество и демократичната държава. Трябва това обучение да бъде вмъкнато в различни предмети, в различни учебни програми – трябва да намерим как в други дисциплини като икономика, философия, литература, история да засегнем тези теми. Корупцията може да се изучава и по време на свободно избираемите часове. Предвидено е и изучаване на тематиката по време на часа на класа, предстои да създадем помощни материали“, обясни образователният министър. \r\nВълчев посочи още, че това, което МОН планира, е да фокусира вниманието върху възпитателната функция на образованието. „С тази връзка сме разработили стратегия за възпитателната функция в училище. Защото задачата на образованието е да възпита децата не само в нетърпимост към корупцията, но и в нравствени ценности. Изправени сме пред предизвикателството да променяме обществото от децата към родителите. Надявам се да намерим правилния инструмент и по линия дейностите на интереси и да включим темата за противодействие на корупцията“, коментира министърът. \r\nЦветилена СИМЕОНОВА", "date": "2018.10.10", "title": "Министър Красимир Вълчев: С КПКОНПИ подписахме споразумение за провеждане на антикорупционно обучение в училище"}
{"url": "http://www.focus-news.net/news/2018/10/10/2576564/12-skulpturi-na-vezhdi-rashidov-sa-podredeni-v-kralskta-galeriya-v-barselona.html", "text": "12 скулптури на Вежди Рашидов и 11 живописни платна на Николай Янакиев са подредени в галерията на Кралския артистичен кръг в Двореца Пинятели на ул. „Аркс“ в центъра на Барселона. Това съобщиха от  Комисията по културата и медиите . Изложбата на двамата художници ще бъде открита на 11 октомври 2018 г. в 19.30 часа. \r\n„Кралският артистичен кръг на Барселона е авторитетна институция, създадена за развитие на изкуството. Основана е през 1881 година от няколко художника  и е призната с името „Кралски артистичен кръг“ от крал Алфонсо XIII през 1916 г. В  тази институция се е развила голяма част от каталунския модернизъм. Тук днес се представят изложби на художници от цял свят, има зали за обучение по рисуване, за концерти, конференции, както и за други културни  събития.", "date": "2018.10.10", "title": "12 скулптури на Вежди Рашидов са подредени в Кралскта галерия в Барселона"}
{"url": "http://www.focus-news.net/news/2018/10/10/2576563/vitsepremierat-ekaterina-zaharieva-savmestnite-usiliya-na-vsichki-otgovorni-institutsii-za-borbata-s-koruptsiyata-shte-dovedat-do-povishenie-na-doverieto-u-grazhdanite.html", "text": "Съвместните усилия на всички отговорни институции за борбата с корупцията ще доведат до повишение на доверието у гражданите. Това каза вицепремиерът Екатерина Захариева в обръщение, което беше прочетено по време на конференция „Антикорупционното образование – ефективен инструмент за превенция на корупцията“, предаде репортер на  Агенция „Фокус“ . „Искреното ми убеждение е, че въвеждането на антикорупционното образование е ключова мярка за постигане на възпитаване на обществена нетърпимост към корупцията. То ще допринесе за изграждането на нетърпимост към корупцията и ще повиши културата на хората за корупцията“, каза още Захариева. Тя поднесе своите адмирации и безусловна подкрепа за предприетата от КПКОНПИ инициатива за провеждане на превантивни антикорупционни кампании. „Подкрепата за въвеждане и утвърждаване на антикорупционното образование от МОН също е изключително важна. Съвместните усилия на всички отговорни институции за борбата с корупцията ще доведат до повишение на доверието у гражданите“, коментира вицепремиерът. \r\nЦветилена СИМЕОНОВА", "date": "2018.10.10", "title": "Вицепремиерът Екатерина Захариева: Съвместните усилия на всички отговорни институции за борбата с корупцията ще доведат до повишение на доверието у гражданите"}
{"url": "http://www.focus-news.net/news/2018/10/10/2576561/tsvetan-tsvetanov-gerb-zastavame-tvardo-zad-profesionalista-nikolay-nankov.html", "text": "От ПГ на ГЕРБ заставаме твърдо зад професионалиста Николай Нанков. Зад човек, зад който застана всяка професионална общност. Това каза председателят на ПГ на ГЕРБ Цветан Цветанов преди гласуването на оставката на Николай Нанков като депутат, предаде репортер на  Агенция „Фокус“ . „Когато един министър е успял да направи политики, които да стигнат до всички български граждани, да говорите по този начин е несериозно“, се обърна той към БСП. „Подкрепяйте експертизата на Николай Нанков, той ще бъде с отворена врата към всеки кмет, независимо от политическата му принадлежност. Това ще продължи да прави и занапред“, заяви Цветан Цветанов. „Стига с тази омраза и агресия, доникъде няма да стигнете като политическа формация“, каза още той към БСП. \r\nБиляна ИВАНОВА", "date": "2018.10.10", "title": "Цветан Цветанов, ГЕРБ: Заставаме твърдо зад професионалиста Николай Нанков"}
{"url": "http://www.focus-news.net/news/2018/10/10/2576559/dragomir-stoynev-bsp-nikolay-nankov-da-otgovori-shte-bade-li-varnat-v-pravitelstvoto-kato-zam-ministar-v-mrrb.html", "text": "Николай Нанков да каже отговаря ли на истината твърдението, че след подадената оставка ще бъде върнат в правителството като зам.-министър в МРРБ. Това каза зам.-председателят на ПГ на БСП Драгомир Стойнев преди гласуването на оставката на Николай Нанков като депутат, предаде репортер на  Агенция „Фокус“ . „Ако мотивите за оставката са лични, би било хубаво Николай Нанков да бъде тук“, коментира той. „Ако днес бъде подписано назначаването му за зам.-министър, как това действие отговаря на поетата политическа и морална отговорност с подаването на оставка като министър“, попита Драгомир Стойнев. „Политическият, лоялният депутат Нанков подава оставка, за да се върне на същото място с ресор, разпределящ милиарди“, посочи депутатът от БСП. „Това ли са фактите, искаме отговор. Ако да, това означава, че зад тях стои брутално лицемерие и гавра с морала“, обяви Стойнев. „Нанков, морален ли сте или сте лоялен“, попита още той. \r\nБиляна ИВАНОВА", "date": "2018.10.10", "title": "Драгомир Стойнев, БСП: Николай Нанков да отговори ще бъде ли върнат в правителството като зам.-министър в МРРБ"}
{"url": "http://www.focus-news.net/news/2018/10/10/2576552/svetlana-angelova-gerb-s-predlozhenieto-zakonat-za-lichnata-pomosht-da-se-glasuva-na-parvo-chetene-bsp-tarsyat-porednata-pr-aktsiya.html", "text": "Явно е, че няма никаква логика в предложението на БСП. Търсят поредната ПР акция. Това каза депутатът от ПГ на ГЕРБ и зам.-председател на парламентарната социална комисия Светлана Ангелова по повод предложението на БСП гласуването на промените в Закона за личната помощ на първо четене да влезе в дневния ред, предаде репортер на  Агенция „Фокус“ . „От вчера има нов момент по отношение преговорите по приемането на законодателството за хората с увреждания“, коментира тя. „Смятам, че предложението на колегите от БСП не кореспондира с подписаното вчера споразумение между правителството и представителите на протестиращите майки на деца с увреждания, национално представените организации на хората с увреждания, омбудсмана Мая Манолова“, заяви Светлана Ангелова. „Бяха поети конкретни ангажименти с конкретни срокове, а именно законопроектите да се гледат в пакет. Това е искането не само на ПГ на ГЕРБ, а и на протестиращите майки“, обяви тя. \r\nБиляна ИВАНОВА", "date": "2018.10.10", "title": "Светлана Ангелова, ГЕРБ: С предложението Законът за личната помощ да се гласува на първо четене БСП търсят поредната ПР акция"}
{"url": "http://www.focus-news.net/news/2018/10/10/2576565/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към момента е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.10", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/10/2576558/gl-prokuror-sotir-tsatsarov-dve-zadochni-obvineniya-sa-povdignati-na-severin-krasimirov.html", "text": "На лицето Северин Красимиров са повдигнати задочно обвинения в две престъпления. До този етап, ние не може да твърдим, че убийството е свързано с професионалната й дейност. Това каза по време на брифинг в Министерски съвет главният прокурор на Република България Сотир Цацаров, предаде репортер на  Агенция „Фокус“ . Цацаров изказа съболезнования на близките на Виктория Маринова. \"Редно е да се каже благодарност на всички служители на МВР, ангажирани със случая. Благодарности на всички мои колеги прокурори и съдии на Окръжен съд Русе, на експертите от МВР, криминалисти психолози и полиция на Федерална полиция Германия, за пълното съдействие, което беше оказано вчера“, каза той.  По думите му това действията вчера са продължили 6 часа. „За кратък период от време бяха извършени множество действия по разследването, с целия ресурс на МВР бяха събрани множество доказателства, които в крайна сметка до настоящия момент водят до извода за виновност на лицето“, изтъкна Сотир Цацаров.  \r\nТой обясни, че на лицето са повдигнати задочно обвинения в две престъпления. „Първото от тях е изнасилване, съвкупление с лице от женски пол, като е принудил това със сила и довел до безпомощно състояние. Изнасилването е особено тежък случай, като предвиденото от Закона наказание е лишаване от свобода от 10-20 г. Повдигнато е задочно, в присъствието на адвокат, и обвинение за умишлено убийство, извършено с особена жестокост и по особено мъчителен начин за жертвата“, обясни още главният прокурор. По думите му за това престъпление Наказателният кодекс предвижда лишаване от свобода от 15 до 20 години, доживотен затвор, или доживотен затвор без замяна. „С оглед установения факт, че лицето е напуснало страната на 7 октомври 2018г. в 14.02 часа \r\nпрез ГКПП „Дунав мост“ и установеното впоследствие негово местоположение, са задействани всички механизми на Международната правна помощ\", обясни Цацаров. Той каза, че не се изключва каквато и да е версия по разследването.  \r\n„Пред съдия бяха разпитани множество свидетели, включително и на колеги на починалата Виктория Маринова, както и продуцент на предаване. До този етап, ние не може да твърдим, че убийството е свързано с професионалната й дейност.  \r\nЛюба АЛЕКСИЕВА", "date": "2018.10.10", "title": "Гл. прокурор Сотир Цацаров: Две задочни обвинения са повдигнати на Северин Красимиров"}
{"url": "http://www.focus-news.net/news/2018/10/10/2576562/shumen-s-den-na-otvorenite-vrati-v-darzhavniya-arhiv-v-grada-i-s-izlozhba-shte-bade-otbelyazan-profesionalniyat-praznik-na-arhivistite-v-balgariya.html", "text": "С ден на отворените врати в Държавен архив – Шумен и с изложбата „Шуменските герои от Първата световна война” в града ще бъде отбелязан днешният професионалният празник на архивистите в България. Това съобщиха от  Държавен архив – Шумен . Посетителите ще могат да се запознаят със съхраняваното архивно богатство, с интересни документи от архивните фондове, както и с начина на съхраняване на архивните документи в шуменското хранилище.", "date": "2018.10.10", "title": "Шумен: С ден на отворените врати в Държавния архив в града и с изложба ще бъде отбелязан професионалният празник на архивистите в България"}
{"url": "http://www.focus-news.net/news/2018/10/10/2576568/mosv-osem-darzhavi-ot-es-podkrepiha-balgariya-za-merki-sreshtu-pritoka-na-zamarsyavashti-avtomobili-ot-zapadna-kam-iztochna-evropa.html", "text": "Министърът на околната среда и водите Нено Димов представи пред Съвета по околна среда на ЕС вчера в Люксембург информационна нота от името на българската, полската и словашката делегации за необходимостта от приемане на мерки на ниво ЕС за справяне със замърсяването на въздуха от очаквания внос на употребявани автомобили от страни членки с висок стандарт към държави с по-ниска покупателна способност на населението след забраната за използването на такива автомобили в някои европейски градове. Това съобщиха от пресцентъра на  Министерството на околната среда и водите . Инициативата за предприемане на мерки на европейско ниво по този проблем, освен от съвносителите Полша и Словакия беше подкрепена от Кипър, Латвия, Литва, Люксембург, Румъния и Унгария. \r\n„Темата за двойните стандарти беше широко обсъждана през последните месеци. В първоначалния си обхват тя се отнасяше само до качеството и стандартите на хранителните продукти. Притеснение буди обстоятелството, че този подход намира отражение и в други области, които също имат пряко отношение както към здравето хората, така и към околната среда“, заяви министър Димов пред колегите си от Съвета. \r\nМинистър Димов посочи, че все по-голям брой градове в Западна Европа въвеждат забрани за движение на дизелови автомобили поради завишените им вредни емисии. В резултат вече е факт напливът на употребявани автомобили от държави членки с високи средни доходи на глава от населението към такива с ниски. Това създава риска и от т.нар. „вътрешно изтичане на въглерод“ в рамките на транспортния сектор на Съюза, подчерта министър Димов. \r\nВ момента, в който забраните дадена стока на една територия, цената ѝ пада и тя става привлекателна за други пазари. Проблемът не би могъл да бъде решен чрез директна забрана на вноса в съответната държава членка, защото това автоматично означава нарушаване на един от основните принципи, на които се гради Европейският съюз – свободното движение на стоки. Това от своя страна би подкопало вътрешния пазар като фундамент за Съюза, обясни министър Димов. Според него прагматичният подход изисква онзи, който изкривява пазара, да поеме отговорността за това. Това означава държавите, които въвеждат подобни забрани, да не могат да „изнасят“ коли, които не отговарят на определени стандарти. „За да бъде работеща, тази отговорност трябва да бъде закрепена на наднационално, европейско ниво, защото касае целия ЕС\", призова Нено Димов. \r\n„За постигането на правна сигурност и предвидимост е необходима по-голяма яснота и категоричност с оглед защита от вноса на автомобили втора употреба, в унисон с правилата на вътрешния пазар, и с цел по-голяма защита на здравето на гражданите на Европейския съюз и на околната среда“, заяви министър Димов. Той обясни, че именно затова, съвместно с Полша и Словакия България иска да привлече вниманието към сериозността на проблема и към необходимостта да бъдат обсъдени и предприети мерки, в т.ч. и законодателни, за справяне с проблема на европейско ниво.", "date": "2018.10.10", "title": "МОСВ: Осем държави от ЕС подкрепиха България за мерки срещу притока на замърсяващи автомобили от Западна към Източна Европа"}
{"url": "http://www.focus-news.net/news/2018/10/10/2576569/politico-pet-vazhni-neshta-za-izborite-v-bavariya.html", "text": "Баварските избори обикновено са скучна работа, в която единственият съществен въпрос е какво ще бъде мнозинството на Християнсоциалния съюз (ХСС) в парламента в Мюнхен. И както повечето неща в Бавария, така и това приключва с огромни количества бира и претцели. Но не и тази година, пише Матю Карничниг в статия за европейската редакция на изданието  Politico , в която пояснява пет важни неща, които трябва да бъдат проследени при гласуването в неделя.  \r\nЗа първи път в историята на ХСС почти сигурно ще падне под 40-процентовия праг – резултат, който ще изпрати силни политически трепети от Мюнхен към Берлин.  \r\nОснована през 1945 г., ХСС е управлявала процъфтяващата южногерманска провинция с абсолютно мнозинство през по-голямата част от следвоенната епоха на страната. Това прави ХСС незаменима за „сестринския“ му Християндемократически съюз (ХДС), който е активен във всички германски провинции, с изключение на Баравия. Независимо, че ХСС често създава проблеми на ХДС.  \r\nНа последните избори през 2013 г. ХСС спечели 48%, осигурявайки си по-голямата част от местата в регионалния парламент в Мюнхен, но според последните анкети от миналата седмица, рейтингът й е паднал до 33%. В по-голямата част от Европа резултатът ще бъде мечта за една основна центристка партия. Но след дългото „царуване“ на ХСС тези данни изглеждат като истинска катастрофа. Ако анкетите са точни, то ще се лее кръв.  \r\nВъпреки че Бавария се справя изключително добре икономически – с безработицата под 3%, комбинацията от чувство на неудовлетвореност от миграционната политика, както и от борбата в рамките на ХСС и в тези на коалицията в Берлин, множество избиратели търсят алтернативи. \r\nНе става въпрос за господство на ХСС в Бавария. Като ключов играч в управляващата германска коалиция, изборите в неделя ще послужат и като един вид проверка на влиянието на партията върху националната политика. \r\nПрез юли ХСС почти свалиха правителството в Берлин, настоявайки за нова политика за отклоняване на бежанци на баварската граница. ХСС влязоха в сблъсък с ХДС и социалдемократите и на други фронтове, включително с настояването си за въвеждане на такси за чужденците, използващи магистралите в провинция, и по въпроса за справяне с дизеловия скандал, който разтърси страната.  \r\nЧесто тези сблъсъци привличат също вниманието на Брюксел. Вицепредседателят  на партията, Манфред Вебер, ръководи фракцията на Европейската народна партия (ЕНП) в ЕП. Миналия месец Вебер обяви кандидатурата си за следващ председател на Европейската комисия, амбиция, която също ще остане под въпрос, ако партията му се представи слабо в неделя.  \r\nЕто пет неща, за които трябва да се следи на изборите в Бавария в неделя. \r\n1. Преобръщане на главите \r\nАко анкетите са точни (а това съвсем не е малко вероятно), ще има кръв. Ръководството на партията бе разтърсено от конфликти през изтеклата година на фона на горчиво съперничество между председателя на ХСС Хорст Зеехофер и неговия бивш финансов министър Маркус Зьодер. \r\nСлед лошото представяне на ХСС на федералните избори миналата година, Зеехофер се съгласи да се оттегли от поста премиер ан Бавария, за да отстъпи място на по-младия Зьодер. Зеехофер, който сега е министър на вътрешните работи в кабинета на канцлера Ангела Меркел в Берлин, запази председателството си на ХСС, но и своя конфликт със Зьодер. В навечерието на гласуването в неделя двамата се сочат един друг с пръст. „През последните шест месеца не съм участвал в баварската политика или ръководството на кампанията\", увери Зеехофер пред вестник Süddeutsche Zeitung през уикенда. Междувременно Зьодер даде ясно да се разбере, че „вятърът от Берлин\" е виновен за бедните партийни номера на партията. \r\nЕдин от двамата обаче трябва да си отиде – най-вероятно Зеехофер, който даде да се разбере, че очаква да остане на поста председател на ХСС, но и на поста федерален министър на вътрешните работи на Германия. Като се има предвид конфликтите в работата му и на двата поста, изглежда по-вероятно да се прости с тях. Това би било добре дошло за Меркел, която през последните години многократно влизаше в остри конфликти със Зеехофер, особено по отношение на миграцията. \r\n2. Дали зеленото е новото червено? \r\nПартията „Зелени“ набира сили в Бавария – рейтингът й достигна до 18%, два пъти по-висок в сравнение с последните избори в провинцията. Както се случва на други места в Германия, голяма част от тази „печалба“ е за сметка на социалдемократите (ГСДП), които изглежда са попаднали в смъртоносна спирала. След като спечели повече от 20% от гласовете през 2013 г., ГСДП падна до около 12%. „Зелени“ също така успяха да привлекат някои либерални гласоподаватели, които не се чувстват комфортно с твърдата реторика на партията за миграцията, както и за онези, които са разочаровани от действията партията. \r\nБавария може да предложи повече доказателства, че „Зелени“, които вече управляват в съседната провинция Баден-Вюртемберг, постепенно заменят ГСДП като новата народна партия (Volkspartei) на Германия. \r\n3.  Ами „Алтернатива за Германия“? \r\nПовечето медии ще се съсредоточат върху това какво прави популистката „Алтернатива за Германия“.  Според анкетите тя може да разчита на 11% от гласоподавателите, но обикновено партията се представя по-добре, отколкото прогнозират анализаторите. В Бавария дясната партия няма много силни позиции, тъй като никога не е присъствала там осезаемо. Друга консервативна партия, „Свободни избиратели“, има силно присъствие в Бавария, което прави провинцията по-трудна територия за„Алтернатива за Германия“, отколкото са другите провинции в страната.  \r\nНо не може да се отрече, че влиянието на „Алтернатива за Германия“ се усеща в цялата предизборна кампания. За ХСС популистите представляват сериозна заплаха заради твърдото й обхващане на десния край на политическия спектър. Много от поддръжниците, които ХСС е загубил, отдават симпатиите си на „Алтернатива за Германия“. Това стана причина партията да се издига лозунги като „Ние спазваме обещанията, които ХСС е дал“. 4. От какво се интересува гласоподавателите? \r\nОсвен окончателния резултат, най-важният извод от изборите в неделя ще бъде анализът на въпросите, които са първостепенни за гласоподавателите. Докато въпросът за миграцията доминираше голяма част от политическата и медийна дискусия, баварците, както и останалата част от Германия, се притесняват и от редица други неотложни въпроси, от закупуването на жилища на достъпни цени и помощите за децата например.  \r\nСлед изборите ще знаем колко важен е миграционният въпрос за германските гласоподаватели. 5. Кой ще изпие първата бира на Октоберфест? \r\nТази привилегия е запазена за премиера на Бавария. Ще бъде ли това Зьодер? И кой ще вземе втората халба? С други думи, ако ХСС не получи абсолютно мнозинство, въпросът кои коалиционни варианти са възможни след изборите в неделя ще бъде най-ключовият. Ако прогнозите се сбъднат, то „венчавката“ между ХСС и „Зелени“ изглежда като най-допустимия вариант, ако трябва да разчитаме на аритметиката. Въпреки силните си различия по множество въпроси, нито една от двете партии не изключва такава коалиция. Редица германски центристи, включително и Меркел, биха искали да видят подобна конфигурация и на федерално ниво. Тереза Герова", "date": "2018.10.10", "title": "Politico: Пет важни неща за изборите в Бавария"}
{"url": "http://www.focus-news.net/news/2018/10/10/2576567/anton-kutev-bsp-gerb-pravyat-ediniya-ministar-s-prieta-ostavka-shef-na-banka-a-drugiya-zam-ministar-tova-e-otgovornost-ot-mafiotski-tip.html", "text": "Когато като политическа сила решавате да поемате политическа отговорност за нещо, което се е случило в държавата, като приемате оставките на трима министри, единият го правите шеф на банка, другият зам.-министър, а третият гл. секретар на МВР го правите министър. Това е отговорност в най-вулгарния мафиотски тип. Това каза зам.-председателят на ПГ на БСП Антон Кутев преди гласуването на оставката на Николай Нанков като депутат, предаде репортер на  Агенция „Фокус“ . „Познавам Николай Нанков преди да стане министър. Проблемът ми не е той, а думата отговорност“, коментира той. „Не става дума за отговорност, а за смяна на местата и за продължаване на същата линия“, заяви Антон Кутев. \r\nБиляна ИВАНОВА", "date": "2018.10.10", "title": "Антон Кутев, БСП: ГЕРБ правят единия министър с приета оставка шеф на банка, а другия зам.-министър - това е отговорност от мафиотски тип"}
{"url": "http://www.focus-news.net/news/2018/10/10/2576570/ivan-dimov-deputat-ot-38-to-ns-neobhodimo-e-obedinenie-i-poveche-obgrizhvane-na-malkiya-i-sreden-biznes-u-nas.html", "text": "Необходимо е обединение и повече обгрижване на малкия и среден бизнес у нас. Това каза за предаването „Вече 30 години-времето е наше“ на  Радио „Фокус“  Иван Димов, юрист и депутат в 38 НС от редиците на СДС. По думите му във времето на прехода възможността за развитие на индустриалния бизнес е изведена на преден план, оставяйки малкия бизнес по-назад в глобалното развитие на икономиката в България. „ В европейски мащаб над 90% от реалния бизнес се осъществява от хора, които притежават собствени магазинчета, хотели, малки производства и т.н. Именно тези хора, които пълнят държавната хазна, трябва да се почувстват обгрижвани, трябва да са и по-добре обединени. Едно обединение би ги поставило на една маса с управляващи и синдикати като така ще бъде чут гласът им“, обясни той. Иван Димов коментира още, че хората от малкия и среден бизнес у нас имат нужда от по-адекватна и бърза информация, както и нови нива на обучения, които да ги направят по-гъвкави и конкурентноспособни. „Точно тези хора са и гръбнакът за бъдещо зелено управление, тъй като нуждата от стабилна печалба, ги кара да търсят по-екологични решения. В момента подготвяме проект и мисли в посока обединение на малкия бизнес в България“, каза още Димов.", "date": "2018.10.10", "title": "Иван Димов, депутат от 38-то НС: Необходимо е обединение и повече обгрижване на малкия и среден бизнес у нас"}
{"url": "http://www.focus-news.net/news/2018/10/10/2576556/emanuil-yordanov-bivsh-vatreshen-ministar-postoyanni-beztselni-reformi-v-mvr-sa-nenuzhni-tryabva-tselenasochena-rabota.html", "text": "Постоянни безцелни реформи в МВР са ненужни – трябва целенасочена работа. Това каза за сутрешния блок „Добро утро, България“ на  Радио „Фокус“  бившият вътрешен министър Емануил Йорданов. Системата на МВР все още крие множество проблеми, дори след години наред еднотипно управление, уточни той. „Не може в продължение на много години да управляваш една структура и накрая да кажеш – на нас са ни необходими реформи. А защо не я реформираха до този момент? Трябва да има целенасочена работа за повишаване качеството на разследването и на полицейската работа. Трябва да се търси възможност с човешкия ресурс, който има министерството, да бъдат покрити все по-големи територии”, коментира Емануил Йорданов. Сред основните проблеми в системата на МВР той посочи и огромното текучество на кадри, липсата на вяра от тяхна страна, че работата им се цени, както и на перспектива за устройването им в професионален план.", "date": "2018.10.10", "title": "Емануил Йорданов, бивш вътрешен министър: Постоянни безцелни реформи в МВР са ненужни – трябва целенасочена работа"}
{"url": "http://www.focus-news.net/news/2018/10/10/2576571/smolyan-shte-se-provede-zasedanie-na-oblastniyat-shtab-pri-bedstviya-i-avarii.html", "text": "От 13.00 часа в зала 201 на Областна администрация Смолян ще се проведе Заседание на Областния щаб при бедствия и аварии. Това съобщиха от пресцентъра на  Областната администрация . Преди това, от 11.00 часа, също в зала 201, ще се проведе и заседание на Комисията по заетост.", "date": "2018.10.10", "title": "Смолян: Ще се проведе заседание на Областният щаб при бедствия и аварии"}
{"url": "http://www.focus-news.net/news/2018/10/10/2576575/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Предстоящите избори за парламент в Бавария, разследването на убийството на българската телевизионна водеща Виктория Маринова и продължаващите проблеми около излизането на Великобритания от структурите на Общността са част от основните теми в европейския печат. \r\n***  Според медийни доклади на територията на Германия е арестуван заподозрян за убийството на българската телевизионна водеща Виктория Маринова, пише националният ежедневник  Die Frankfurter Allgemeine Zeitung , като подчертава, че информацията е от местни средства за информация и няма потвърждение на официално ниво.  \r\nСпоред съобщението в медиите заподозреният е на възраст между 28 и 30 години. Твърди се, че след бруталното убийство в Русе той е избягал в Германия, където живее майка му. \r\nТялото на 30-годишната водеща бе открито в събота в парк на брега на Дунав в град Русе. Маринова е била изнасилена и удушена, според следователите. Полицията разследва професионални и лични причини за убийството. Все още не е ясно дали Маринова е била убита заради журналистическата й работа или е станала жертва случайно.  \r\nНезависимо от това, случаят вече стана политически проблем в София. Защото в последното си предаване Маринова представи информация за предполагаема измама със средства от ЕС в България. Европейската служба за борба с измамите (ОЛАФ) в момента оценява информацията. \r\nОбщественото възмущение от убийството и критичните реакции от страна на международната общност принудиха правителството в София да настоява за бързо разкриване на престъплението. В допълнение към организацията „Репортери без граници\", федералното правителство в Берлин също призова за защита на свободата на печата. Европейската комисия изиска компетентните органи бързо да изяснят дали престъплението е свързано с работата на убитата.  \r\nВъв връзка с убийството румънски бездомник бе разпитан във вторник във Русе. Той обаче бе освободен, защото според полицията няма доказателства, нито конкретни доказателства за участието му в престъплението. \r\n***  Преди срещата си с военния министър на Атина Панос Каменос министърът на отбраната на САЩ Джеймс Матис похвали Гърция като „солиден“ и „отличен“ съюзник, а базата в залива Суда край остров Крит - като „едно от най-важните ни пристанища в Средиземно море“, съобщава електронното издание на всекидневника  Kathimerini .  \r\nСрещата между двамата министри ще се проведе след обявената от турския министър на енергетиката Фатих Дьонмез във вторник готовност на Анкара да започне в края на октомври сондажи в източните части на Средиземно море. Той е предупредил също, че Турция „ще защитава докрай нашите ресурси, съгласно международното право”. \r\nМиналата седмица външният министър на Турция Мевлют Чавушоглу заяви, че държавата му няма да позволи на чужди компании от енергийния бизнес да търсят газови находища около крайбрежието на Кипър. По-рано Никозия покани такива компании да се сдобият с нов лиценз за газови сондажни дейности в т. нар. Блок 7 от нейната ексклузивна икономическа зона..  \r\nАмериканската енергийна компания ExxonMolbil обяви миналата седмица, че към края на годината ще започне сондажи край Кипър. \r\n*** Тереза Мей ще изиска от кабинета си нов компромис за Брекзит, пише британският вестник  The Times . \r\nПремиерът ще проведе разширена дискусия за Брекзит по време на заседанието на кабинета във вторник, в навечерието на пътуването ѝ до Брюксел, където се надява да очертае компромисна сделка за ирландската граница. \r\nДискусията се очаква да включва ангажимент Великобритания да остане в ефективен митнически съюз с ЕС след Брекзит, но с \"ясен процес\" от стъпки за излизане. \r\nСпоред правителствен източник министрите се опасяваха, че могат да бъдат притиснати, за да приемат няколко потенциални промени в митническото споразумение и областите на правото на ЕС, които Обединеното кралство трябва да следва след Брекзит. \r\nКабинетът  отчаяно се опитва  да спаси плана за \"единен пазар на стоки\", което би означавало, че те ще бъдат произведени съгласно правилата на ЕС след Брекзит, на който Брюксел се противопоставя. ЕС се опасява, че след Брекзит Великобритания ще може да използва това споразумение, за да подкопае останалата част от ЕС. Брюксел казва, че Великобритания не може да се възползва от предимствата на единния пазар, като същевременно се разграничи от трудовите и екологичните правила. \r\nДва източника заявиха, че Великобритания може да бъде готова да признае, че ще предложи да спазва социалните и екологичните закони на ЕС и евентуално тези за трудовите стандарти. Въпреки това, някои  министри вероятно ще подадат оставки при подобно развитие. \r\n***  Баварските избори обикновено са скучна работа, в която единственият съществен въпрос е какво ще бъде мнозинството на Християнсоциалния съюз (ХСС) в парламента в Мюнхен. И както повечето неща в Бавария, така и това приключва с огромни количества бира и претцели. Но не и тази година, пише Матю Карничниг в статия за европейската редакция на изданието  Politico , в която пояснява пет важни неща, които трябва да бъдат проследени при гласуването в неделя.  \r\nЗа първи път в историята на ХСС почти сигурно ще падне под 40-процентовия праг – резултат, който ще изпрати силни политически трепети от Мюнхен към Берлин.  \r\nОснована през 1945 г., ХСС е управлявала процъфтяващата южногерманска провинция с абсолютно мнозинство през по-голямата част от следвоенната епоха на страната. Това прави ХСС незаменима за „сестринския“ му Християндемократически съюз (ХДС), който е активен във всички германски провинции, с изключение на Баравия. Независимо, че ХСС често създава проблеми на ХДС.  \r\nНа последните избори през 2013 г. ХСС спечели 48%, осигурявайки си по-голямата част от местата в регионалния парламент в Мюнхен, но според последните анкети от миналата седмица, рейтингът й е паднал до 33%. В по-голямата част от Европа резултатът ще бъде мечта за една основна центристка партия. Но след дългото „царуване“ на ХСС тези данни изглеждат като истинска катастрофа. Ако анкетите са точни, то ще се лее кръв.  \r\nВъпреки че Бавария се справя изключително добре икономически – с безработицата под 3%, комбинацията от чувство на неудовлетвореност от миграционната политика, както и от борбата в рамките на ХСС и в тези на коалицията в Берлин, множество избиратели търсят алтернативи. \r\nНе става въпрос за господство на ХСС в Бавария. Като ключов играч в управляващата германска коалиция, изборите в неделя ще послужат и като един вид проверка на влиянието на партията върху националната политика. \r\nПрез юли ХСС почти свалиха правителството в Берлин, настоявайки за нова политика за отклоняване на бежанци на баварската граница. ХСС влязоха в сблъсък с ХДС и социалдемократите и на други фронтове, включително с настояването си за въвеждане на такси за чужденците, използващи магистралите в провинция, и по въпроса за справяне с дизеловия скандал, който разтърси страната.  \r\nЧесто тези сблъсъци привличат също вниманието на Брюксел. Вицепредседателят  на партията, Манфред Вебер, ръководи фракцията на Европейската народна партия (ЕНП) в ЕП. Миналия месец Вебер обяви кандидатурата си за следващ председател на Европейската комисия, амбиция, която също ще остане под въпрос, ако партията му се представи слабо в неделя.  \r\nЕто пет неща, за които трябва да се следи на изборите в Бавария в неделя. \r\n1.Преобръщане на главите \r\nАко анкетите са точни (а това съвсем не е малко вероятно), ще има кръв. Ръководството на партията бе разтърсено от конфликти през изтеклата година на фона на горчиво съперничество между председателя на ХСС Хорст Зеехофер и неговия бивш финансов министър Маркус Зьодер. \r\nСлед лошото представяне на ХСС на федералните избори миналата година, Зеехофер се съгласи да се оттегли от поста премиер ан Бавария, за да отстъпи място на по-младия Зьодер. Зеехофер, който сега е министър на вътрешните работи в кабинета на канцлера Ангела Меркел в Берлин, запази председателството си на ХСС, но и своя конфликт със Зьодер. В навечерието на гласуването в неделя двамата се сочат един друг с пръст. „През последните шест месеца не съм участвал в баварската политика или ръководството на кампанията\", увери Зеехофер пред вестник Süddeutsche Zeitung през уикенда. Междувременно Зьодер даде ясно да се разбере, че „вятърът от Берлин\" е виновен за бедните партийни номера на партията. \r\nЕдин от двамата обаче трябва да си отиде – най-вероятно Зеехофер, който даде да се разбере, че очаква да остане на поста председател на ХСС, но и на поста федерален министър на вътрешните работи на Германия. Като се има предвид конфликтите в работата му и на двата поста, изглежда по-вероятно да се прости с тях. Това би било добре дошло за Меркел, която през последните години многократно влизаше в остри конфликти със Зеехофер, особено по отношение на миграцията. \r\n2.Дали зеленото е новото червено? \r\nПартията „Зелени“ набира сили в Бавария – рейтингът й достигна до 18%, два пъти по-висок в сравнение с последните избори в провинцията. Както се случва на други места в Германия, голяма част от тази „печалба“ е за сметка на социалдемократите (ГСДП), които изглежда са попаднали в смъртоносна спирала. След като спечели повече от 20% от гласовете през 2013 г., ГСДП падна до около 12%. „Зелени“ също така успяха да привлекат някои либерални гласоподаватели, които не се чувстват комфортно с твърдата реторика на партията за миграцията, както и за онези, които са разочаровани от действията партията. \r\nБавария може да предложи повече доказателства, че „Зелени“, които вече управляват в съседната провинция Баден-Вюртемберг, постепенно заменят ГСДП като новата народна партия (Volkspartei) на Германия. \r\n3. Ами „Алтернатива за Германия“? \r\nПовечето медии ще се съсредоточат върху това какво прави популистката „Алтернатива за Германия“.  Според анкетите тя може да разчита на 11% от гласоподавателите, но обикновено партията се представя по-добре, отколкото прогнозират анализаторите. В Бавария дясната партия няма много силни позиции, тъй като никога не е присъствала там осезаемо. Друга консервативна партия, „Свободни избиратели“, има силно присъствие в Бавария, което прави провинцията по-трудна територия за„Алтернатива за Германия“, отколкото са другите провинции в страната.  \r\nНо не може да се отрече, че влиянието на „Алтернатива за Германия“ се усеща в цялата предизборна кампания. За ХСС популистите представляват сериозна заплаха заради твърдото й обхващане на десния край на политическия спектър. Много от поддръжниците, които ХСС е загубил, отдават симпатиите си на „Алтернатива за Германия“. Това стана причина партията да се издига лозунги като „Ние спазваме обещанията, които ХСС е дал“. \r\n4. От какво се интересува гласоподавателите? \r\nОсвен окончателния резултат, най-важният извод от изборите в неделя ще бъде анализът на въпросите, които са първостепенни за гласоподавателите. Докато въпросът за миграцията доминираше голяма част от политическата и медийна дискусия, баварците, както и останалата част от Германия, се притесняват и от редица други неотложни въпроси, от закупуването на жилища на достъпни цени и помощите за децата например.  \r\nСлед изборите ще знаем колко важен е миграционният въпрос за германските гласоподаватели. \r\n5. Кой ще изпие първата бира на Октоберфест? \r\nТази привилегия е запазена за премиера на Бавария. Ще бъде ли това Зьодер? И кой ще вземе втората халба? С други думи, ако ХСС не получи абсолютно мнозинство, въпросът кои коалиционни варианти са възможни след изборите в неделя ще бъде най-ключовият. Ако прогнозите се сбъднат, то „венчавката“ между ХСС и „Зелени“ изглежда като най-допустимия вариант, ако трябва да разчитаме на аритметиката. Въпреки силните си различия по множество въпроси, нито една от двете партии не изключва такава коалиция. Редица германски центристи, включително и Меркел, биха искали да видят подобна конфигурация и на федерално ниво.", "date": "2018.10.10", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/10/2576574/api-podpisan-e-dogovorat-za-proektirane-i-stroitelstvo-na-14-km-ot-traseto-sled-tunel-zheleznitsa-na-avtomagistrala-struma.html", "text": "Подписан е договорът за проектиране и строителство на 1.4 км от трасето след тунел „Железница“ на автомагистрала „Струма“ в посока Крупник. Това съобщиха от пресцентъра на  Агенция „Пътна инфраструктура“ . Това е участъкът от 369-ти км до км 370+400. Изпълнител на отсечката е „ПСТ ГРУП“ ЕАД. Стойността на договора е 22 130 756,88 лв. с ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nДоговорът включва проектиране и строителство на автомагистрален участък с дължина 1.4 км, селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др. Срокът за изпълнение на обществената поръчка е 120 дни за изготвяне на проекта и 480 дни за изпълнение на строително-монтажните работи. \r\nПредстои подписването и на договора с ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Дружеството е избрано за изпълнител на проектирането и строителството на трасето преди тунел „Железница“ от 366-ти км до км 366+720. Тази отсечка е с дължина 720 м и включва обслужващ тунелен път при северния портал на бъдещия тунел и мостово съоръжение с обща дължина 620 метра. \r\nОбществената поръчка за „Проектиране и строителство на автомагистрала „Струма“ Лот 3.1 Тунел „Железница“ беше в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Тя беше разделена на три части, за да може на обекта да се работи едновременно и проектът да завърши в срока на ОПТТИ 2014-2020 г. Агенция „Пътна инфраструктура“ припомня, че има избран изпълнител и за тунелното съоръжение, но решението се обжалва през КЗК. Очаква се решението на комисията.", "date": "2018.10.10", "title": "АПИ: Подписан е договорът за проектиране и строителство на 1.4 км от трасето след тунел „Железница“ на автомагистрала „Струма“"}
{"url": "http://www.focus-news.net/news/2018/10/10/2576577/shumen-yordan-radichkov-mladshi-gostuva-v-regionalna-biblioteka-stiliyan-chilingirov.html", "text": "От 17.30 ч. за среща разговор жителите на Шумен в Регионална библиотека „Стилиян Чилингиров ще гостува Йордан Радичков – младши, автор на сборниците с разкази „Малка човешка мелодия”, „Игра на гъски” и „Двеста линейки на час”. Това съобщиха от  библиотеката . Представянето на младия автор е организирано от Регионална библиотека „Стилиян Чилингиров”, с финансовата подкрепа на Национален фонд „Култура”, в рамките на проекта „И библиотеката – сцена за млади”, чиято идея е да популяризира таланта и творчеството на дебютиращи творци в подкрепа на тяхната разпознаваемост в общественото пространство, а заедно с това да утвърди ефективни библиотечни практики за маркетинг на културата и образованието.", "date": "2018.10.10", "title": "Шумен: Йордан Радичков – младши гостува в Регионална библиотека „Стилиян Чилингиров“"}
{"url": "http://www.focus-news.net/news/2018/10/10/2576572/prof-stati-statev-unss-tryabva-da-provezhdame-obshtestvena-akademiya-po-antikoruptsiya-zashtoto-publikata-nyama-predstava-kakvo-e-kpkonpi-naprimer.html", "text": "Трябва да провеждаме обществена академия по антикорупция, защото публиката няма представа какво е КПКОНПИ например. Това каза ректорът на УНСС проф. Стати Статев по време на конференция „Антикорупционното образование – ефективен инструмент за превенция на корупцията“, предаде репортер на  Агенция „Фокус“ . \r\n„Ние работим с КПКОНПИ от много време. Програмата по антикорупция, която ще се изучава в УНСС, е готова и предстои да бъде представена. За изминалите десетилетия успяхме да възпитаме сериозни професионални общности и изоставихме образованието на публиката. Имаме едни много добре подготвени затворени общества, но насреща имаме неграмотна публика. И с ясното съзнание, че сме отговорни да направим не само елитното обучение, трябва да направим и една много сериозна система на нещо като обществена академия по антикорупция, която да минава през всички нива“, каза проф. Статев. Той посочи, че залавянето на престъпниците е само върха на айсберга, но трябва да се тръгне отдолу. „Не трябва ли да тръгнем оттам, че всички да познаваме законите, за да ги спазваме. Затова трябва да започнем от много ниско. Тоест, трябва да открием в образователен смисъл цялата съвкупност от поведенчески практики, които водят към такова мислене. Трябва да променим начина на мислене, на комуникация, на взаимодействие“, посочи проф. Статев. Той обясни, че вече е стартирала първата лекция от обществената академия в УНСС, която е била изнесена от председателя на КПКОНПИ Пламен Георгиев. „Тя беше изключително полезна, защото публиката няма представа какво е КПКОНПИ. Става въпрос за просветителска дейност и ние имаме програма за такива публични лекции“, коментира ректорът на УНСС. \r\nЦветилена СИМЕОНОВА", "date": "2018.10.10", "title": "Проф. Стати Статев, УНСС: Трябва да провеждаме обществена академия по антикорупция, защото публиката няма представа какво е КПКОНПИ например"}
{"url": "http://www.focus-news.net/news/2018/10/10/2576581/pregled-na-osnovnite-temi-vav-varnenskiya-pechat.html", "text": "„Стреляха по автобуси на „Градски транспорт“ в движение“, е заглавие от първа страница в днешния брой на варненския вестник  „Черно море“ . Във Варна още 2 автобуса на общинския превозвач „Градски транспорт“ бяха мишени на стрелец. Стъклата им са счупени – с камък и въздушна пушка. Пострадали за щастие няма.  \r\n„Минен ловец „Цибър“ отплава на 39-дневна мисия“, допълва изданието.  Минен ловец „Цибър“ отплава на 39-дневна задгранична мисия. Като част от втората постоянна противоминна група кораби на НАТО той ще участва в учението на ВМС на Турция „Nusret“ в Егейско море и в българо-румънското учение „Посейдон 2018“. Ритуалът се състоя в Пункт за базиране Варна.  \r\n„Решават за нощен транспорт до „Аспарухово“ и кварталите“, е друго заглавие в броя. Комисията по транспортни схеми към общината ще решава дали да бъдат открити нощни линии във Варна. Това стана ясно на заседание на ПК „Транспорт“. Според входиралите подписка (местна инициативна група „За Галата“) се иска функционирането на 2 маршрута: линия 1 – по №148 („Владиславово“ – „Почивка“) с интервал 60 минути, от полунощ до 5 ч. сутринта; линия 2 – по маршрута на №17 „а“  („Почивка“ – „Галата“) през час, от полунощ до 5 ч. Шефът на „Градски транспорт“ инж. Злати Златев обаче сподели пред присъстващите, че анализите на дружеството показват, че няма особен интерес към пътуване по тези 2 маршрута след 21 часа.  \r\n„Във Варна цените на такситата остават непроменени“, допълва изданието. „Жените у нас по-често търсят психолог“, е друга тема в изданието. На 10 октомври отбелязваме Световния ден на психичното здраве. Според данните на Световната здравна организация над 450 млн. души по света имат психични разстройства.", "date": "2018.10.10", "title": "Преглед на основните теми във варненския печат"}
{"url": "http://www.focus-news.net/news/2018/10/10/2576576/dobrich-na-ofitsialna-tseremoniya-shte-badat-vracheni-natsionalnata-literaturna-nagrada-dora-gabe-i-otlichie.html", "text": "Община град Добрич кани гражданите и гостите на града на 11 октомври от 18.00 часа в Огледална зала „Нели Божкова“ да присъстват на официалната церемония за връчване на Националната литературна награда „Дора Габе“ и отличие. Това съобщиха от пресцентъра на  Общината . \r\nНационалната литературна награда „Дора Габе“ е учредена през 2002 година и се връчва за първи път през следваща година (2003) по повод 115 години от рождението на Дора Габе. Наградата се връчва на пет години за значителни художествени постижения в духа на посланията на Дора Габе и принос в националната литература. Наградата може да бъде съпътствана от отличия: за принос в научното изследване и популяризиране  на творчеството на Дора Габе; за принос в превода на художествени произведения. \r\nНосители на НЛН „Дора Габе“ са: Елка Няголова (2003), Лиляна Стефанова (2008) и Рада Москова (2013). Носители на Отличие са: Издателска къща „Пламък“ с директор Георги Константинов, Иван Атанасов, Леда Милева, Петър Крумов и Национална литературна и артистична академия. \r\nТази година след Решение №37-21 от 18 септември 2018 г. на Общински съвет град Добрич носител на Националната литературна награда „Дора Габе“ става поетесата Камелия Кондова, а носител на Отличие за принос в изследването и популяризирането на творчеството на Дора Габе е Драгни Драгнев – поет и белетрист. \r\nКамелия Кондова е родена на 20 февруари 1969 г. в гр. Добрич. Завършва Езикова гимназия „Гео Милев“ в родния си град. Висше образование получава във Великотърновския университет „Св. св. Кирил и Методий“, специалност „Българска филология“. Работила е като журналист. Понастоящем живее в столицата. Автор е на поетичните книги: „Повод за живот“ (1988), „Не и милост“, „Как се обича художник“ (1994), „Небе под ада“, „Тепърва ще се уча на живот“ (1998), „Малки смърти“ (2007), „Колко е живот да му се сърдя“ (2010), „Бай Георги има тъжни рамене“ (2014). Отличавана е с Голямата награда в националния конкурс „Петя Дубарова“, с Голямата награда в националния конкурс „Веселин Ханчев“ (двукратно), с Първа награда на вестник „Литературен глас“ – Стара Загора, с Първа награда от Национален конкурс „Петър Алипиев“, Годишната награда за поезия на Съюза на българските писатели, със Сребърно летящо перо в международния конкурс за поезия на Славянска академия и мн. др. Член е на Съюза на българските писатели от 1997 г. \r\nДрагни Драгнев е роден на 05 януари 1939 г. в Добрич. След като завършва гимназия, учи в Учителския институт в Шумен. Продължава образованието си във Великотърновския университет „Св. св. Кирил и Методий”, където през 1990 г. се дипломира по специалностите „Българска филология“ и „История“. Дълги години работи като журналист във вестник „Добруджанска трибуна” в Добрич. Бил е кореспондент на БТА, учител, радиожурналист. Сътрудничи на централния печат и на БНР с поезия и публицистика. Първите си стихотворения публикува във вестници и списания в Добрич и Варна, а първата му поетична книга „Жътва” (1976) излиза в издателство „Г. Бакалов” с редактор Петър Алипиев. Автор е на стихосбирките „Живея в равнина” (1992), „Близост”(2002), „Бягат дните” (2006), „Будни очи” (2007), „Взаимни сетива” (2012) и др., на белетристичните книги „Таткови приказки” (2003), „Войната на хан Тервел” (роман, 2003), „Обич и гняв” (роман, 2003), „Гълъбови химни” (роман, 2005), „Часът на говорещите буболечки” (роман, 2005) „Невидимите пейзажи на любовта” (роман, 2007), „Сънят на тревите” (роман, 2010), „Сабя на брега” (роман, 2009), „Не събуждай мъртвите” (роман, 2006), „Път към слънцето” (роман, 2008), както и на публицистичните книги „Нашата Дора Габе” (записки, 2004), „Кръгът на Дора Габе” (2008) и „Мъдрецът и птицата” (2009) и др. Основна тема в белетристиката му е съдбата на Добруджа в миналото и днес. Автор е на историческите драми „Аспарух” (1970) и „Тервел” (1986), поставяни в Драматичен театър „Й. Йовков” в Добрич, както и на пиесите за куклен театър „Петлето Кук” (1970) и „Бонбони от шоколад” (1985), поставяни в Куклените театри в Добрич и Силистра. Стиховете му са превеждани на руски, украински и унгарски език. Членува в Сдружението на писателите в Добрич. Член е на Съюза на българските писатели.", "date": "2018.10.10", "title": "Добрич: На официална церемония ще бъдат връчени Националната литературна награда „Дора Габе“ и отличие"}
{"url": "http://www.focus-news.net/news/2018/10/10/2576583/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-oktomvri.html", "text": "„Софийска вода” временно ще прекъсне водоснабдяването в някои части на столицата на 11 октомври. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на бул. „Илиянци“ жк. „Военна рампа“, се налага спиране на водоподаването от 09:00  до 21:00 часа на клиентите на „Софийска вода”, живеещи в: кв. „Орландовци“ в района на ул. „Първа Българска армия“, ул. „Каменоделска“, ул. „Кожарска“, река Владайска, ул. „Лавандула“, ул. „Липов цвят“, ул. „Жак Дюкло“, жп линия, река Суходолска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рояк“ на ъгъла с ул. „Нов градец“; ул. „Железопътна“ ъгъла с ул. „Съзнание“; ул.“Първа Българска армия“ ъгъла с ул. „Знаме на труда“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на бул. „Джеймс Баучер“ жк. „Лозенец“, се налага спиране на водоподаването от 09:00  до 19:00 часа на клиентите на „Софийска вода”, живеещи в района на: бул. „Джеймс Баучър“ от ул. „Милин камък“ до пл. „Велчова завера“; ул. „Димитър Димов“; ул. „Милин камък“ от бул. „Джеймс Баучър“ до бул. „Св. Наум“; ул. „Презвитер Козма“ от ул. „Милин камък“ до ул. „Света гора“; ул. „Света гора“ от бул. „Джеймс Баучър“ до ул. „Презвитер Козма“; ул. „Йоан Екзарх“ от бул. „Джеймс Бачър“ до ул. „Димитър Димов“; бул. „Св. Наум“ от бул. „Черни връх“ до ул. „Вишнева“; карето между, ул. „Арх. Йордан Миланов“, ул. „Кръстю Сарафов“, ул. „Бряст“, бул. „Св. Наум“, ул. „Кръстю Срафов“, ул. „Св. Теодосий Търновски“, ул. „Йоан Екзарх“, ул. „Милин камък“, ул. „Черноризец храбър“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рояк “ ъгъла с ул. „Нов градец“; ул. „Железопътна“ ъгъла с ул. „Съзнание“; ул.“Първа Българска армия“ ъгъла с ул. „Знаме на труда“. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с извършване на строително-монтажни работи на ул. „Княз Борис I“ Център, се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. „Княз Борис I“, бул. „Александър Стамболийски“, бул. „Тодор Александров“, пл. „Света Неделя“; бул. „Тодор Александров“ от ул. „Цар Самуил“  до ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров“ ъгъла с ул. „Княз Борис I“. \r\nВъв връзка с подмяна на сградно водопроводно отклонение на ул. 558 кв. „Христо Ботев“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. 519, ул. 510, ул. „Мими Балканска“, ул. „Владимир Минков – Лотко“, ул. „Георги Спасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 511 ъгъла с ул. 513. \r\nВъв връзка с изграждане на сградно водопроводно отклонение на бул. „Сливница“ кв. „Република“ 2, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Република“ 2, кв. „Толева махала“; окръжно „ВиК“ - Божурище, магазин „Метро 2“, бензиностанции Петрол и Лукойл- Република 2, магазин „Хиполенд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред хотел „Трафи М“. \r\nВъв връзка с подмяна на сградно водопроводно отклонение на ул. „Христо Ботев“ гр. Нови Искър кв. „Гниляне“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: кв. „Гниляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул. „Смолничето“. \r\nВъв връзка с монтаж на пожарен хидрант на ул. „Самоковски път“ с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Янко Панайотов“, ул. „Свети Кирил и Методий“, ул. „Простор“, ул. „Съединение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Янко Панайотов“ ъгъла с ул. „Свети Атанасий“. \r\nВъв връзка с прекъсване на сградно водопроводно отклонение на ул. „Дъб“ с. Лозен, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Дъб“, ул. „Бор“, ул. „Ясен“ от ул. „Липа“ до ул. „Дъб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Дъб“ ъгъла с ул. „Кория“. \r\nВъв връзка с механично почистване на резервоар „Ловджийска чешма“ община „Панчарево“, се налага спиране на водоподаването от 11:00 до 23:00 часа на клиентите на „Софийска вода”, живеещи в района на: Вилна зона „Градищe“; Вилна зона „Ловджийска чешма“; Вилна зона „Белика“ – ул. „Славей“, ул. „Роза“, ул. „Невен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: вилна зона „Градище“ – ул. „Младежка“ ъгъла с ул. 3; вилна зона „Ловджийска чешма“ – до чешмата. \r\nВъв връзка с подмяна на спирателен кран на ул. „Пресвета“ с. Чепинци, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Пресвета“, ул. „Стара планина“ от ул. „Отечество“ до ул. „Стара ливада“ и ул. „Стара ливада“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стара планина “ ъгъла с ул. „Пресвета“. \r\nВъв връзка с подмяна на сградно водопроводно отклонение на ул. „Бяла бреза“ кв. „Симеоново“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Бяла бреза“ №5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бяла бреза“ ъгъла с ул. „Пряка поляна“. \r\nВъв връзка с подмяна на сградно водопроводно отклонение в с. Мрамор, се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Еделвайс“ и ул. „Теменужка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Еделвайс“ ъгъла с ул. „Иван Вазов“. \r\nВъв връзка с реконструкция на уличен водопровод на ул. „Николай Хрелков“ кв. „Горна баня“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Николай Хрелков“ от №49 до №55. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хрелков“пред №55. \r\nВъв връзка с подмяна на сградни водопроводни отклонения на ул. „Смагово“ и ул. „Жеравна“ кв. „Курило“ гр. Нови Искър, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Жеравна“ от №14 до №26Б; ул. „Смагово“ от ул. „Билка“ до ул. „Космонавт“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Жеравна №26; ул. „Билка“ ъгъла с ул. „Смагово“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.10", "title": "„Софийска вода” временно ще прекъсне водоснабдяването в някои части на столицата на 11 октомври"}
{"url": "http://www.focus-news.net/news/2018/10/10/2576566/premierat-boyko-borisov-za-tri-dni-prochetoh-chudovishtna-neshta-za-balgariya-razni-sini-i-cherveni-polititsi-se-skasaha-da-prashtat-imeyli-v-bryuksel-i-sasht.html", "text": "За три дни прочетох чудовищна неща за България, разни сини и червени политици се скъсаха да пращат имейли в Брюксел и САЩ. Това каза пред журналисти в Министерски съвет премиерът Бойко Борисов, предаде репортер на  Агенция „Фокус“ . „Българи, направиха така, че през тези няколко дни, за България да се говори като Малта или Словакия. Да си очернят държавата по най-брутален и гаден начин, да се радват, ако България бъде в световните новини с негативна информация и то за най-тежко престъпление - нападение над разследващ журналист\", каза той. „Само в рамките на три дни прочетох чудовищна неща за България и нито едно вярно. Разни сини и червени политици се скъсаха да пращат имейли и да ходят да обясняват в Брюксел  и САЩ какво се е случило в България. Мигар това не се случва в други държави или е някакъв изолиран случай“, попита Борисов. „Като разследващи журналисти, още в началото когато се знаеше, че има ДНК от извършителя, знаете как се крият извършителите“, заяви премиерът и допълни, че целта на един извършител на поръчково убийство са парите, като не оставя следи.  \r\nБойко Борисов поясни, че в момента в Брюксел го гледат много хора. „Аз умишлено не разговарях с тях през тези дни, защото очаквах, че това, което са ни учили не само на правосъдие, разследвания, полицейски действия – да не се обвинява никой до категоричното доказателство, че това е виновникът, те ни разсипаха. Ще си променя и за шпицен кандидата мнението. Внимателно съм чел всички. Ще имаме сериозен разговор в ЕНП, но това е политиката“, заяви той. „Много неща бих казал още, но ще минат добрия тон. Отнасяме се с изключително внимание към всяко разследване, към всеки сигнал. С нищо не сме заслужили като държава говоря, така да бъде охулена само за няколко дни. Тук всички работиха не на 100, а на 1000%. На Маринов казах да не се връща в Русе, докато не се разкрие убийството. Последният ни разговор е снощи в 02.00 часа. Надявам се в бъдеще да не се получават и подобни експерименти на провокиране на несъществуващи престъпления. Бързо реагирах на сигнала, който ми даде Нова телевизия в Ню Йорк и се оказа точно обратното. Вие не сте четвъртата, вие сте първата власт в момента“, каза той и помоли медиите да се държат отговорно. „Такава свобода да пишете, да говорите, да предавате по всяка тема, е факт“, заяви министър-председателят. \r\nЛюба АЛЕКСИЕВА", "date": "2018.10.10", "title": "Премиерът Бойко Борисов: За три дни прочетох чудовищна неща за България, разни сини и червени политици се скъсаха да пращат имейли в Брюксел и САЩ"}
{"url": "http://www.focus-news.net/news/2018/10/10/2576582/ministar-krasimir-valchev-antikoruptsionnoto-obrazovanie-v-uchilishte-shte-bade-vpleteno-v-razlichnite-predmeti-kato-grazhdansko-obrazovanie-istoriya-i-literatura.html", "text": "Антикорупционното образование в училище ще бъде вплетено в различните предмети като гражданско образование, история и литература. Това каза пред журналисти министърът на образованието Красимир Вълчев, предаде репортер на  Агенция „Фокус“ . „Засега не е предвиден отделен час в училище за антикорупционно образование. То ще се изучава чрез предмета гражданско образование в най-голяма степен, тъй като това, което обхваща предметът - гражданските компетентности и въобще функционирането на държавата, е свързано с темата корупция. Също така може да се изучава и по линията на разширената и факултативната подготовка, за което могат да бъдат изработени допълнителни учебни програми, учебни помагала“, каза още Вълчев. \r\nОбразователният министър посочи, че атикорупционното образование ще бъде въведено и в часа на класа. „Различни теми могат да бъдат вплетени и в различни учебни програми като география и икономика, история, част от творбите дори и и по литература могат да бъдат свързани с тази тема. Трябва да направим така, че децата да придобият социални компетентности, за да бъдем добро общество. Затова е необходимо да добавим към учебните програми някои дисциплини, както Гражданско образование, която въвеждаме в 11 и 12 клас“, коментира Вълчев. \r\nЦветилена СИМЕОНОВА", "date": "2018.10.10", "title": "Министър Красимир Вълчев: Антикорупционното образование в училище ще бъде вплетено в различните предмети като гражданско образование, история и литература"}
{"url": "http://www.focus-news.net/news/2018/10/10/2576586/komisiyata-po-vatreshna-sigurnost-i-obshtestven-red-shte-provede-zasedanie.html", "text": "Комисията по вътрешна сигурност и обществен ред ще проведе заседание в зала 232 на пл. \"Княз Александър I\" №1 от 14.30 часа днес. Това съобщиха от пресцентъра на  МВР . Дневният ред включва:  \r\n- Изслушване на министъра на вътрешните работи по чл. 29, ал. 1 от ПОДНС;  \r\n- Законопроект за ратифициране на Споразумението между правителството на Република България и кабинета на министрите на Украйна за сътрудничество при бедствия, № 802-02-23, внесен от Министерски съвет на 25 септември 2018 г.;  \r\n- Разни.", "date": "2018.10.10", "title": "Комисията по вътрешна сигурност и обществен ред ще проведе заседание"}
{"url": "http://www.focus-news.net/news/2018/10/10/2576585/sport-balgariya-pobedi-tayland-s-32-geyma-na-svetovnoto-v-yaponiya.html", "text": "България победи Тайланд с 3:2 гейма в осмия си мач от световното първенство по волейбол за жени в Япония. Българките изявиха амбиции да завършат шампионата на планетата с две победи, които ще ги пратят сред най-добрите 12 в крайното подреждане. Победата срещу Тайланд дойде едва в тайбрека, който бе спечелен с 19:17. Мачът с представителките на Източна Азия е първи в исторически аспект между двата тима. \r\nУтре рано сутринта играем срещу Азербайджан от 04:40 часа.", "date": "2018.10.10", "title": "Спорт: България победи Тайланд с 3:2 гейма на световното в Япония"}
{"url": "http://www.focus-news.net/news/2018/10/10/2576578/tsvetan-tsvetanov-gerb-ubiystvoto-v-ruse-e-tezhko-i-brutalno-vseki-mozhe-samo-da-zamalchi-i-da-ostavi-profesionalistite-da-si-svarshat-rabotata.html", "text": "Убийството в Русе е тежко, брутално. Престъпление, за което всеки един може само да замълчи и да остави професионалистите да си свършат работата. Това каза председателят на ПГ на ГЕРБ Цветан Цветанов преди гласуването на оставката на Николай Нанков като депутат, предаде репортер на  Агенция „Фокус“ . „Мисля, че днес можем да дадем уважение и респект за денонощния труд на българските полицаи, следователи и прокурори“, заяви той. „Не знам как гледате тези професионалисти, които укорявахте в часовете след като беше установено, че има жертва“, коментира Цветан Цветанов към БСП. „Вие искате само да рушите и да създавате напрежение в обществото и това под една или друга форма не ви прави чест. Това е ваше право и профилът ви на поведение, откакто имате сегашния си председател. Решете си проблема във вестник „Дума“ и тогава излезте на трибуната“, се обърна председателят на ПГ на ГЕРБ към БСП. „ПГ на ГЕРБ в коалиция с „Обединени патриоти“ доказахме, че можем да носим морална отговорност. И достойният Валентин Радев, и достойният Ивайло Московски, и достойният Николай Нанков подадоха оставките си“, посочи Цветан Цветанов. „В Бяла загинаха български граждани, а вие не понесохте никаква морална отговорност. Българските избиратели не ви дадоха възможността да имате следващ управленски мандат, дълги години няма и да го имате“, каза още той. \r\nБиляна ИВАНОВА", "date": "2018.10.10", "title": "Цветан Цветанов, ГЕРБ: Убийството в Русе е тежко и брутално - всеки може само да замълчи и да остави професионалистите да си свършат работата"}
{"url": "http://www.focus-news.net/news/2018/10/10/2576587/pregled-na-osnovnite-temi-vav-velikotarnovskiya-pechat.html", "text": "„До 70% от великотърновци ще плащат по-висок данък за старите си коли“, е заглавие от областния всекидневник  „Янтра Днес” . Над 70% от великотърновци ще бъдат засегнати от готвените промени в данъччната политика за облагане сн по-високи налози на старите автомобили, показва проучване на „Янтра Днес“. На този етап е ясно, че местният данък ще зависи от екостандарта за колите и от годината на производство. Така от догодина данъците за автомобилите над 15 години скачат с около 30%. А на тези над 20 г. налогът ще достигне до 50%. Отпада и облекчението за автомобилите с катализатор, които досега имаха по-ниски данъци. \r\n„Велико Търново става център на Старопланински туристически район“, е друг акцент от ежедневника. Във Велико Търново ще бъде създадена Организация за управление на Старопланински туристически район, чийто център ще е именно старопрестолният град. Първата информационна среща за предстоящото учредяване на структурата ще се състои на 10 октомври 2018 година в голямата зала на Община Велико Търново. По покана на кмета Даниел Панов във форума ще участват представители на 32 общини, туристическите дружества „Трапезица – 1902“ и „Стратеш“ (Ловеч), областните администрации от старата столица и Ловеч. Срещата започва в 11.00 ч. \r\n„Откриха първия бизнес инкубатор за екотуризъм и биоземеделие“, е заглавие от страница три на ежедневника. „Отложиха дело по жалба на собствениците на склада, в който откриха негодни храни”, четем на страници четири в изданието. На страница пет е публикуван материал, озаглавен: „Шестима полицаи смениха пагона с кметския стол“. \r\nНа спортната страница на вестник „Янтра Днес“ четем: „Етър – 64“ стартира с 28:20 в Сливница“. \r\n„Започва изграждането на прекия път към два великотърновски квартала“, е акцент от първа страница на другия областен ежедневник -  „Борба“ . Най-голямата местна пътностроителна компания „Пътни строежи ВТ“ започва изграждането на дългоочаквания пряк път между двата големи великотърновски квартала „Зона В“ и „Бузлуджа“. Всички проекти за него вече са съгласувани, като единствено се чака становище от „Енерго про“ за захранване на стълбовете за осветление, което трябва да бъде изготвено до сряда. \r\n„Разследват как ловна дружинка в Бяла река е прехвърлена в Севлиево с фалшиви подписи“, е друга тема от ежедневника. Ловната дружинка в Бяла река, в която са и авджиите от Горско Калугерово, вече е прехвърлена в ловно-рибарско дружество „Сокол“ в …Севлиево. Това се е случило с фалшифицирани подписи на членове на селската дружинка в Сухиндолско, за което има жалба в прокуратурата в Павликени. \r\n„Старата столица става център за управление на Старопланински туристически район“, „54-ма дариха кръв за ранените в катастрофата край Ново село“, „Обновиха 30 вековни къщи в старата част на В. Търново“, са други заглавия от страниците на всекидневника. \r\n„Хандбалистите започнаха в победа, Соня Богданова най-резултатна в Сливница“, „Етър ВТ“ класира два отбора на осминафиналите на Купа БФС“ и „Седем минути преди края на мача в Габрово младите локомотивци бяха на гол разлика от опитния съперник“, са акцентите от спортната страница на изданието.", "date": "2018.10.10", "title": "Преглед на основните теми във великотърновския печат"}
{"url": "http://www.focus-news.net/news/2018/10/10/2576584/hurriyet-turskata-politsiya-ima-sedmina-zapodozreni-po-sluchaya-na-izcheznaliya-zhurnalist.html", "text": "Турските следователи имат седмина заподозрени по случая с изчезването на журналиста Джамал Кашоги, които са записани от камерите в близост до консулството на Саудитска Арабия в Истанбул, съобщава вестник  Hurriyet . \r\nПолицията е проучвала заснетия от две улични видеокамери материал, след като саудитските официални представители съобщиха, че охранителните камери вътре в сградата на консулството не са работили миналата седмица, когато Джамал Кашоги изчезна.  \r\nЧастният телевизионен канал NTV съобщи във вторник, че на записите се вижда как всички заподозрени влизат в сградата половин час преди Кашоги и излизат от нея три часа по-късно. Те са напуснали района с две коли, чиито номера полицията може да разчете. \r\nПо-рано бе съобщено, че турската полиция се е насочила към 15 саудитски граждани, пристигнали с два самолета в деня на инцидента, а после през Дубай и Кайро са се насочили към Риад като крайна дестинация.   \r\nЕдин от двата самолета с 15 саудитски граждани на борда е бил претърсен от турските власти преди да отлети за Дубай. Не става ясно веднага дали вторият самолет, който е заминал за Египет, също е претърсван, поясняват от редакцията. \r\nСпоред дипломатически източници, до турското външно министерство е изпратена дипломатическа нота , с която се канят експерти да посетят консулството в Истанбул. Говорителят на турското външно министерство Хами Аксьой съобщи във вторник, че „ ще бъде извършено претърсване на сградата като част от провежданото разследване“. Ивелина Ватова", "date": "2018.10.10", "title": "Hurriyet: Турската полиция има седмина заподозрени по случая на изчезналия журналист"}
{"url": "http://www.focus-news.net/news/2018/10/10/2576589/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“", "date": "2018.10.10", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/10/2576580/parlamentat-prie-ostavkata-na-nikolay-nankov-kato-deputat.html", "text": "Парламентът прие оставката на Николай Нанков като депутат, предаде репортер на  Агенция „Фокус“ . „За“ приемането на оставката му гласуваха 102-ма народни представители, а двама се въздържаха. Николай Нанков посочва лични причини като мотив да подаде оставка. Той депозира искането да бъде освободен като депутат в деловодството на парламента вчера. Нанков се върна в парламента, след като се оттегли като министър на регионалното развитие и благоустройство. По настояване на премиера Бойко Борисов Николай Нанков освободи поста след тежката катастрофа край Своге, при която загинаха 20 души. Мястото му в министерството зае Петя Аврамова. Заради инцидента оставки подадоха и Ивайло Московски като транспортен министър и Валентин Радев като вътрешен министър. Оставките на тримата бяха приети от депутатите на 20 септември. След 3-часов дебат в зала новите министри Петя Аврамова, Румен Желязков и Младен Маринов встъпиха в длъжност. Останалите двама бивши министри Ивайло Московски и Валентин Радев остават депутати.  \r\nБиляна ИВАНОВА", "date": "2018.10.10", "title": "Парламентът прие оставката на Николай Нанков като депутат"}
{"url": "http://www.focus-news.net/news/2018/10/10/2576588/stara-zagora-esennata-obrabotka-na-trevnite-ploshti-v-grada-protiv-karlezhi-shte-zapochne-na-11-oktomvri.html", "text": "На 11 октомври в 20.00 часа започва есенната обработка на тревните площи против кърлежи в детските и социални заведения, паркове, детски площадки и обществени сгради на територията на град Стара Загора. Това съобщиха от пресцентъра на  Общината.  Обработката на тревните площи в детските и социалните заведения в града се извършва едновременно от три екипа на 13.10.2018 г./събота/. Обработката на тревните площи в селата ще се извърши по график от 15.10.2018 г. Ще бъдат обработени общо 783 244 кв.м площ. Със заповед на кмета на община Стара Загора са определени длъжностни лица, които да следят за изпълнението на дейностите и да присъстват при извършването и приемането на работата за съответните обекти. Копие от сключения договор с фирмата изпълнител, графика за обработка и информация за препарата, с който ще се извършва обработката ще бъдат изпратени за информация и контрол до РЗИ Стара Загора. Създадена е организация за окосяване на площите, подлежащи на обработка от съответните АБ, Звено „Озеленяване“ и директорите на съответните детски и социални заведения. За обработката на детски площадки, зелени площи, кучешки градинки, улици и площади ще се използва препарата Сайръс 10 ЕВ - инсектицид и акарицид срещу кърлежи, комари, бълхи, мухи и хлебарки, с активно вещество циперметрин. Пръскането ще се извърши от фирма „Контрол-М” ЕООД, Стара Загора, с управител Мариана Иванова.", "date": "2018.10.10", "title": "Стара Загора: Есенната обработка на тревните площи в града против кърлежи ще започне на 11 октомври"}
{"url": "http://www.focus-news.net/news/2018/10/10/2576590/plamen-georgiev-kpkonpi-zaedno-s-mon-shte-izgotvim-pomagala-po-antikoruptsionno-obrazovanie-koito-uchitelite-v-uchilishte-da-izpolzvat.html", "text": "Заедно с МОН ще изготвим помагала по антикорупционно образование, които учителите  в училище да използват. Това каза пред журналисти председателят на Комисията за противодействие на корупцията и за отнемане на незаконно придобито имущество (КПКОНПИ) Пламен Георгиев, предаде репортер на  Агенция „Фокус“ . „Основната ни идея е да започне обучение в антикорупционна насока, защото виждаме, че обществото ни е станало доста безкритично. И се приема например, че когато едно лице е на високо положение и има някакви възможности, донякъде е нормално да се възползва от това. А то е абсолютно нередно. Затова искаме да положим основните на тази идея“, обясни Георгиев. Той посочи, че трябва да се започне от самото начало – от подготвителната група в детската градина. „Там чрез игри и други подобни методи децата трябва да сформират своето виждане за добро и лошо, а след това вече ще се продължи в училищата с вплитане в различни предмети. Но това ще е най-трудният момент – как тази информация да присъства в различните учебни дисциплини без да се казва думата „корупция“. А след това, това нещо ще се продължи и във висшето образование“, каза още Георгиев и посочи, че по този начин трябва да може да се сформира едно ново съзнание. \r\n„Много ми хареса една мисъл на конференцията в Прищина, на която присъствах, която казва, че в борбата с корупцията напредваме със сантиметри, а не с метри. Но това не е причина да се откажем. Защото именно тези бавни мерки после дават резултат“, каза още председателят на КПКОНПИ. Георгиев обясни, че Комисията заедно с МОН ще изготвят специални помагала, по които учителите в училище да преподават. „А и в чужбина има много такива готови помагала, които ще можем да използваме наготово, разбира се, адаптирайки ги към българската действителност. Целта е да възпитаваме некорумпирани граждани и граждани, които да подават сигнали за корупция“, каза още той. \r\nЦветилена СИМЕОНОВА", "date": "2018.10.10", "title": "Пламен Георгиев, КПКОНПИ: Заедно с МОН ще изготвим помагала по антикорупционно образование, които учителите в училище да използват"}
{"url": "http://www.focus-news.net/news/2018/10/10/2576593/burgas-grazhdanski-dialog-badeshte-na-kohezionnata-politika-na-es-shte-se-provede-v-grada-na-12-oktomvri.html", "text": "Община Бургас и Областен информационен център - Бургас организират граждански диалог на тема: \"Бъдещето на Кохезионната политика на ЕС. Финансови инструменти за градско развитие\", с участието на Фонд за градско развитие по ОП \"Региони в растеж\" и \"Фонд за устойчиви градове\". Това съобщиха от пресцентъра на  Община Бургас . Събитието ще се проведе на 12.10.2018 г. (петък), от 13.30 часа в Заседателната зала на Културен дом на нефтoхимика, ет. 2, пл. \"Тройката\". Целта е да се проучат местните нужди, за да се осигури подходящо финансиране за бъдещите инициативи на общините. Във втората част на дискусията ще се включи Андрей Новаков, евродепутат в групата на Европейската народна партия и главен преговарящ по Кохезионната политика на ЕС след 2020 година. Политиката на сближаване, колко средства и в какви направления ще бъдат заложени, как да се улесни и опрости достъпът до европейско финансиране, премахването на двойния стандарт при храните и стоките в ЕС, ще са част от въпросите във форума. Гражданският диалог е част от националната инициатива на 28-те Областни информационни центрове, посветена на популяризирането на новата многогодишна финансова рамка 2021-2027 година и отбелязването на 30 години Кохезионна политика на ЕС. Дискусията ще допринесе за задълбочаването на стартиралия диалог по отношение на идентифицирането на общи приоритети на регионално ниво през следващия програмен период.", "date": "2018.10.10", "title": "Бургас: Граждански диалог “Бъдеще на кохезионната политика на ЕС\" ще се проведе в града на 12 октомври"}
{"url": "http://www.focus-news.net/news/2018/10/10/2576592/stara-zagora-detska-gradina-mecho-puh-v-kazanlak-realizira-svoya-sedmi-evropeyski-proekt.html", "text": "Детска градина „ Мечо Пух“ е първата в България, която управлява европейски проекти – стратегичско партньорство, като през годините са постигнати изключително добри резултати, благодарение на опита, който има градината в тази насока. Това каза за  Радио „ Фокус“  директорът на градината Аксения Тилева. Тя поясни, че първият проект на градината започва през 2002 година. До този момент без прекъсване екипът и децата реализират европейски проекти, като в момента градината изпълнява своя седмия проект: „Освен че това са проекти, които популяризират българското образование сред всички страни партньори, това е и една уникална възможност учителите от нашата детска градина да се запознаят с най-доброто в пеагогическата теория и практика в почти всички европейски страни. От друга страна всички наши партньори, които посещават Казанлък имат възможност да се запознаят с нашата работа.“  \r\nТилева поясни още, че проектът „Тера Вита“, който координира Детска градина „Мечо Пух“ среща изключителната подкрепа не само на образователните институции, които участват в него, но и на всички местни власти – кметствата на партньорските страни. Осем партньорски институции участват в този проект, като две са българските детски градини, освен „ Мечо Пух“ в проекта участва и ДГ „Пчелица“. Другите партньорски детски и учебни заведения са от Патра, Гърция, където градината е за деца със специални образователни потребности, градина от Крайова, Румъния, училище за деца със специални образователни потребности във Вуковар, Хърватска, начални училища от Испания и Полша, и основно училище от Словения. В рамките на проекта до момента са направени четири работни срещи, включително и в България, на която участниците бяха посрещнати от кмета на Община Казанлък Галина Стоянова. „След тази среща моите колеги споделиха, че за първи участват в среща с ръководител на община, който е толкова запознат с проблемите в образованието и толкова адекватно е готов да коментира всички тези теми с тях, защото другите кметове ги посрещат като участници, не като посланици на своите страни. Там проявяват интерес към темата и дейностите реализирани в проекта, но само в лицето на кмета Стоянова те са видели един не просто добър специалист, а човек, който е загрижен за децата не само в общината, която ръководи“, каза Тилева. Тя поясни още, че основно с колегите си се опитват с реализирането на този проект, да подготвят адаптирана програма, която да бъде част от образователните програми в детските градини и училища, с които се работи, като в тези програми да бъдат включени и децата със специални  образователни потребности. Поради тази причина партньори в проекта са и такива специализирани детски градини и училища, за да бъдат обменени с тях опит и идеи. В това отношение Аксения Тилева подчерта, че в България децата със специални потребности са част от общата образователна система, т.е. няма специални училища, които да се грижат за децата, които имат някакви обучителни затруднения или някакви други специални потребности: „ Интересни в това отношение са споделените практики в другите европейски страни, какви са възможностите, които българското законодателство дава в тази посока и каква е ролята на местната власт затова да бъдат подпомогнат учителите, родителите на тези деца и самата среда, която да бъде полезна и развиваща за тях.“ \r\nСлавяна ГАЙДАРОВА", "date": "2018.10.10", "title": "Стара Загора: Детска градина „ Мечо Пух“ в Казанлък реализира своя седми европейски проект"}
{"url": "http://www.focus-news.net/news/2018/10/10/2576573/gl-prokuror-sotir-tsatsarov-do-tozi-etap-dokazatelstvata-za-ubiystvoto-na-viktoriya-marinova-pokazvat-spontanno-napadenie-s-tsel-seksualno-posegatelstvo.html", "text": "Установените до този етап доказателства, сочат спонтанно нападение над жертвата, с цел сексуално посегателство. Това каза по време на брифинг в Министерски съвет главният прокурор на Република България Сотир Цацаров, предаде репортер на  Агенция „Фокус“ . Цацаров заяви, че самото посегателство и телесните наранявания, които са причинени и са станали причина за смъртта й, са изключително брутални и тежки по своя характер. Според него тези наранявания показват доста силни характерови отколения. „Това, което имаме на този етап показва, спонтанно намиране на жертвата, нападения, нанасяне на удар, при което са счупени костите в областта на носа. След което жертвата е завлечена в близките храсти и е започнало сексуално посегателство и други действия, които са извратени, включително нанасяне на още тежки удари“, посочи той. По думите му на този етап се говори за спонтанно нападение. „Данните показват, че в предходните часове лицето е употребило доста голямо количество алкохол\", каза главният прокурор. Сотир Цацаров обясни, че не може да се говори на този етап за признание на лицето за извършване на престъплението, заради чисто процесуални причини. „На лице е съответствие на ДНК профил, който е намерен по вещи в неговия дом от кръвта на жертвата. Няма свидетели на този етап, които да са преки очевидци, “  обясни Цацаров. По думите му се работи по всички възможни версии на престъплението.  \r\nЛюба АЛЕКСИЕВА", "date": "2018.10.10", "title": "Гл. прокурор Сотир Цацаров: До този етап доказателствата за убийството на Виктория Маринова показват спонтанно нападение, с цел сексуално посегателство"}
{"url": "http://www.focus-news.net/news/2018/10/10/2576596/ministar-kiril-ananiev-hemodializata-vav-vidin-raboti-na-100.html", "text": "Хемодиализата във Видин работи на 100%. Това каза министърът на здравеопазването Кирил Ананиев в началото на правителственото заседание в отговор на въпрос на премиера Бойко Борисов дали работи хемодиализата във Видин, предаде репортер на  Агенция „Фокус“ . „Ежедневно и ежечасно поддържаме връзка с Видин. Хемодиализиата работи на 100%. Всички необходими консумативи и материали са осигурени, няма никакъв проблем“, заяви Кирил Ананиев.  \r\nЛюба АЛЕКСИЕВА", "date": "2018.10.10", "title": "Министър Кирил Ананиев: Хемодиализата във Видин работи на 100%"}
{"url": "http://www.focus-news.net/news/2018/10/10/2576597/varna-mezhdunarodna-trudova-borsa-se-provezhda-v-grada.html", "text": "Международната трудова борса „Европейски ден на труда” се провежда в Двореца на културата и спорта във Варна. Това каза за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. Той отбеляза, че форумът се организира по линия на обществените служби по заетостта в ЕС. „Европейски ден на труда се провежда във всички страни от ЕС. Във Варна ще присъстват колеги от обществени служби по заетостта от 13 страни, както и работодатели. Идеята е на място да се срещнат с хора, които желаят да се реализират в чужбина. Интересът е много голям, работодатели от Холандия, Великобритания, Франция, Словения, Германия и Австрия са вече традиционно при нас всяка година, но досега с такива мащаби не сме провеждали такова събитие“, заяви Божидар Михайлов. \r\nПо време на трудовата борса ще бъдат промотирани множество работни места в сферите на туризма, ресторантьорството, металургията, строителството, IT-сектора, инженерството, месопреработвателната индустрия, автомобилостроенето и др. Търсещи трудова реализация в чужбина ще имат възможност да се срещнат и с представители на EURES мрежата, от които да получат информация за свободните работни места, заявени чрез националните и обществените служби по заетостта в страните-членки на EURES. \r\nМарияна ВАЛЕНТИНОВА", "date": "2018.10.10", "title": "Варна: Международна трудова борса се провежда в града"}
{"url": "http://www.focus-news.net/news/2018/10/10/2576598/blagoevgrad-81-godishna-zhena-ot-sandanski-e-stanala-zhertva-na-telefonna-izmama-sas-sumata-ot-2-000-lv.html", "text": "81-годишна жена от Сандански е станала жертва на телефонна измама със сумата от 2 000 лв. Това съобщиха от  ОДМВР - Благоевград .  За извършената измама са привлечени като обвиняеми две лица с инициали К.В. (на 19 г. от София) и Е.С. (на 44 г. от Лом). На 08 октомври 2018 г. в град Сандански те поддържали заблуждение у 81-годишна жена от Сандански, че помага при залавянето на телефонни измамници, с което са ѝ причинили имотна вреда на приблизителна стойност около 2 000 лева.", "date": "2018.10.10", "title": "Благоевград: 81-годишна жена от Сандански е станала жертва на телефонна измама със сумата от 2 000 лв."}
{"url": "http://www.focus-news.net/news/2018/10/10/2576579/ministar-mladen-marinov-ima-informatsiya-che-tsyala-nosht-severin-krasimirov-e-upotrebyaval-alkohol.html", "text": "Има информация, че цяла нощ Северин Красимиров е употребявал алкохол. Това каза пред журналисти в Министерски съвет вътрешният министър Младен Маринов във връзка с убийството на журналистка в Русе, предаде репортер на  Агенция „Фокус“ . „На този етап не можем да твърдим, че има предварително планиране. До момента всичко говори за спонтанно деяние“, коментира вътрешният министър и допълни, че има информация, че цяла нощ Северин Красимиров е употребявал алкохол. „Намирал се е на мястото, изчаквайки момент, в който може да извърши това деяние. Малко преди жертвата е тичала друга жена, после се е върнала. Жертвата е продължила малко по-далеч отколкото обикновено. Това ни кара да мислим, че става дума за напълно случайно деяние“, заяви Маринов. Той благодари на колегите си от Института по психология. „Начинът, по който е оставен трупа, след извършване на престъплението, е изключително унизителен за жертвата. Колегите от Института направиха доста точен профил на лицето, което имайки вече заподозрян и задържан, можем да кажем, че дадоха добра насока“, каза още той.  \r\nЛюба АЛЕКСИЕВА", "date": "2018.10.10", "title": "Министър Младен Маринов: Има информация, че цяла нощ Северин Красимиров е употребявал алкохол"}
{"url": "http://www.focus-news.net/news/2018/10/10/2576595/yordan-yordanov-kmet-na-dobrich-podnovyavaneto-na-gradskata-infrastrukturata-e-sred-prioritetnite-sferi-na-grada.html", "text": "Подновяването на градската инфраструктурата е сред приоритетните сфери на Добрич. Това каза в интервю за сутрешния блок „Добро утро, България“ на  Радио „Фокус“  кметът на Добрич Йордан Йорданов. По думите му продължава да се развива градската среда, въпреки мащабните ремонтни дейности през последните години в Добрич. Сред проблемите, с които общината се е справила, кметът посочи инфраструктурата в централната част на града и финансова корекция на депото. Йорданов посъветва всички, които все още не са посети Добруджа, да го направят, за да се докоснат до неповторимата атмосфера в региона. „Добруджа, освен че е житницата на България и има поминък за много голяма част от хората, занимаващи се със земеделие, има и своята културна принадлежност към страната. И не на последно място, Добруджа има своята история – събитията от 1916 година до ден днешен. Така че Добруджа е едно прекрасно място, знам, че е накрая, знам, че този регион често остава встрани и в периферията, но затова сме тук – да го изкараме на преден план“, коментира кметът на Добрич Йордан Йорданов. Той добави, че изграждането и поддържането на паметниците е начин за съхранение на историческата памет. В тази връзка, той поясни, че общината е изградила паметник на ген. Иван Колев, както и паметна плоча на 53-ти пехотен полк. „Всичко това се прави, за да може децата да знаят откъде идват и каква е тяхната история“, каза още Йорданов.", "date": "2018.10.10", "title": "Йордан Йорданов, кмет на Добрич: Подновяването на градската инфраструктурата е сред приоритетните сфери на града"}
{"url": "http://www.focus-news.net/news/2018/10/10/2576594/kyustendil-darzhavniyat-arhiv-v-grada-pokazva-originalni-dokumenti-na-nikola-lazarkov-i-general-georgi-todorov.html", "text": "Държавният архив в Кюстендил показва оригинални документи на Никола Лазарков и генерал Георги Тодоров. Това съобщи за  Радио „Фокус” – Кюстендил  Петър Шейков, началник на Държавен архив – Кюстендил. По думите му инициативата е посветена на празника на българския архивист и на 55 години от създаването на структурата на институцията в Кюстендил. По този повод е обявен ден на отворените врати, за времето до 16.00 часа. Всеки желаещ ще има възможност да разгледа оригиналните архивни документи в читалнята на институцията. Самите документи са постъпили в архива чрез дарения. Те разказват за живота и делото на Никола Лазарков като председател на македоно – одринското дружество „Единство”-Дупница. Архивът за генерал Георги Тодоров съдържа предимно оригинални снимки. \r\nВенцеслав ИЛЧЕВ", "date": "2018.10.10", "title": "Кюстендил: Държавният архив в града показва оригинални  документи на Никола Лазарков и генерал Георги Тодоров"}
{"url": "http://www.focus-news.net/news/2018/10/10/2576604/plovdiv-kmetovete-na-kmetstva-protestirat-pred-pametnika-na-botev-v-kalofer-s-iskane-za-samostoyatelen-byudzhet.html", "text": "Кметовете на кметства протестират пред паметника на Ботев в Калофер с искане за самостоятелен бюджет. Това съобщи за  Радио „Фокус”-Пловдив  Румен Стоянов, кмет на Калофер и председател на Националното сдружение на кметовете на кметства в Република България. На мълчаливия протест присъстват кметове на населени места от цялата страна. „Откакто сме създадени като сдружение, вече две години, направихме много срещи, анализирахме проблемите си и започнахме да работим по тях”, каза Стоянов. Кметовете настояват за промяна в Закона за местната власт, който трябва да задължава общинските кметове да изпълняват задълженията си, вменени им от Общинските съвети и държавните институции, и да разпределят реално средствата между малките общини. „В момента това не е така, сега финансите не стигат до малките населени места, тъй като общинските кметове ги дават на който си искат”, отбеляза Румен Стоянов. Другото искане е кметовете на малките села да се избират с пряк избор, а не да се назначават. Така ще се изпълнява реално волята на хората. Сега кметове на кметства се избират в населени места с население над 350 души, а в тези с по-малък брой жители се назначава кметски наместник. \r\nСтоянов съобщи, че досега те са провеждали много срещи с всички политически партии, с президента и вицепрезидента, не са се срещали единствено с премиера. Той заяви, че резултат от тези срещи все още няма и затова, след последното заседание на Националното сдружение на кметовете на кметства в Република България на 10 септември в Асеновград, кметовете са взели решение да протестират днес отново. Румен Стоянов отбеляза, че ако и сега не се предприемат мерки за решаване на проблемите им, следващият им протест ще бъде на „жълтите павета”, заедно с техни симпатизанти от цялата страна, на 10 ноември. \r\nЦветана ТОНЧЕВА", "date": "2018.10.10", "title": "Пловдив: Кметовете на кметства протестират пред паметника на Ботев в Калофер с искане за самостоятелен бюджет"}
{"url": "http://www.focus-news.net/news/2018/10/10/2576601/vratsa-tyaloto-na-64-godishen-mazh-e-namereno-na-okolo-2-km-sled-zhp-gara-roman.html", "text": "Тялото на 64-годишен мъж е намерено на около 2 км след жп гара „Роман“. Това съобщиха от  ОДМВР - Враца . Сигналът за намереното тяло е подаден на 09 октомври 2018 г. в 20.15 часа в РУ - Роман. Съобщено е за това, че мъж е блъснат от влак на около 2 км след жп гара „Роман“. Установено е, че тялото е на 64-годишен мъж от град Мездра. Образувано е досъдебно производство.", "date": "2018.10.10", "title": "Враца: Тялото на 64-годишен мъж е намерено на около 2 км след жп гара „Роман“"}
{"url": "http://www.focus-news.net/news/2018/10/10/2576603/burgas-nad-4-000-lv-sa-otkradnati-ot-kashta-v-karnobat.html", "text": "Над 4 000 лв. са откраднати от къща в Карнобат. Това съобщиха от  ОДМВР - Бургас . Сигналът за кражбата е подаден на 09 октомври т.г. около 09.45 часа в Районно управление - Карнобат. Съобщението е от 56-годишен мъж от Карнобат, който обяснил, че за времето от 04 октомври т.г. до 05 октомври т.г., докато са извършвани ремонтни дейности по отоплителната система в дома му, разположен на ул. \"Дунав\", е извършена кражба на сумата от 4 350 лв., съхранявана в чантичка в коридора. Работата по случая продължава от служители на Районно управление – Карнобат.", "date": "2018.10.10", "title": "Бургас: Над 4 000 лв. са откраднати от къща в Карнобат"}
{"url": "http://www.focus-news.net/news/2018/10/10/2576602/targovishte-mazh-e-s-opasnost-za-zhivota-sled-tezhka-katastrofa-na-pat-i-4-sofiya-varna-pri-km-223.html", "text": "Мъж е с опасност за живота след тежка катастрофа на път I-4 София - Варна в района на км 223. Това съобщиха от  ОДМВР - Търговище . На 9 октомври около 14.40 часа правоспособен 38-годишен водач от гр. Търговище на прав участък от пътя е навлязъл в лентата за насрещно движение и управляваният от него лек автомобил се е блъснал с предната си лява част в насрещно движещ се челен товарач.  Инцидентът е станал на първокласен път I-4 София - Варна в община Търговище при км 223, между отбивка преди с. Васил Левски. В резултат на инцидента водачът на лекия автомобил е настанен в „ОАРИЛ“ при МБАЛ - Търговище с множество фрактури на ръка, крак и кръвоизлив в областта на стомаха, с опасност за живота му. По случая е образувано досъдебно производство по описа на РУ - Търговище.", "date": "2018.10.10", "title": "Търговище: Мъж е с опасност за живота след тежка катастрофа на път I-4 София  Варна при км 223"}
{"url": "http://www.focus-news.net/news/2018/10/10/2576591/toma-bikov-gerb-tryabva-da-pozdravim-politsiyata-za-razkrivaneto-na-ubiystvoto-v-ruse-i-da-se-izvinim-za-vsichki-samneniya-koito-imashe.html", "text": "Трябва да поздравим полицията за разкриването на убийството в Русе и да се извиним за всички съмнения, които имаше, преди да бъде предоставена, каквато и да е информация. Това каза пред журналисти депутатът от ПГ на ГЕРБ Тома Биков по повод убийството на телевизионната водеща Виктория Маринова в Русе, предаде репортер на  Агенция „Фокус“ . „Държавата трябва да направи, каквото може, да се осигури максимална сигурност и разкритие на убийствата, каквото се случи в Русе“, заяви той. „Наистина трябва да се прецени докъде може да се помогне и откъде започва моментът, в който може да се навреди. Това са много сериозни неща и ще бъдат обсъдени“, коментира Тома Биков. „Със сигурност и полицейското присъствие е важно. За съжаление, такива случаи са се случвали преди и ще се случват и занапред. Има един процент, може би малък, който е с буквално психипатични нагласи. Каквато и превенция да се направи ще има такива хора. Не искам да плаща хората, но човекът е устроен така, за съжаление“, каза още депутатът от ГЕРБ. \r\nБиляна ИВАНОВА", "date": "2018.10.10", "title": "Тома Биков, ГЕРБ: Трябва да поздравим полицията за разкриването на убийството в Русе и да се извиним за всички съмнения, които имаше"}
{"url": "http://www.focus-news.net/news/2018/10/10/2576599/krum-zarkov-bsp-sled-ubiystvoto-v-ruse-naprezhenieto-e-seriozno-a-travmata-mnogo-dalboka.html", "text": "В Русе напрежението е много сериозно. Травмата е много дълбока. Бденията и действията в памет на Виктория са едновременно трогателни и сърцераздирателни. Това каза пред журналисти в парламента зам.-председателят на ПГ на БСП Крум Зарков по повод убийството на телевизионната водеща Виктория Маринова в Русе, предаде репортер на  Агенция „Фокус“ . „Трябва да се предприемат много действия по превенция, по осветлението, по присъствието на полицията в Русе“, посочи той. „Отговорът винаги е превенция. Наказанията също имат превантивна цел“, заяви Крум Зарков. „Създава се практика да реагираме в последствие, завишавайки наказанията или правейки процедурни промени на подобни чудовищни действия. Това само по себе си няма да допринесе за по-сигурната среда, за по- качественото правораздаване“, обяви зам.-председателят на ПГ на БСП. „Наказанието е неизбежно и трябва да бъде с цялата строгост на закона, но никой закон не е достатъчно строг за нещо такова“, каза още Крум Зарков. \r\nБиляна ИВАНОВА", "date": "2018.10.10", "title": "Крум Зарков, БСП: След убийството в Русе напрежението е сериозно, а травмата много дълбока"}
{"url": "http://www.focus-news.net/news/2018/10/10/2576606/razgrad-dve-vazrastni-zheni-sa-stanali-zhertvi-na-telefonni-izmami-za-obshto-2-800-lv.html", "text": "Две възрастни жени са станали жертви на телефонни измами за общо 2 800 лв. Двете телефонни измами са извършени по идентичен сценарий на 9 октомври. Това съобщиха от  ОДМВР - Разград . Около 13.00 часа в град Исперих 71-годишната Б.Н. получава обаждане на стационарен телефон от „следовател Марков“. Мнимият следовател обяснил на възрастната жена, че трябва да предаде наличните си пари във връзка с акция по залавяне на телефонни измамници. Б.Н. поставила 2 100 лв. в найлонова торбичка, която вързала на входната врата. Около 18.00 часа на 9 октомври лице, представящо се за следовател Петков, въвело в заблуждение 80-годишната К.И. от град Кубрат. „Следователят“ обяснил, че жената ще получи телефонно обаждане от д-р Иванов, който е телефонен измамник. За неговото установяване и залавяне е необходимо да остави пред входната си врата сумата от 40 000 лв. Възрастната жена дала портмоне със 700 лв. По двата случая са започнати разследвания.", "date": "2018.10.10", "title": "Разград: Две възрастни жени са станали жертви на телефонни измами за общо 2 800 лв."}
{"url": "http://www.focus-news.net/news/2018/10/10/2576608/premierat-boyko-borisov-imanyari-iskaha-da-vzemat-zlatno-sakrovishte-na-nyakolko-hilyadi-godini-dazhe-ima-edin-arestuvan-i-ot-dans.html", "text": "Иманяри искаха да вземат златно съкровище на няколко хиляди години, даже има един арестуван и от ДАНС. Това каза премиерът Бойко Борисов в началото на правителственото заседание, предаде репортер на  Агенция „Фокус“ . „Боиле, ще се включиш с ГДБОП и ДАНС за утре и МВР с Младен - ще се разберете след това, иманяри искаха да вземат златно съкровище на няколко хиляди години. Имаме и от ДАНС даже арестуван, така че да го видите със Специализираната прокуратура и го покажете на хората утре“, заяви Борисов.  \r\nОт своя страна министърът на културата Боил Банов отговори, че е разбрал. \r\nНакрая Борисов добави: „Ще вземете експерти и ще го погледнете, но е уникално“.  \r\nЛюба АЛЕКСИЕВА", "date": "2018.10.10", "title": "Премиерът Бойко Борисов: Иманяри искаха да вземат златно съкровище на няколко хиляди години, даже има един арестуван и от ДАНС"}
{"url": "http://www.focus-news.net/news/2018/10/10/2576607/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК - Пловдив. Засегнати от авариите са селата Момино село, Марково и Радиново. Аварията в Момино село засяга абонатите на територията на цялото населено място, в Марково – района на вилната зона, а в Радиново – индустриалната зона. \r\nЕкипите на водоснабдителното дружество работят и по отстраняването на възникнали аварии на територията на град Пловдив. До 17.00 часа ще бъде нарушено водоподаването в района улиците „Димитър Цончев“, „Хризантема“, „Славянска“ и „Кръстец“. \r\nТони МИХАЙЛОВ", "date": "2018.10.10", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2018/10/10/2576610/shumen-68-godishna-zhena-e-blasnata-ot-lek-avtomobil-v-grad-novi-pazar.html", "text": "68-годишна жена е блъсната от лек автомобил в град Нови пазар. Това съобщиха от  ОДМВР - Шумен . Сигналът за инцидента е подаден около 13.30 часа вчера. Съобщено е за това, че е възникнал пътен инцидент в град Нови пазар. Водач на лек автомобил при маневра на заден ход ударил движещата се по пътното платно пешеходка с инициали М.Р. (на 68 г.). Оказана ѝ е спешна помощ в ЦСМП - Нови пазар, а след това е пренасочена за лечение в МБАЛ - Шумен. Установена е фрактура на раменната кост. Жената е без опасност за живота. Шофьорът на автомобила е жена с инициали В.И. (на 52 г.), която е  правоспособна. Тествана е за алкохол, наличие не е установено.", "date": "2018.10.10", "title": "Шумен: 68-годишна жена е блъсната от лек автомобил в град Нови пазар"}
{"url": "http://www.focus-news.net/news/2018/10/10/2576609/burgas-bezplatni-zabolekarski-pregledi-shte-badat-osigureni-za-vsichki-parvoklasnitsi-v-obshtina-pomorie.html", "text": "„С усмивка при зъболекаря” е името на инициативата, която ще осигури безплатни стоматологични прегледи за най-малките ученици от Поморие, Бургас, Айтос, Созопол, Средец и Несебър. Това съобщиха от пресцентъра на  Община Поморие . Кампанията се организира за първи път в областта по идея на районната колегия на Български зъболекарски съюз (БЗС), с подкрепата на Областната администрация, Регионалнот управление на образованието (РУО) и Община Бургас. Инициативата ще обхване 2948 от общо 3672 първокласници на територията на областта. Целта е да се осигури навременна профилактика и диагностициране на най-честите заболявания на устната кухина в тази възраст. В тази връзка вчера кметът на община Поморие Иван Алексиев проведе среща със заместник-областния управител проф. д-р Севдалина Турманова, инж. Виолета Илиева – началник на РУО – Бургас и заместник-председателя на БЗС – Бургас д-р Богдан Димитров. „Подехме тази инициатива, защото нито една институция не би могла да се справи сама със здравето на децата”, коментира инж. Илиева. В Поморие инициативата ще обхване 253 деца или 16 паралелки от всички 11 училища на територията на общината. Прегледите ще се извършват с предварително записване и в присъствието на родител. На сайта на РУО – Бургас ще бъдат поместени адресите на всички зъболекарски практики, предоставящи безплатни прегледи за малчуганите, сред тях е и д-р Гергина Милкова от Поморие.  \r\nКампанията стартира на 1 октомври и ще продължи до 15 декември тази година. \r\n„Образованието на децата е основен приоритет както за Община Поморие, така и за правителството. Приели сме единен стандарт за здравно, екологично и гражданско образование и смятам, че в област Бургас тази политика ще се провежда успешно, именно благодарение на взаимодействието между родители, учители и институции”, каза кметът Иван Алексиев в края на срещата.", "date": "2018.10.10", "title": "Бургас: Безплатни зъболекарски прегледи ще бъдат осигурени за всички първокласници в община Поморие"}
{"url": "http://www.focus-news.net/news/2018/10/10/2576612/kardzhali-85-godishna-zhena-e-blasnata-ot-tovaren-avtomobil-na-ul-omurtag.html", "text": "85-годишна жена е блъсната от товарен автомобил на ул. „Омуртаг“ в града. Това съобщиха от  ОДМВР - Кърджали . Жената е блъсната вчера около 10.30 часа. 33-годишният шофьор извършвал маневра на заден ход без да се убеди, че пътят зад него е свободен и блъснал пресичащата възрастна жена. Пострадалата била прегледана в Центъра за спешна помощ и освободена за домашно лечение. Не е констатирана употреба на алкохол. Съставен е акт по ЗДвП.", "date": "2018.10.10", "title": "Кърджали: 85-годишна жена е блъсната от товарен автомобил на ул. „Омуртаг“"}
{"url": "http://www.focus-news.net/news/2018/10/10/2576614/vidin-zadarzhan-e-32-godishen-mazh-obyaven-za-izdirvane-s-evropeyska-zapoved-za-arest.html", "text": "Задържан е 32-годишен мъж, обявен за издирване с европейска заповед за арест. Това съобщиха от  ОДМВР-Видин . На 8 октомври служители на РУ-Видин задържали с полицейска мярка за срок до 24 часа 32-годишен мъж от София. Той е бил обявен за издирване в шенгенската информационна система (ШИС), въз основа на европейска заповед за арест (ЕЗА), издадена от Румъния. На 9 октомври с постановление на Окръжна прокуратура–Видин на мъжа е взета мярка за неотклонение „задържане под стража“ и е приведен в ареста на РС „Изпълнение на наказанията“-Видин.", "date": "2018.10.10", "title": "Видин: Задържан е 32-годишен мъж, обявен за издирване с европейска заповед за арест"}
{"url": "http://www.focus-news.net/news/2018/10/10/2576613/sliven-23-godishen-e-zadarzhan-za-grabezh-i-opit-da-vleze-v-doma-75-godishen-mazh-v-selo-sabrano.html", "text": "За по-малко от 24 часа криминалисти в Нова Загора са задържали извършител на грабеж. Това съобщиха от  ОДМВР-Сливен . Полицейските служители започват работа по случая на 9 октомври след подаден сигнал от 75-годишен мъж. Пред органите на реда той е заявил, че около 23.00 часа на 8 октомври са му откраднати портмоне, лични документи и вещи от лек автомобил, паркиран в двора на дома му в село Събрано. Възрастният мъж е бил изблъскан от извършителя, след като е направил опит да влезе в дома му, при което е получил леки наранявания по главата.  В резултата на проведените незабавни издирвателни действия за извършеното престъпления е задържан криминално проявеният Х. В. на 23 години от същото село. Отведен е в Районно управление на МВР-Нова Загора и задържан за 24 часа. Всички вещи, обект на кражбата са иззети и предадени. По случая е образувано досъдебно производство.", "date": "2018.10.10", "title": "Сливен: 23-годишен е задържан за грабеж и опит да влезе в дома 75-годишен мъж в село Събрано"}
{"url": "http://www.focus-news.net/news/2018/10/10/2576611/vidin-53-godishen-mazh-e-namushkal-svoy-rodnina-pri-sbivane-v-gorni-lom.html", "text": "53-годишен мъж е намушкал свой 26-годишен роднина в Горни Лом. Това съобщиха от  ОДМВР - Видин. . На 9 октомври около 19.00 часа в РУ - Белоградчик е получен сигнал за възникнало сбиване и пострадал човек в махалата на село Горни Лом. Инцидентът е станал след като 53-годишен мъж е причинил телесно нараняване на свой роднина от селото. Нападателят е задържан с полицейска мярка за срок до 24 часа. Екип на Спешна помощ транспортирал пострадалия до видинската болница, медиците констатирали прободна рана в гръдната кухина. Мъжът е настанен за лечение в болничното заведение без опасност за живота. Случаят е докладван в Районна прокуратура – Белоградчик. Работата на разследващите продължава, в районното управление е образувано досъдебно производство.", "date": "2018.10.10", "title": "Видин: 53-годишен мъж е намушкал свой роднина при сбиване в Горни Лом"}
{"url": "http://www.focus-news.net/news/2018/10/10/2576619/noi-sredniyat-osiguritelen-dohod-za-stranata-za-avgust-2018-g-e-87375-leva.html", "text": "Средният осигурителен доход за страната за август 2018 г. е 873.75 лева. Това съобщиха от пресцентъра на  НОИ . Средномесечният осигурителен доход за страната за периода от 01.09.2017 г. до 31.08.2018 г. е 867.37 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец септември 2018 г., съгласно чл. 70, ал. 2 от Кодекса за социално осигуряване.", "date": "2018.10.10", "title": "НОИ: Средният осигурителен доход за страната за август 2018 г. е 873.75 лева"}
{"url": "http://www.focus-news.net/news/2018/10/10/2576620/inzh-svetoslav-glosov-shte-privetstva-uchastnitsite-v-11-ata-natsionalna-konferentsiya-po-transportna-infrastruktura-na-11-oktomvri.html", "text": "На 11 октомври в Несебър председателят на Управителния съвет на Агенция ,,Пътна инфраструктура“ инж. Светослав Глосов ще приветства участниците в традиционната 11-ата Национална конференция по транспортна инфраструктура с международно участие, организирана от Университета по архитектура, строителство и геодезия и Катедра „Пътища и транспортни съоръжения“. Това съобщиха от пресцентъра на  Агенция „Пътна инфраструктура“ . Конференцията ще започне от 14.30 часа в хотел „Сол Несебър Палас“ в град Несебър. \r\nТази година темата на форума е „Управление на финансовия ресурс на транспортната инфраструктура“. Целта е на срещата да се обменят иновативни идеи и решения, свързани с изграждането, поддържането и управлението на транспортната инфраструктура. Очаква се в нея да участват Саверио Палчети - председател на Националните комитети към Световната пътна асоциация (PIARC), инж. Павол Ковачик - президент на Асоциацията на строителните предприемачи в Словакия, представители на академичните среди, браншовите асоциации и др.", "date": "2018.10.10", "title": "Инж. Светослав Глосов ще приветства участниците в 11-ата Национална конференция по транспортна инфраструктура на 11 октомври"}
{"url": "http://www.focus-news.net/news/2018/10/10/2576615/dobrich-na-tseremoniya-v-kavarna-dve-uchebni-zavedeniya-poluchiha-darenie-ot-mnogokratniya-svetoven-shampion-yordan-yovchev.html", "text": "На церемония в Каварна в присъствието на кмета Нина Ставрева две учебни заведения получиха дарение от многократния световен шампион и носител на четири олимпийски медала Йордан Йовчев, предаде кореспондент на  Радио „Фокус” – Варна . Дарението са 14 шведски стени, които са за Детска градина „Радост“, Професионалната земеделска гимназия (ПЗГ) „Кл. Арк. Тимирязев“ и за спортна зала „Олимпиада“. Дарението е по инициатива на Община Каварна и Сдружение „Приятели на Добруджа” с финансовата подкрепа на млечна компания. Церемонията се състоя в спортния салон на Детска градина „Радост“.  \r\nКметът на Каварна приветства децата и гостите. Нина Ставрева подчерта, че събитието е част от поредицата събития в рамките на кандидатурата на Каварна за европейски град на спорта. Много подобни събития вече са организирани, предстоят и още. Според Нина Ставрева има смисъл да се спортува, полезно е и спортът ще остане един от приоритетите на Община Каварна. Тя благодари на всички, които са спомогнали за дарението. Децата бяха приветствани и от Йордан Йовчев . Той отбеляза колко е важно още в най-крехка възраст децата да започнат да спортуват и да разберат ползата от това. Пожела на децата да ползват шведските стени със здраве, да ги пазят и изрази надежда, че поне едно дете, възпитаник на Детска градина „Радост“ в Каварна ще има в бъдеще спортни постижения, повод за гордост на цяла България. Децата поздравиха гостите с кратка програма от песни. Йордан Йовчев им демонстрира как се ползват спортните съоръжения. По-късно Йордан Йовчев и кметът Нина Ставрева ще се срещнат с ученици от ПЗГ „Кл. А. Тимирязев”. Йордан Йовчев ще направи демонстрация и в спортния салон на гимназията. \r\nЖулиета НИКОЛОВА", "date": "2018.10.10", "title": "Добрич: На церемония в Каварна две учебни заведения получиха дарение от многократния световен шампион Йордан Йовчев"}
{"url": "http://www.focus-news.net/news/2018/10/10/2576600/b92-sarbiya-dodik-iska-krim-da-bade-priznat-za-chast-ot-rusiya.html", "text": "След встъпването си на длъжност в тристранното председателство на Босна и Херцеговина Милорад Додок възнамерява да представи инициатива за признаване на Крим като част от Русия, съобщава белградската медия  „Б92“  , като се позовава на медийни доклади.  \r\nДодик е подчертал пред руския вестник „Известия“ : „Обединението на полуострова с Русия стана чрез легитимен референдум, в съответствие с Хартата на ООН. Това е демократичен процес, по време на който местните граждани изразиха своята воля. Освен че Крим исторически принадлежи на Русия, той е и интегрална част от нея“.  \r\nПарадоксално е, според него, че Западът, който винаги енергично се е борил с комунизма, сега приема едно административно решение на бившия съветски лидер Никита Хрушчов, което превърна Крим в част от Украйна.   \r\nЗапитан дали не се страхува от натиск, който Украйна може да упражни върху него, Додик отговаря с въпрос: „Въху кого Украйна може да упражни натиск?“ и изтъква факта, че тя сега трябва да решава собствените си вътрешни проблеми. Според него влиянието на Запада върху Киев има „негативен и опустошителен“ ефект, като същевременно допълни, че „всичко това представлява огромна геостратегическа игра.\"  \r\nПо негово мнение събитията в Крим са протекли в съвсем демократична атмосфера, „за разлика от отделянето на Косово от Сърбия, но въпреки всичко САЩ и по-голяма част от техните съюзници са признали независимостта на Косово“. \r\nДодик е заявил, че след като поеме функциите си, има желание първите му срещи да бъдат с президентите на Русия и Сърбия, Владимир Путин и Александър Вучич, като същевременно е обявил и намеренията си да посети Крим. \r\nТой е подчертал, че Република Сръбска има устойчиви отношения с Русия и се интересува от закупуване на медицинско оборудване от РФ, както и от изграждане на газови съоръжения на нейната територия, особено в Зворник, за които проектът вече е готов и ще започне да се реализира през есента на следващата година, когато се изпълни от Русия и поръчката им.  \r\n„В допълнение, ще съм щастлив, ако построим Руско-сръбски хуманитарен център като този в Ниш, Сърбия“, добавил в интервюто си пред „Известия“ Милорад Додик.   Ивелина Ватова", "date": "2018.10.10", "title": "„Б92“ (Сърбия): Додик иска Крим да бъде признат за част от Русия"}
{"url": "http://www.focus-news.net/news/2018/10/10/2576617/tsvetan-tsvetanov-gerb-premierat-boyko-borisov-shte-reshi-dali-nikolay-nankov-shte-bade-naznachen-za-zam-ministar-v-mrrb.html", "text": "Дали Николай Нанков ще бъде назначен за зам.-министър е решение, което ще вземе министър-председателя Бойко Борисов. Това каза пред журналисти в парламента председателят на ПГ на ГЕРБ Цветан Цветанов, предаде репортер на  Агенция „Фокус“ . „Николай Нанков има изключително висока експертиза и богат опит, както в администрацията на МРРБ, така също и в областната управа“, посочи Цветан Цветанов. „Той е човекът, зад когото съм убеден, че стоят всички журналисти и представители на местната власт, като експерт и човек, който е компетентен за решаване на проблеми, които се поставят пред него“, обяви той. „Мога да кажа само- висока оценка и пълна подкрепа от ПГ на ГЕРБ за него като професионалист и човек, който през годините се е изграждал като изключително квалифициран експерт“, заяви Цветан Цветанов. „Решението за напускане на парламента е лично негово“, каза още той. \r\nБиляна ИВАНОВА", "date": "2018.10.10", "title": "Цветан Цветанов, ГЕРБ: Премиерът Бойко Борисов ще реши дали Николай Нанков ще бъде назначен за зам.-министър в МРРБ"}
{"url": "http://www.focus-news.net/news/2018/10/10/2576621/sliven-27-364-uchenitsi-ot-oblastta-sa-vklyucheni-v-proekt-tvoya-chas.html", "text": "27 364 ученици от Сливенска област са включени в проект „Твоят час“. Това съобщи директорът на Регионалното управление на образованието (РУО) в Сливен д-р Бисерка Михалева по време на представяне на резултатите от проекта, предаде репортер на  Радио „Фокус“ – Сливен.  В 66 училища от Сливенска област са създадени 2 333 групи. 1 198 от тях са насочени към преодоляване на обучителните затруднения. В тях са обхванати 10 165 ученици от четирите общини в областта. Създадени са и 1 132 групи по интереси за развитие на творческите способности. В тях са обхванати 17 199 ученици от различни възрасти. По думите на д-р Михалева това говори за големия интерес към проекта и за неговата полза за учениците и повишаване привлекателността на учебните заведения. \r\nРезултатите от първия двугодишен етап от проекта бяха представени по време на информационен ден под надслов „Моята идея, твоят час, нашето образование“. В събитието, организирано от Регионално управление на образованието – Сливен, участваха всички 66 училища от областта, които през учебната 2017/2018 година работят по проекта. Представена бе и изложба на рисунки и продукти от творчеството на ученици, създадени в групите за извънкласни дейности. Организирани бяха и ателиета с различна тематична насоченост. С презентации на РУО – Сливен и училища бяха представени положителни страни, добри практики и постигнати резултати за двугодишния период на реализиране на дейностите. \r\nЛюдмила ЙОРГОВА", "date": "2018.10.10", "title": "Сливен: 27 364 ученици от областта са включени в проект „Твоя час“"}
{"url": "http://www.focus-news.net/news/2018/10/10/2576624/kpkonpi-zaporira-imushtestvo-na-stoynost-32-mln-lv-na-bivshiya-kmet-na-s-galiche-tsenko-chokov.html", "text": "КПКОНПИ запорира имущество на стойност 3.2 млн. лв. на бившия кмет на село Галиче Ценко Чоков по делото за лихварство. Това каза пред журналисти председателят на Комисията за противодействие на корупцията и за отнемане на незаконно придобитото имущество Пламен Георгиев, предаде репортер на  Агенция „Фокус“ . „Това са общо 153 имота, автомобили и земеделски земи. Запорирани са имоти и на съпругата на г-н Чоков и на синовете им. Има запорирани имоти в София, както и автомобили на синовете му и на него самия. Въобще за цялото имущество, което ние сме установили, вече има произнасяне на съда, с което са наложени обезпечителни мерки“, обясни Георгиев. \r\nЦветилена СИМЕОНОВА", "date": "2018.10.10", "title": "КПКОНПИ запорира имущество на стойност 3.2 млн. лв. на бившия кмет на с. Галиче Ценко Чоков"}
{"url": "http://www.focus-news.net/news/2018/10/10/2576622/zam-ministar-denitsa-nikolova-predlozheniyat-variant-za-novo-statistichesko-rayonirane-e-nay-konsensusniyat.html", "text": "Предложеният вариант с четири района за ново деление на страната за статистически цели е най-консенсусният. Това заяви в сутрешния блок на БТВ заместник-министърът на регионалното развитие и благоустройството Деница Николова, съобщиха от пресцентъра на  Министерство на регионалното развитие и благоустройството .  Тя коментира, че това райониране служи за целите на отчитане на показатели към Евростат, като икономически и социални характеристики на регионите и за България като цяло. Деница Николова напомни, че съгласно изискването на Европейската комисия статистическите райони трябва да обхващат определен брой население, като два от сегашните не отговарят на това условие и затова държавата трябва да предприеме необходимите стъпки, за да се намали рискът от санкции. „Предложеният от работна група и след обществени обсъждания вариант е направен на географски принцип. Той е обвързан също с историческите характеристики на държавата и с природните особености на всеки един от районите. Този модел дава възможност за провеждане на дългосрочна балансирана регионална политика. Това означава, че всеки един от районите може да има специфични приоритети на развитие от гледна точка на географски характеристики, природни особености и ресурси\", обясни регионалният заместник-министър. \r\nВ изменението на Закона за регионалното развитие, който в момента е в процес на обществено обсъждане, е заложен модел, при който всеки един от регионите, съобразно спецификите и потенциала за развитие, ще може да получава конкретно финансиране за определени проекти. „Новата визия по отношение на регионалната политика е да имаме специфични особености за всеки район, той да може да се разглежда диференцирано и средствата да се управляват диференцирано\", посочи Деница Николова. \r\nТя обясни, че не е необходимо да се определят центрове на районите от ниво две, защото в тях не се изпълняват административни функции. Функционират регионални съвети, които ще вземат решение по отношение на проектите, които да бъдат финансирани. Работим в условията на електронно управление и всички проекти могат да бъдат оценявани и селектирани по електронен път. „Не е необходимо съветите да бъде ситуирани някъде и в районите няма да има град, който да е по-важен от останалите\", заяви Деница Николова. \r\nВъв връзка с имот, засегнат от изпълнявано в съседство строителство на нова сграда, заместник-министърът коментира, че има съмнения за разминаване на между инвестиционния проект и одобрения подробен устройствен план. По тази причина Дирекцията за национален строителен контрол подготвя необходимите документи, за да сезира прокуратурата. Тя може да направи необходимата проверка и има правомощие да реши дали издадено от община Балчик разрешение за строеж може да бъде обявено за нищожно.", "date": "2018.10.10", "title": "Зам.-министър Деница Николова: Предложеният вариант за ново статистическо райониране е най-консенсусният"}
{"url": "http://www.focus-news.net/news/2018/10/10/2576616/pencho-milkov-bsp-mozhe-bi-ideyata-na-obedineni-patrioti-za-predumishlenite-ubiystva-ima-rezon-no-tryabva-da-prochetem-tekstovete.html", "text": "Може би идеята на „Обединени патриоти“ има резон, но трябва да се прочетат текстовете, които се предлагат, за да изкажем становище. Това каза пред журналисти в парламента депутатът от ПГ на БСП Пенчо Милков по повод предложението на ПГ на „Обединени патриоти“ предумишлените убийства да се изключат от обхвата на института съкратено съдебно следствие, предаде репортер на  Агенция „Фокус“ . „Трябва да видим текстовете, които колегите от „Обединени патриоти“ ще предложат“, коментира той. „Престъпленията с тежък характер трябва да могат да се разграничават, защото всяко престъпление, което е наказуемо над 5 години вече се води тежко. И между тежките престъпления има такива, които се характеризират с висока степен на обществена опасност. Има и наказания, които са и без право на замяна“, обясни Пенчо Милков. \r\nБиляна ИВАНОВА", "date": "2018.10.10", "title": "Пенчо Милков, БСП: Може би идеята на „Обединени патриоти“ за предумишлените убийства има резон, но трябва да прочетем текстовете"}
{"url": "http://www.focus-news.net/news/2018/10/10/2576625/varna-okrazhniyat-sad-nalozhi-edna-godina-i-6-mesetsa-zatvor-s-4-godishen-izpitatelen-srok-na-mazh-za-razprostranenie-na-narkotitsi.html", "text": "Окръжният съд наложи една година и 6 месеца затвор, с 4-годишен изпитателен срок на мъж за разпространение на наркотици. Това съобщиха от  Апелативна прокуратура-Варна  Осъдителна присъда и лишаване от право да управлява МПС за наркоразпространител, държал наркотици с цел разпространение и шофирал след употреба на амфетамини.  С определение на Варненския окръжен съд бе одобрено споразумението между Симеон И. и Окръжната прокуратура във Варна. 54-годишният подсъдим се призна за виновен по повдигнатите му две обвинения от прокуратурата – държане с цел разпространение на високорискови наркотични вещества без разрешение на стойност близо 1300 лева, както и за шофиране след употреба на амфетамини, и се отказа от разглеждане на наказателното дело срещу него по общия ред. За всяко от двете деяние му бе определено наказание, като Симеон И. ще търпи най-тежкото от тях, а именно 1 година и 6 месеца, отложени с 4-годишен изпитателен срок.  Присъединено му е и наказанието лишаване от право да управлява МПС за срок от 8 месеца. Намерената при задържането му сума от 1493 лева и мобилен телефон се отнемат. На унищожение подлежат иззетите 24,49 грама метамфетамини и 104 грама марихуана, както и електронни везни. В тежест на осъдения са и направените по делото разноски в размер на почти 1000 лева. Споразумението влиза в сила веднага и е окончателно.", "date": "2018.10.10", "title": "Варна: Окръжният съд наложи една година и 6 месеца затвор с 4-годишен изпитателен срок на мъж за разпространение на наркотици"}
{"url": "http://www.focus-news.net/news/2018/10/10/2576605/iskren-veselinov-obedineni-patrioti-predlagame-predumishlenite-ubiystva-da-se-izklyuchat-ot-obhvata-na-instituta-na-sakrateno-sadebno-sledstvie.html", "text": "Предлагаме предумишлените убийства да се изключат от обхвата на Института на съкратено съдебно следствие. Това каза пред журналисти в парламента зам.-председателят на ПГ на „Обединени патриоти“ Искрен Веселинов по повод убийството на телевизионната водеща Виктория Маринова в Русе, предаде репортер на  Агенция „Фокус“ . „С ГЕРБ не сме го обсъдили. Ще го обсъдим в „Обединени патриоти“ и след това ще говорим с ГЕРБ“, посочи той. „Извършителите на най-тежкото възможно престъпление и посегателство имат законовата вратичка да получат много милостиво наказание“, коментира Искрен Веселинов. „Преди години съществуваше защита съкратеното съдебно следствие да не се прилага при тежки престъпления, специално при предумишлените убийства и тежката телесна повреда“, обясни той. „Отново трябва да поставим на въпрос тези неща, да разискваме това тежките предумишлени убийства да бъдат изключени от обхвата му“, обяви Искрен Веселинов. „Накърнява се чувството за справедливост на обществото. Един закоравял убиец получава 15 години, излиза и убива. Кой вярва тогава, че съдът е справедлив“, коментира той. \r\nБиляна ИВАНОВА", "date": "2018.10.10", "title": "Искрен Веселинов, „Обединени патриоти“: Предлагаме предумишлените убийства да се изключат от обхвата на Института на съкратено съдебно следствие"}
{"url": "http://www.focus-news.net/news/2018/10/10/2576618/zeri-kosovo-ramush-haradinay-uveri-che-nyama-da-ima-igri-s-granitsite.html", "text": "Министър-председателят на Косово Рамуш Харадинай повтори, че границите на страната няма да бъдат променяни, съобщава прищинският ежедневник  Zeri .  \r\n„Няма да стоя и ще гледам историята да се повтаря\", увери Харадинай, добавяйки, че дори и да смята президента Хашим Тачи за свой приятел, „не става въпрос за лица, а за жизненоважни въпроси“.  \r\nКосовският премиер подчерта, че правителството в Прищина иска да постигне споразумение със Сърбия, което да гарантира взаимно признаване, но без да се променят границите. Харадинай направи тези забележки на пресконференция след заседание на правителството, поясняват от редакцията. Тереза Герова", "date": "2018.10.10", "title": "Zeri (Косово): Рамуш Харадинай увери, че няма да има „игри“ с границите"}
{"url": "http://www.focus-news.net/news/2018/10/10/2576627/predsedatelyat-na-us-na-aebtri-georgi-petarneychev-e-izbran-za-nov-dvugodishen-mandat-kato-zamestnik-predsedatel-chis-samp.html", "text": "На 5 октомври 2018 г. в Ереван, Армения, Генералната асамблея на Съюза на асоциациите за международни превози в региона на Черноморско икономическо сътрудничество (ЧИС-САМП) избра г-н Георги Петърнейчев за нов двугодишен мандат като заместник - председател на организацията.  Това съобщиха от пресцентъра на  Асоциацията на българските предприятия за международни превози и пътищата (АЕБТРИ) . „Това е поредната висока оценка за дейността и заслугите на председателя на Управителния съвет на Асоциацията на българските предприятия за международни превози и пътищата (АЕБТРИ) за развитието на международния автомобилен транспорт“, се посочва в съобщението.  Георги Петърнейчев е мениджър и собственик на успешни автотранспортни предприятия. Член е на УС на АЕБТРИ от 1999 г., а от 5 години е негов председател. Бил е кмет три мандата, областен управител, заместник-министър на транспорта и два мандата народен представител в българския парламент. Георги Петърнейчев е заслужил майстор на спорта, седемкратен републикански шампион и европейски шампион по автомобилизъм.  \r\nЧИС-САМП е създаден през 2001 г. и в него понастоящем членуват асоциации за автомобилен транспорт от Албания, Армения, Азербайджан, България, Гърция, Гърция, Грузия, Молдова, Румъния, Турция и Украйна. Основните акценти в работата на съюза са улесняването на транспорта и търговията, оптимизирането и ускоряването на преминаването на граничните контролно-пропускателни пунктове и намаляването на бариерите пред автомобилните превозвачи в региона на ЧИС.", "date": "2018.10.10", "title": "Председателят на УС на АЕБТРИ Георги Петърнейчев е избран за нов двугодишен мандат като заместник - председател ЧИС-САМП"}
{"url": "http://www.focus-news.net/news/2018/10/10/2576630/georgi-svilenski-kam-tsvetanov-vie-li-ste-ministar-predsedatel-ili-borisov.html", "text": "„Г-н Цветанов, Вие ли сте министър-председател на България? Вие ли назначавате зам.-министрите, защото вие на практика го напарвахте от парламентарната трибуна с Николай Нанков, казахте и кои кметове ще приема в кабинета си“. С тези думи се обърна зам.-председателят на ПГ на „БСП за България“ Георги Свиленски към председателя на ПГ на ГЕРБ, съобщиха от пресцентъра на  НС на БСП . „Аз мисля, че министър-председателят е друг и се казва Бойко Борисов и Вие все още не сте заели този пост. Недейте да кадрувате в кабинета на г-н Борисов“, призова социалистът. \r\nГеорги Свиленски припомни, че преди няколко месеца, парламентът е гласувал оставката на депутата Делян Добрев. „Вие не го освободихте с мотив за експертните му качества. Нанков по-слаб експерт ли е от Добрев, че искате сега да го освободите?“, попита Георги Свиленски  Той подчерта, че когато е станал инцидентът на Своге, Нанков не е знаел как се поема отговорност.  „Първата му реакция беше, че не е сигурен дали политическата отговорност се поема с оставка. А как се поема, г-н Нанков?“, попита зам.-председателя на ПГ на левицата", "date": "2018.10.10", "title": "Георги Свиленски към Цветанов: Вие ли сте министър-председател или Борисов"}
{"url": "http://www.focus-news.net/news/2018/10/10/2576632/nsi-prez-perioda-yanuari-avgust-2018-g-iznosat-na-stoki-ot-balgariya-za-treti-strani-namalyava-s-229-v-sravnenie-sas-sashtiya-period-na-2017-g.html", "text": "През периода януари - август 2018 г. износът на стоки от България за трети страни намалява с 22.9% в сравнение със същия период на 2017 г. и е на стойност 10 167.6 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Съединените американски щати, бившата югославска република Македония и Руската федерация, които формират 52.7% от износа за трети страни. През август 2018 г. износът на стоки от България за трети страни намалява с 21.0% спрямо същия месец на предходната година и е в размер на 1 312.6 млн. лева. През периода януари - август 2018 г. при износа на стоки от България за трети страни, разпределен според Стандартната външнотърговска класификация, ръст в сравнение със същия период на 2017 г. е отбелязан само в сектор „Мазнини, масла и восъци от животински и растителен произход“ (55.4%). Най-голям спад се наблюдава в секторите „Минерални горива, масла и подобни продукти“ (57.3%) и „Безалкохолни и алкохолни напитки и тютюн“ (42.2%). \r\nВносът на стоки в България от трети страни през периода януари - август 2018 г. се увеличава с 4.6% в сравнение със същия период на 2017 г. и е на стойност 14 622.5 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез август 2018 г. вносът на стоки в България от трети страни се увеличава с 10.9% спрямо същия месец на предходната година и е в размер на 2 000.6 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - август 2018 г. спрямо същия период на 2017 г. най-голямо  увеличение е отчетено в секторите „Мазнини, масла и восъци от животински и растителен произход“ (24.7%) и „Безалкохолни и алкохолни напитки и тютюн“ (20.0%) (табл. 4 от приложението). Най-голям спад се наблюдава в сектори „Храни и живи животни“ (5.2%) и „Минерални горива, масла и подобни продукти“ (5.2%). \r\nВъншнотърговското салдо (износ FOB - внос CIF) на България с трети страни през периода януари - август 2018 г. е отрицателно и е в размер на 4 454.9 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 3 219.8 млн. лева. През август 2018 г. външнотърговското салдо (износ FOB - внос CIF) с трети страни е отрицателно и е на стойност 688.0 млн. лева. \r\nТърговия със стоки на България с трети страни и ЕС - общо \r\nПрез периода януари - август 2018 г. от България общо са изнесени стоки на стойност 35 078.4 млн. лв., което е с 1.5% по-малко в сравнение със същия период на 2017 година. През август 2018 г. общият износ на стоки възлиза на 4 613.0 млн. лв. и нараства с 0.6% спрямо същия месец на предходната година. През периода януари - август 2018 г. общо в страната са внесени стоки на стойност 40 993.4 млн. лв. (по цени CIF), или със 7.2% повече спрямо същия период на 2017 година.  През август 2018 г. общият внос на стоки намалява с 0.1% спрямо същия месец на предходната година и възлиза на 4 973.0 млн. лева. Общото външнотърговско салдо (износ FOB - внос CIF) е отрицателно през периода януари - август 2018 г. и е на стойност 5 915.0 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - август 2018 г. също е отрицателно и е в размер на 3 029.2 млн. лева. През август 2018 г. общото външнотърговско салдо (износ FOB - внос CIF) е отрицателно и е на стойност 360.0 млн. лева. По цени FOB/FOB салдото също е отрицателно и е в размер на 46.3 млн. лева.", "date": "2018.10.10", "title": "НСИ: През периода януари - август 2018 г. износът на стоки от България за трети страни намалява с 22.9% в сравнение със същия период на 2017 г."}
{"url": "http://www.focus-news.net/news/2018/10/10/2576633/balgarska-parlamentarna-delegatsiya-shte-uchastva-v-mezhduparlamentarna-konferentsiya-po-vaprosite-na-obshtata-vanshna-politika-i-politika-na-sigurnost-na-es.html", "text": "Българска парламентарна делегация, водена от председателя на Комисията по отбрана ген. Константин Попов, ще участва в Междупарламентарна конференция по въпросите на общата външна политика и политика на сигурност на ЕС. Това съобщиха от пресцентъра на  Народното събрание . Конференцията ще се проведе на 11 и 12 октомври 2018 г. във Виена, Австрия. В състава на делегацията са и народните представители Полина Цанкова и Георги Михайлов.  \r\nОсновни теми на конференцията ще бъдат разширяването на Западните Балкани, сигурността, миграцията и защитата на външните граници. Конференцията за общата външна политика и политика на сигурност и общата политика за сигурност и отбрана е четвъртата междупарламентарна среща под Австрийското председателство на Съвета на ЕС. В нея ще участват представители на националните парламенти, на Европейския парламент, на Европейската комисия и експерти от академичните среди.", "date": "2018.10.10", "title": "Българска парламентарна делегация ще участва в Междупарламентарна конференция по въпросите на общата външна политика и политика на сигурност на ЕС"}
{"url": "http://www.focus-news.net/news/2018/10/10/2576623/politika-sarbiya-ep-za-parvi-pat-s-komentar-za-korektsiya-na-granitsata-mezhdu-kosovo-i-sarbiya.html", "text": "Европейският парламент направи за първи път коментар за идеята за „корекция на границата“ между Сърбия и Косово, съобщава електронното издание на белградския ежедневник  „Политика“ . \r\n„Като се има предвид неотдавнашната дискусия за евентуален обмен на територии между Косово и Сърбия, депутатите подчертават, че в региона не трябва да се насърчава появата на етнически хомогенни държави, и че е приемливо всяко бъдещо споразумение, постигнато по взаимно съгласие между Сърбия и Косово, да отчита цялостната стабилност в региона и да зачита международното право\", се казва в текста на доклада.  \r\nЕП дава висока оценка в доклада си за изпълнението на ангажиментите, които Сърбия е поела във връзка с интеграцията си в структурите на Общността. Документът е приет с 49 гласа „за“, три „против“ и шест „въздържали се“. Подчертава се, че в текста е обърнато специално внимание на усилията на Сърбия да „нормализира отношенията си със съседно Косово\". \r\nИзявлението на ЕП подчертава по-специално необходимостта от по-голямо съответствие на външната политика и политиката на сигурност на Сърбия с ЕС, включително политиката спрямо Русия.  Тереза Герова", "date": "2018.10.10", "title": "„Политика“ (Сърбия): ЕП за първи път с коментар за „корекция на границата“ между Косово и Сърбия"}
{"url": "http://www.focus-news.net/news/2018/10/10/2576626/zoya-nacheva-darzhaven-arhiv-smolyan-za-55-godini-natrupahme-bogatstvo-ot-2030-fonda-na-uchrezhdeniya-i-izyaveni-lichnosti-ot-nashiya-region.html", "text": "Днес е професионалния празник на архивиста, а за Държавен архив – Смолян е двоен празник, защото навършваме 55 години. Това каза в интервю за  Радио „Фокус“ – Смолян  Зоя Начева – директор на Държавен архив – Смолян. Tя припомни, че архивната система на България се създава с Указ № 515 на Президиума на Народното събрание през 1951 г на 10 октомври. Тогава възникват първите архиви в страната в 10-те по-големи градове, постепенно се създават такива и в останалите градове, а архивът в Смолян е един от трите последни, които са създадени едва през 1963 г., посочи Начева. \r\n„Въпреки, че сме един от най-младите архиви, едва на 55 години, ние успяваме много бързо да достигнем останалите и дори да ги изпреварим в много отношения. Мога да кажа, че за тези 55 години успяваме да натрупаме архивно богатство от 2030 фонда на учреждения и изявени личности от нашия регион, от които 1750 са учрежденски, а 280 са личните архивни фондове. За краткото време от съществуването на архива успяваме да спечелим първи и призови места в пет области. Първо, че сме събрали най-богатата колекция след тази на Народната библиотека „Кирил и Методий“ от османо-турски документи над 10 000, от които всички почти са преведени. От регионалните архиви имаме най-голямата колекция от архивни снимки – над 50 000, имаме най-голямата колекция от стъклени фотографски плаки“, отбеляза Начева. Тя допълни, че могат да се гордеят и с факта, че първи са успели да въведат в архивната информационната система цялата фондова база – историческите справки, фондове, инвентарни описи. До ниво на заглавие всичко е въведено и може да се ползва свободно от гражданите през интернет, с ключови думи. \r\nНачева уточни, че са успели също да натрупат доста преднина и в областта на дигитализацията и вече има голям брой такива снимки, които са качени във фотосайта на системата. „С тези постижения архивната институция в Смолян успя за 55 години да се превърне в разпознаваема за обществото. За тези 55 години имаме 55 издания – документални сборници, издания, вестници, десетки и изложби и презентации, публикации на архивните специалисти в регионалния печат , в списания, научни издания и сборници и всичко това допринесе архивът да се наложи като един търсен партньор сред културните среди в региона. Успешно завоювахме своя територия и място в 21-ви век като водеща културна институция и в областта на дигитализацията на нашето историческо минало“, каза още Зоя Начева. \r\nНели ГЕРГЬОВСКА", "date": "2018.10.10", "title": "Зоя Начева, Държавен архив – Смолян: За 55 години натрупахме богатство от 2030 фонда на учреждения и изявени личности от нашия регион"}
{"url": "http://www.focus-news.net/news/2018/10/10/2576634/mvr-20-dushi-sa-raneni-pri-katastrofi-v-stranata-prez-izminaloto-denonoshtie.html", "text": "20 души са ранени при 18 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 38 леки пътни инцидента, при които има двама пострадали. От началото на годината са станали 5242 катастрофи, при които са загинали 468 души, а 6710 са ранени.", "date": "2018.10.10", "title": "МВР: 20 души са ранени при катастрофи в страната през изминалото денонощие"}
{"url": "http://www.focus-news.net/news/2018/10/10/2576635/deneshen-makedoniya-intsident-na-granitsata-s-gartsiya-makedonski-voynitsi-sa-strelyali-vav-vazduha-v-opit-da-predotvratyat-vlizaneto-na-nelegalni-migranti.html", "text": "Войници от Армията на Република Македония са произвели изстрели във въздуха, за да попречат на група мигранти да влязат незаконно на територията на страната, съобщава електронното издание на скопския вестник  „Денешен“ , като уточнява, че инцидентът се е случил на границата с Гърция. \r\nСъобщава се, че един от мигрантите е арестуван, докато останалите от групата са се върнали обратно на гръцка територия.  \r\nОт АРМ информират, че групата мигранти е забелязана при рутинно патрулиране в района на регионалния път Гевгелия-село Моин.  \r\n„Следвайки разписаните правила и процедури в такива ситуации, от патрула няколкократно е отправено предупреждение хората да спрат, но поради тяхното продължаващо движение са били изстреляни няколко предупредителни куршуми във въздуха, след което те са се върнали обратно на гръцка територия. Един от тях, който спрял, е задържан и предаден на органите на МВР за по-нататъшна процедура“, поясниха военните.  \r\nОт македонската армия уверяват, че АРМ и представители на граничната полиция остават в максимална готовност за предотвратяване на всички опити за незаконно влизане на територията на страната.   Тереза Герова", "date": "2018.10.10", "title": "„Денешен“ (Македония): Инцидент на границата с Гърция: Македонски войници са стреляли във въздуха в опит да предотвратят влизането на нелегални мигранти"}
{"url": "http://www.focus-news.net/news/2018/10/10/2576636/plovdiv-24-godishen-motorist-e-postradal-pri-katastrofa-na-bul-peshtersko-shose-v-oblastniya-grad.html", "text": "24-годишен моторист е пострадал при катастрофа на бул. „Пещерско шосе“ в Пловдив, на кръстовището с ул. „Царевец. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е подаден около 10.00 часа тази сутрин. Лек автомобил „Рено“ е настигнал и е блъснал отзад мотоциклет „Хонда“. Леко пострадал е 24-годишният моторист, който е откаран в болница за преглед. Той и 20-годишният шофьор на колата са тествани за алкохол, като резултатите са отрицателни. \r\nТони МИХАЙЛОВ", "date": "2018.10.10", "title": "Пловдив: 24-годишен моторист е пострадал при катастрофа на бул. „Пещерско шосе“ в областния град"}
{"url": "http://www.focus-news.net/news/2018/10/10/2576637/nsi-prez-perioda-yanuari-yuli-2018-g-iznosat-na-stoki-ot-balgariya-za-es-se-uvelichava-s-108-spryamo-sashtiya-period-na-2017-g.html", "text": "През периода януари - юли 2018 г. износът на стоки от България за ЕС се увеличава с 10.8% спрямо същия период на 2017 г. и е в размер на 21 610.4 млн. лева. Това сочи  статистика на Националния статистически институт (НСИ) .  Основни търговски партньори на България са Германия, Италия, Румъния, Гърция, Франция и Белгия, които формират 68.6% от износа за държавите - членки на ЕС.  \r\nПрез юли 2018 г. износът на стоки за ЕС нараства с 11.8% спрямо същия месец на предходната година и е в размер на 3 505.9 млн. лева. \r\nПри износа на стоки от България за ЕС, разпределен според Стандартната външнотърговска класификация, през периода януари - юли 2018 г. в сравнение със същия период на предходната година най-голям ръст е отбелязан в секторите „Храни и живи животни“ (31.2%) и „Необработени (сурови) материали, негодни за консумация (изкл. горивата)“ (26.8%). Спад се наблюдава само в сектор „Минерални горива, масла и подобни продукти“ (7.8%). \r\nВносът на стоки в България от ЕС през периода януари - юли 2018 г. се увеличава с 11.0% спрямо същия период на 2017 г. и е на стойност 23 398.5 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. \r\nПрез юли 2018 г. вносът на стоки в България от държавите - членки на ЕС, нараства с 18.7% спрямо същия месец на предходната година и е в размер на 3 572.2 млн. лева.  \r\nПри вноса на стоки от ЕС, разпределен според Стандартната външнотърговска класификация, през периода януари - юли 2018 г. в сравнение със същия период на 2017 г. най-голямо процентно увеличение е отчетено в сектор „Необработени (сурови) материали, негодни за консумация (изкл. горивата)“ (38.4%), а намаление се наблюдава само в сектор „Мазнини, масла и восъци от животински и растителен произход“ (9.7%). \r\nВъншнотърговското салдо (износ FOB - внос CIF) на България с ЕС за периода януари - юли 2018 г. е отрицателно и е на стойност 1 788.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 286.0 млн. лева.", "date": "2018.10.10", "title": "НСИ: През периода януари - юли 2018 г. износът на стоки от България за ЕС се увеличава с 10.8% спрямо същия период на 2017 г."}
{"url": "http://www.focus-news.net/news/2018/10/10/2576639/nikolay-nankov-e-naznachen-za-zamestnik-ministar-na-regionalnoto-razvitie-i-blagoustroystvoto.html", "text": "Николай Нанков е назначен за заместник-министър на регионалното развитие и благоустройството. Това съобщиха от  Правителствената информационна служба . Със заповед на министър-председателя Бойко Борисов Малина Крумова е освободена от длъжността заместник-министър на регионалното развитие и благоустройството. Нейното място заема бившият министър на регионалното развитие и благоустройството Николай Нанков. Малина Крумова става съветник към политическия кабинет на министър-председателя.", "date": "2018.10.10", "title": "Николай Нанков е назначен за заместник-министър на регионалното развитие и благоустройството"}
{"url": "http://www.focus-news.net/news/2018/10/10/2576640/parlamentat-reshi-aktsiite-v-druzhestva-da-badat-samo-poimenni.html", "text": "Парламентът прие окончателни промени в Търговския закон, предаде репортер на  Агенция „Фокус“ . Депутатите решиха акциите да бъдат само поименни, а не както досега и на приносител. Издадените до влизането в сила на промените акции на приносител или заместващи ги временни удостоверения трябва да се заменят с поименни. 9 месеца след влизането в сила на закона дружествата, издали акции на приносител или заместващи ги удостоверения, са длъжни да изменят уставите си. В случай, че акционер не представи за замяна притежавани от него акции на преносител или заместващи ги удостоверения, дружеството трябва да ги обезсили. Акционер с обезсилени акции има право да поиска дружеството да му заплати равностойността на направените по тях вноски в 6-месечен срок от узнаването, но не по-късно от 5 години след обезсилването. Законът влиза в сила от деня на обнародването му в Държавен вестник. \r\nБиляна ИВАНОВА", "date": "2018.10.10", "title": "Парламентът реши акциите в дружества да бъдат само поименни"}
{"url": "http://www.focus-news.net/news/2018/10/10/2576628/premierat-boyko-borisov-e-pokanil-na-sreshta-vsichki-poslanitsi-za-da-gi-zapoznae-s-razsledvaneto-na-ubiystvoto-v-ruse.html", "text": "Премиерът Бойко Борисов е поканил на среща всички посланици, за да ги запознае с разследването на убийството в Русе, предаде репортер на  Агенция „Фокус“ . Тя ще се проведе в 12.00 часа в сградата на Министерския съвет. На нея ще присъстват главният прокурор Сотир Цацаров и министърът на вътрешните работи Младен Маринов.  \r\nЛюба АЛЕКСИЕВА", "date": "2018.10.10", "title": "Премиерът Бойко Борисов е поканил на среща всички посланици, за да ги запознае с разследването на убийството в Русе"}
{"url": "http://www.focus-news.net/news/2018/10/10/2576631/radio-svobodna-evropa-makedoniya-merkel-zadacha-na-parlamenta-e-da-prilozhi-dogovora-s-gartsiya.html", "text": "Според германския канцлер Ангела Меркел гражданите на Македония подкрепят Договора с Гърция за разрешаване на спора за името на страната им. Затова задача на Парламента в Скопие е да доведе до край този процес, предава  Радио „Свободна Европа“  от Македония. \r\nТова свое мнение тя е изразила в писмо от 5 октомври до премиера Зоран Заев, за което германското правителство съобщава във вторник, по информация на DW.  \r\nМеркел подчертава, че Германия ще подкрепи прилагането на Договора от Преспа, и припомня, че на референдума от 30 септември над 90 процента от участвалите в него са гласували с \"Да\".    Ивелина Ватова", "date": "2018.10.10", "title": "Радио „Свободна Европа“ (Македония): Меркел: Задача на парламента е да приложи Договора с Гърция"}
{"url": "http://www.focus-news.net/news/2018/10/10/2576638/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Инцидент с мигранти на македонско-гръцката граница, продължаващите дискусии около идеята за „корекция“ на границата между Косово и Сърбия и предстоящата среща между военните министри на Гърция и САЩ са част от основните теми, върху които акцентират балканските печатни издания. \r\n***  Войници от Армията на Република Македония са произвели изстрели във въздуха, за да попречат на група мигранти да влязат незаконно на територията на страната, съобщава електронното издание на скопския вестник  „Денешен“ , като уточнява, че инцидентът се е случил на границата с Гърция. \r\nСъобщава се, че един от мигрантите е арестуван, докато останалите от групата са се върнали обратно на гръцка територия.  \r\nОт АРМ информират, че групата мигранти е забелязана при рутинно патрулиране в района на регионалния път Гевгелия-село Моин.  \r\n„Следвайки разписаните правила и процедури в такива ситуации, от патрула няколкократно е отправено предупреждение хората да спрат, но поради тяхното продължаващо движение са били изстреляни няколко предупредителни куршуми във въздуха, след което те са се върнали обратно на гръцка територия. Един от тях, който спрял, е задържан и предаден на органите на МВР за по-нататъшна процедура“, поясниха военните.  \r\nОт македонската армия уверяват, че АРМ и представители на граничната полиция остават в максимална готовност за предотвратяване на всички опити за незаконно влизане на територията на страната. \r\n***  Европейският парламент направи за първи път коментар за идеята за „корекция на границата“ между Сърбия и Косово, съобщава електронното издание на белградския ежедневник  „Политика“ . \r\n„Като се има предвид неотдавнашната дискусия за евентуален обмен на територии между Косово и Сърбия, депутатите подчертават, че в региона не трябва да се насърчава появата на етнически хомогенни държави, и че е приемливо всяко бъдещо споразумение, постигнато по взаимно съгласие между Сърбия и Косово, да отчита цялостната стабилност в региона и да зачита международното право\", се казва в текста на доклада.  \r\nЕП дава висока оценка в доклада си за изпълнението на ангажиментите, които Сърбия е поела във връзка с интеграцията си в структурите на Общността. Документът е приет с 49 гласа „за“, три „против“ и шест „въздържали се“. Подчертава се, че в текста е обърнато специално внимание на усилията на Сърбия да „нормализира отношенията си със съседно Косово\". \r\nИзявлението на ЕП подчертава по-специално необходимостта от по-голямо съответствие на външната политика и политиката на сигурност на Сърбия с ЕС, включително политиката спрямо Русия. \r\n***  Министър-председателят на Косово Рамуш Харадинай повтори, че границите на страната няма да бъдат променяни, съобщава прищинският ежедневник  Zeri .  \r\n„Няма да стоя и ще гледам историята да се повтаря\", увери Харадинай, добавяйки, че дори и да смята президента Хашим Тачи за свой приятел, „не става въпрос за лица, а за жизненоважни въпроси“.  \r\nКосовският премиер подчерта, че правителството в Прищина иска да постигне споразумение със Сърбия, което да гарантира взаимно признаване, но без да се променят границите. Харадинай направи тези забележки на пресконференция след заседание на правителството, поясняват от редакцията. \r\n***  Преди срещата си с военния министър на Атина Панос Каменос министърът на отбраната на САЩ Джеймс Матис похвали Гърция като „солиден“ и „отличен“ съюзник, а базата в залива Суда край остров Крит - като „едно от най-важните ни пристанища в Средиземно море“, съобщава електронното издание на всекидневника  Kathimerini .  \r\nСрещата между двамата министри ще се проведе след обявената от турския министър на енергетиката Фатих Дьонмез във вторник готовност на Анкара да започне в края на октомври сондажи в източните части на Средиземно море. Той е предупредил също, че Турция „ще защитава докрай нашите ресурси, съгласно международното право”. \r\nМиналата седмица външният министър на Турция Мевлют Чавушоглу заяви, че държавата му няма да позволи на чужди компании от енергийния бизнес да търсят газови находища около крайбрежието на Кипър. По-рано Никозия покани такива компании да се сдобият с нов лиценз за газови сондажни дейности в т. нар. Блок 7 от нейната ексклузивна икономическа зона..  \r\nАмериканската енергийна компания ExxonMolbil обяви миналата седмица, че към края на годината ще започне сондажи край Кипър. \r\n***", "date": "2018.10.10", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/10/2576629/tsvetan-tsvetanov-gerb-vsyaka-promyana-koyato-e-za-po-dobrata-spravedlivost-shte-bade-vinagi-podkrepyana.html", "text": "Всяка промяна, която е за по-добрата справедливост, ще бъде винаги подкрепяна. Това е наше задължение. Това каза пред журналисти в парламента председателят на ПГ на ГЕРБ Цветан Цветанов по повод предложението на ПГ на „Обединени патриоти“ предумишлените убийства да се изключат от обхвата на института съкратено съдебно следствие, предаде репортер на  Агенция „Фокус“ . „Трябва да бъдем много прецизни при всяка една промяна на законодателството“, коментира той. „И към настоящия момент, когато имаме достатъчно годни доказателства и има извършено тежко престъпление, извършителят може да понесе най-тежката строгост на закона. Може да бъде с осъдителна присъда, която да съответства на извършеното от него деяние“, обясни Цветан Цветанов. „Когато има извършено тежко престъпление трябва да бъдем много по-щадящи с негативната оценка за институциите и за професионалистите, които работят денонощно“, призова той. „За случая в Русе благодаря на всички професионалисти, които денонощно работиха и дадоха всичко от себе си. Имаше изключително добра координация между българските институции и с вътрешното министерство на Германия. Те в рамките на часове във вчерашния ден успяха да локализират и задържат извършителя“, каза още Цветан Цветанов. \r\nБиляна ИВАНОВА", "date": "2018.10.10", "title": "Цветан Цветанов, ГЕРБ: Всяка промяна, която е за по-добрата справедливост, ще бъде винаги подкрепяна"}
{"url": "http://www.focus-news.net/news/2018/10/10/2576643/agentsiya-patna-infrastruktura-startira-obshtestveni-porachki-za-izgrazhdaneto-na-kragovo-krastovishte-na-pat-ii-81-na-vhoda-na-kostinbrod.html", "text": "Агенция ,,Пътна инфраструктура“ стартира обществени поръчки за строителство и надзор при изграждането на кръгово кръстовище на път II-81 София - Монтана на входа на Костинброд, идвайки от София. Това съобщиха от пресцентъра на  Агенция „Пътна инфраструктура“ . Индикативната стойност на поръчката за строителство е 610 хил. лв. без ДДС, а за строителния надзор е 18 300 лв. без ДДС. Проектът ще се финансира от бюджета на АПИ. \r\nКръговото кръстовище ще бъде при пресичането на бул. „Ломско шосе“, който съвпада с трасето на републикански път II-81, и ул. „Полето“ в Костинброд. С изграждането на новото кръстовище ще се повиши безопасността на движение на входа на града.  \r\nСрокът за подаване на офертите в поръчката за избор на строител е до 19 ноември т. г., а за строителен надзор до 26 ноември т. г.", "date": "2018.10.10", "title": "Агенция ,,Пътна инфраструктура“ стартира обществени поръчки за изграждането на кръгово кръстовище на път II-81 на входа на Костинброд"}
{"url": "http://www.focus-news.net/news/2018/10/10/2576642/prof-georgi-fotev-sled-sazdavaneto-si-sds-postavi-osnovite-na-demokratichno-razvitie-i-reformi-v-stranata.html", "text": "След създаването си СДС постави основите на демократично развитие и реформи в страната. Това каза в предаването „Вече 30 години-времето е наше“ на  Радио „Фокус“  проф. Георги Фотев, бивш министър на науката и бивш директор на Института по социология. По думите му чрез едни от първите декларации на коалицията се ликвидират партийните организации по предприятия, и изобщо монополът на комунистическата партия. „Основната спойка на партиите в редиците на СДС беше естествено антикомунизмът, и разбира се, осъществяването на реформи, които да превърнат България в една демократична страна, която е основана на пазарна икономика. Това свързваше всички тези стотици хиляди хора, които искаха България да тръгне по съвсем нов път и да скъса напълно с комунизма“, обясни той. Проф. Фотев коментира още, че е необходимо разискване на насадената представа, че има провал на Прехода в България от комунизъм към демокрация и пазарна икономика. „Да се казва, че Преходът е провал, е според мен, едно голямо постижение на най-ретроградните комунистически сили. Те от първия момент, макар че се бяха снишили, винаги са мислили, са се стремели да покажат, че комунизмът е било нещо не толкова лошо или пък добро, и след това демокрацията, която разорява страната. По този начин се компрометира демокрацията и се компрометира демократичната система и пазарната икономика“, обясни той.", "date": "2018.10.10", "title": "Проф. Георги Фотев: След създаването си СДС постави основите на демократично развитие и реформи в страната"}
{"url": "http://www.focus-news.net/news/2018/10/10/2576644/velikotarnovskiyat-mitropolit-grigoriy-praznuva-rozhden-den.html", "text": "Негово високопреосвещенство Великотърновски митрополит Григорий празнува днес своят рожден ден, предаде репортер на  Агенция \"Фокус\" . Той е роден на 10 октомври 1950 година в с. Козаревец, окръг Великотърновски. След като завършва Горнооряховския машиностроителен техникум и отслужва военната си служба, постъпва като послушник в Преображенския манастир. През 1974 година е постриган в монашество с името Григорий. През 1974 година е ръкоположен за йеродякон, а през 1980 година - за йеромонах. От 1980 година изпълнява длъжността протосингел на Старозагорската митрополия. На 6 декември 1981 годна е възведен в сан архимандрит. От 1982 до 1983 година архимандрит Григорий провежда специализации в Швейцария и Англия. След завръщането си в България заема отново поста на протосингел на Старозагорска епархия. На 22 декември 1985 година архимандрит Григорий е хиротонисан за Константийски епископ и е назначен за викарий на Старозагорската митрополия. От 1987 година е викарий на Великотърновската епархия. През 1990 година получава назначение на длъжността ректор на Софийската духовна семинария. От 27 февруари 1994 година е избран, а на 3 март е провъзгласен за Великотърновски митрополит. Дядо Григорий винаги е бил за защита на кононичната Българска православна църква и в годините на църковния разкол е отстоявал ревностно нейните позиции. Сред многобройните му ангажименти е и този на отговарящ за връзките с Българската армия в Светия Синод на БПЦ, поради което го наричат „генерала в Св. Синод”.  \r\nНикола ПЕТКОВ", "date": "2018.10.10", "title": "Великотърновският митрополит Григорий празнува рожден ден"}
{"url": "http://www.focus-news.net/news/2018/10/10/2576645/der-spiegel-germanski-polititsi-prizovaha-za-zabrana-na-turski-natsionalisticheski-simvoli-v-stranata.html", "text": "Управляващите в Австрия работят върху изпълнението на план за забрана на символиката на турската ултранационалистическа организация „Сивите вълци“ на територията на страната. По всичко изглежда, че в Берлин не искат да изостават от Виена – политици от всички партии призоваха за въвеждането на аналогична забрана и в Германия, съобщава изданието  Der Spiegel . \r\n„Всяка форма на фашизма е нехуманна и заплашва нашето свободно общество\",  заяви експертът на ХДС за вътрешната политика Кристоф де Врийс. Според него символите и жестовете на „Сивите вълци“ трябва да бъдат забранени в Германия.  \r\n„Сивите вълци“ са поддръжници на крайнодясната партия Турско националистическо движение (MHP). Организацията има специфичен поздрав, при който оформят пръстите на ръката си като вълча муцуна.  \r\nПо подобен начин се изрази и лидерът на фракцията на партията „Левица“ в Бундестага Севим Дагделен: „Поздравът на „Сивите вълци“, една от най-големите екстремистки и противоконституционни организации в Германия, е хитлеристки и следователно ще трябва да бъде забранен\". \r\nМиналата година поздравът на организацията се превърна в предмет на ожесточен публичен дебат, след като турският външен министър Мевлют Чавушоглу го показа при посещението си в консулството в Хамбург.  Тереза Герова", "date": "2018.10.10", "title": "Der Spiegel: Германски политици призоваха за забрана на турски националистически символи в страната"}
{"url": "http://www.focus-news.net/news/2018/10/10/2576646/blagoevgrad-v-yugozapadno-darzhavno-predpriyatie-se-provede-sreshta-diskusiya-po-aktualni-temi-i-problemi-svarzani-s-darvodobivniya-i-prerabotvatelniya-sektor.html", "text": "В Югозападно държавно предприятие в Благоевград се проведе среща-дискусия по актуални теми и проблеми, свързани с дърводобовния и преработвателния сектор, предаде репортер на  Радио „Фокус“ – Пирин . Събитието се организира по инициатива на Сдружение „Югозапад“, което в началото на тази година проведе протест пред предприятието с искане за спиране на електронните търгове за дървесина. Тогава директорът на Югозападно държавно предприятие инж. Дамян Дамянов инициира среща с протестиращите, на която бе взето решение за временно спиране на електронните търгове за продажба на дървесина с цел усъвършенстване на онлайн платформата. На срещата бяха обсъдени въпроси, свързани с искани промени в нормативната уредба за условията и реда за възлагане на изпълнението на дейности в горските територии – държавна и общинска собственост, и за ползването на дървесина и недървесни горски продукти. Присъстваха инж. Дамян Дамянов, директор на Югозападно държавно предприятие, инж. Василий Маринковски, началник на отдел в предприятието, експерти в областта и директорът на Регионалната дирекция по горите Георги Янкулов. \r\nЛивия НИНОВА", "date": "2018.10.10", "title": "Благоевград: В Югозападно държавно предприятие се проведе среща-дискусия по актуални теми и проблеми, свързани с дърводобивния и преработвателния сектор"}
{"url": "http://www.focus-news.net/news/2018/10/10/2576650/stoyan-georgiev-sba-veliko-tarnovo-shofyorite-tryabva-da-se-dopitat-pri-izbora-na-zimni-gumi.html", "text": "Шофьорите трябва да се допитат при избора на зимни гуми. Това каза в интервю за  Радио „Фокус“ – Велико Търново  Стоян Георгиев, председател на структурата на Съюза на българските автомобилисти (СБА) във Велико Търново. Той препоръча всеки водач на автомобил да се допита до производителя, за да прецени качеството на гумите. Според Георгиев би било добре те да бъдат съобразени и с възможностите на самия автомобил, а при закупуване на гуми „втора ръка“ трябва да се обърне внимание на това колко сезона са употребявани те преди това и при какви условия. Той припомни, че според изискванията в Закона за движение по пътищата минималната дълбочина на протектора на гумата трябва да е 0.5 мм.  \r\nПо думите на председателя на СБА – Велико Търново смяната на гумите трябва да бъде съобразена с метеорологичните условия. „При промяна на времето е желателно гумите да бъдат сменени със зимни. Това е и периодът, в който всеки трябва да провери състоянието на автомобила си“, допълни Стоян Георгиев. \r\nТой съобщи също, че членовете на Съюза на българските автомобилисти във Велико Търново и Горна Оряховица са 400 и посочи, че те могат да се възполват от различни преференции, които СБА предлага като извършването на безплатен годишен технически преглед, сключване на застраховки, многократно ползване на пътна помощ в България и Европа и еднократно на територията на Балканския полуостров. В пункта на СБА предстои да започне и извършването на безплатни проверки на автомобила за готовността им за зимния сезон. Проверява се състоянието на акумулаторните батерии и охладителната течност. \r\nНадежда КРЪСТЕВА", "date": "2018.10.10", "title": "Стоян Георгиев, СБА – Велико Търново: Шофьорите трябва да се допитат при избора на зимни гуми"}
{"url": "http://www.focus-news.net/news/2018/10/10/2576649/kyustendil-9-sobstvenitsi-sa-sanktsionirani-za-bezstopanstveno-puskane-na-zhivotni-v-dupnitsa-za-1-mesets.html", "text": "9 собственици са санкционирани за безстопанствено пускане на животни в Дупница за 1 месец. Това съобщи за  Радио „Фокус” – Кюстендил  Христо Апостолов, експерт по връзки с обществеността в Община Дупница. По думите му екипи на „Контролно звено“ към Общинара са съставили седем акта на животновъди за свободно и безнадзорно пускане на коне в района на жилищен комплекс „Бистрица”, пътят между парк „Рила“ и село Бистрица, както и в района на квартал „Ценеви”. Съставен е акт на жител на село Самораново, след сигнал на дежурния телефон  за свободно пасящи седем коня в парка на населеното място. Установен е нарушителят, който ще бъде санкциониран с максималния размер на глобата – 500 лева. Другите два наказателни акта са за свободно движещи се крави в близост до улични платна. Актовете ще са на стойност от 100 до 500 лева съгласно Наредбата на Община Дупница за отглеждане на домашни животни, птици и пчелни семейства. Три фиша от по 50 лева са съставени на фирми за разлепване на рекламни материали на нерегламентирани места за изминалия месец, както и протоколи за предупреждение на собственици за разполагане на строителни материали на тротоари с 24-часови срокове за премахването им. \r\nВенцеслав ИЛЧЕВ", "date": "2018.10.10", "title": "Кюстендил: 9 собственици са санкционирани за безстопанствено пускане на животни в Дупница за 1 месец"}
{"url": "http://www.focus-news.net/news/2018/10/10/2576651/varna-6-godishno-dete-e-blasnato-ot-lek-avtomobil-v-grad-provadiya.html", "text": "6-годишно дете е блъснато от лек автомобил в град Провадия. Това съобщиха от  ОДМВР - Варна . На 09 октомври 2018 г. около 17.00 часа на ул. „Цар Освободител“ в град Провадия 49-годишен водач на лек автомобил „Опел Вектра“ блъска 6-годишно дете (момиче) пресичащо пътното платно. Вследствие на пътнотранспортното произшествие детето е получило контузна рана на главата, оказана му е медицинска помощ и е насочено за домашно лечение.", "date": "2018.10.10", "title": "Варна: 6-годишно дете е блъснато от лек автомобил в град Провадия"}
{"url": "http://www.focus-news.net/news/2018/10/10/2576648/evrodeputatat-momchil-nekov-v-novata-osp-tryabva-da-ima-direktni-plashtaniya-za-oprashvane-finansovo-podpomagane-za-napoyavaneto-i-seriozno-vnimanie-kam-ovtsevadstvoto.html", "text": "„Приехме доклад в ЕП за пчеларския сектор, но смятам, че ние трябва да продължим и това да бъде финансово подплатено в новата Обща селскостопанска политика (ОСП). Предлагам да има директно плащане на пчелно семейство за опрашване.“ Това заяви снощи евродепутатът от Групата на прогресивния алианс на социалистите и демократите в ЕП Момчил Неков по време на обсъждане на бъдещата ОСП в Комисията по земеделие и развитие на селските райони към ЕП, съобщиха от пресофиса на  Момчил Неков . Евродепутатът обърна внимание на своите колеги и експерти, да се вземе под внимание липсата на финансова подкрепа за опрашването в бъдещата ОСП.  \r\n„Близо 80% от растителните видове отглеждани в Европа имат нужда от опрашване, затова смятам, че е съвсем естествено да има директни плащания за опрашване“, коментира Неков. \r\nПри обсъждане на новата ОСП, евродепутатът се обяви за целенасочена политика към подпомагане на напояването. „Необходимо е да има развойна дейност в областта, както и финансово подпомагане на държавите-членки, за да може селското стопанство в страните да бъде осигурено с воден ресурс.“, заяви Момчил Неков.   \r\nТой постави и въпроса за перспективите на овцевъдството и козевъдството в ЕС.  \r\n„Какво правим с чувствителни сектори, като овцевъдството в Европа ?“, попита колегите си Неков.   \r\n„При условие, че се отваряме към целия свят, сключваме споразумения с трети страни, и премахнем квотите, това означава, че ще има голям натиск към животновъдите в определени държави-членки и така ние обричаме на фалит цели отраслови сектори, които са били традиционни за тези държави. Смятам, че тук трябва да има много ясна и обоснована политика за подпомагане“, подчерта Момчил Неков.", "date": "2018.10.10", "title": "Евродепутатът Момчил Неков: В новата ОСП трябва да има директни плащания за опрашване, финансово подпомагане за напояването и сериозно внимание към овцевъдството"}
{"url": "http://www.focus-news.net/news/2018/10/10/2576653/plovdiv-sushilnya-za-kanabis-e-razkrita-v-selo-gornoslav-izzeti-sa-2-700-rasteniya-reagirali-pri-poleviya-test-na-kanabis.html", "text": "Сушилня за канабис е разкрита в село Горнослав. Това съобщиха от  ОДМВР-Пловдив . В понеделник полицаи предприели процесуални и следствени действия в частен имот, обитаван от криминално проявени и осъждани 61-годишен мъж и 31-годишния му син. Установено било, че селскостопанска постройка в двора е пригодена за сушилня на значително количество зелена листна маса, реагирала при полевия тест на канабис. Иззети са 2 700 растения и ползвано оборудване - луминисцентна лампа, два апарата за сушене, а също и две метални мелници. Електронна везна и кутийка с марихуана били открити при последвалите претърсвания на адресите на мъжете в Асеновград и в двата им леки автомобила.  \r\nПредстои експертна справка да установи количеството на иззетия наркотик.  Образувано е досъдебно производство, спрямо двамата е взета 24-часова мярка за неотклонение. След доклад на материалите в Районна прокуратура – Асеновград на мъжете било повдигнато обвинение за извършеното престъпление и задържането им е удължено до 72 часа. Работата по цялостното документиране на случая продължава  под наблюдение на прокуратурата.", "date": "2018.10.10", "title": "Пловдив: Сушилня за канабис е разкрита в село Горнослав, иззети са 2 700 растения, реагирали при полевия тест на канабис"}
{"url": "http://www.focus-news.net/news/2018/10/10/2576652/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Разследването на убийството в Русе, дейността  на турската националистическа организация „Сивите вълци“ и мерките за ограничаване на миграцията са част от основните теми, върху които акцентират водещите германски печатни издания. \r\n***  Според медийни доклади на територията на Германия е арестуван заподозрян за убийството на българската телевизионна водеща Виктория Маринова, пише националният ежедневник  Die Frankfurter Allgemeine Zeitung , като подчертава, че информацията е от местни средства за информация и няма потвърждение на официално ниво.  \r\nСпоред съобщението в медиите заподозреният е на възраст между 28 и 30 години. Твърди се, че след бруталното убийство в Русе той е избягал в Германия, където живее майка му. \r\nТялото на 30-годишната водеща бе открито в събота в парк на брега на Дунав в град Русе. Маринова е била изнасилена и удушена, според следователите. Полицията разследва професионални и лични причини за убийството. Все още не е ясно дали Маринова е била убита заради журналистическата й работа или е станала жертва случайно.  \r\nНезависимо от това, случаят вече стана политически проблем в София. Защото в последното си предаване Маринова представи информация за предполагаема измама със средства от ЕС в България. Европейската служба за борба с измамите (ОЛАФ) в момента оценява информацията. \r\nОбщественото възмущение от убийството и критичните реакции от страна на международната общност принудиха правителството в София да настоява за бързо разкриване на престъплението. В допълнение към организацията „Репортери без граници\", федералното правителство в Берлин също призова за защита на свободата на печата. Европейската комисия изиска компетентните органи бързо да изяснят дали престъплението е свързано с работата на убитата.  \r\nВъв връзка с убийството румънски бездомник бе разпитан във вторник във Русе. Той обаче бе освободен, защото според полицията няма доказателства, нито конкретни доказателства за участието му в престъплението. \r\n***  Управляващите в Австрия работят върху изпълнението на план за забрана на символиката на турската ултранационалистическа организация „Сивите вълци“ на територията на страната. По всичко изглежда, че в Берлин не искат да изостават от Виена – политици от всички партии призоваха за въвеждането на аналогична забрана и в Германия, съобщава изданието  Der Spiegel . \r\n„Всяка форма на фашизма е нехуманна и заплашва нашето свободно общество\",  заяви експертът на ХДС за вътрешната политика Кристоф де Врийс. Според него символите и жестовете на „Сивите вълци“ трябва да бъдат забранени в Германия.  \r\n„Сивите вълци“ са поддръжници на крайнодясната партия Турско националистическо движение (MHP). Организацията има специфичен поздрав, при който оформят пръстите на ръката си като вълча муцуна.  \r\nПо подобен начин се изрази и лидерът на фракцията на партията „Левица“ в Бундестага Севим Дагделен: „Поздравът на „Сивите вълци“, една от най-големите екстремистки и противоконституционни организации в Германия, е хитлеристки и следователно ще трябва да бъде забранен\". \r\nМиналата година поздравът на организацията се превърна в предмет на ожесточен публичен дебат, след като турският външен министър Мевлют Чавушоглу го показа при посещението си в консулството в Хамбург. \r\n***  Председателят на Свободната демократическа партия (СвДП) Кристиан Линднер обвини „Зелени“ във водене на кампания в полза на популистката „Алтернатива за Германия“. Причината – партията се противопостави на класифицирането на магребските държави (Алжир, Тунис, Мароко)като сигурни страни на произход на търсещите убежище, поясняват в редакцията на германския национален ежедневник  Die Welt . \r\n„Зелените“ са чисти етици в това отношение и са се заели с провеждането на кампания за „Алтернатива за Германия. Считам, че това е безотговорно идеологическо позициониране, за съжаление, обхващащо също ХДС и ХСС“, подчерта германският свободен демократ.  \r\nПрез юли федералният кабинет в Берлин класифицира Тунис, Мароко и Алжир като сигурни страни на произход. Предстои решението им да бъде гласувано във федералния и регионалните парламенти в Германия. Партията „Зелени“ се противопостави открито на мярката, а позицията си обясниха с необходимостта от защита на уязвими групи от тези страни – като журналисти или хомосексуалисти, които са изложени на риск в родините си. \r\n***", "date": "2018.10.10", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/10/10/2576641/veliko-tarnovo-s-1-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 1 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж на реката е 21 см, а температурата на водата - 17.6 градуса.  \r\nПреобладаващите максимални температури по поречието на Дунав ще бъдат между 20° и 25°, в Свищов – 22°.", "date": "2018.10.10", "title": "Велико Търново: С 1 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/10/2576654/varna-83-godishna-zhena-e-blasnata-ot-lek-avtomobil-na-bul-tsar-osvoboditel.html", "text": "83-годишна жена е блъсната от лек автомобил на бул. „Цар Освободител“. Това съобщиха от  ОДМВР - Варна . На 09 октомври 2018 г. около 09.50 часа на бул. „Цар Освободител“ във Варна, до сградата на РЗИ, 44-годишен водач на лек автомобил „Ситроен Саксо“ блъска 83-годишна пешеходка, пресичаща пътното платно. Водачът е транспортирал пострадалата възрастна жена до болница, където е са установени фрактура на таз и контузия на глава. Настанена е в отделение „Ортопедия“, няма опасност за живота ѝ. По случая е образувано досъдебно производство.", "date": "2018.10.10", "title": "Варна: 83-годишна жена е блъсната от лек автомобил на бул. „Цар Освободител“"}
{"url": "http://www.focus-news.net/news/2018/10/10/2576657/kyustendil-na-rabotna-sreshta-v-grada-se-obsazhdat-napredakat-superviziyata-i-obucheniyata-po-proekta-za-priemna-grizha-v-stranata.html", "text": "На работна среща в Кюстендил се обсъжда напредъкът, супервизията и обученията по проекта за приемна грижа в страната, предаде репортер на  Радио „Фокус” – Кюстендил . Националната работна среща, на която присъстват представители на от всички 28 области партньори по проекта – администратори, началници на областни екипи по приемна грижа и социални работници, както и членове на консултативния експертен съвет, сформиран по проекта и представители на националния екип.  \r\n„Приемната грижа в страната се развива повече от 10 години. Тя бележи развитие. Масово хората знаят какво представлява приемната грижа, какво се очаква от един приемен родител, какви са процедурите. По думите му за страната нагласите са добри, но не навсякъде хората имат еднаква нагласа да станат приемни родители”, каза Огнян Христов, ръководител на проект „Приеми ме 2015”. По думите му създаването на система за приемна грижа е процес, който започва от това хората да знаят за какво става въпрос. Сега усилията вече са насочени към качеството, израстването на професията приемен родител, което безспорно е свързано с една система за обучения и супервизии. \r\nВенцеслав ИЛЧЕВ", "date": "2018.10.10", "title": "Кюстендил: На работна среща в града се обсъждат напредъкът, супервизията и обученията по проекта за приемна грижа в страната"}
{"url": "http://www.focus-news.net/news/2018/10/10/2576655/dimitar-margaritov-kzp-ponyakoga-targovtsite-razchitat-na-nedobrata-informiranost-na-potrebitelite-za-da-gi-izkushat-s-neizgodna-sdelka.html", "text": "При проблеми след изтеглен кредит хората най-често посочват в жалбите си до Комисията за защита на потребителите (КЗП), че чувстват някаква тежест при погасяването му. Понякога това може да е чисто субективно, но в други случаи се дължи на опитите на финансови институции да товарят кредитополучателите с допълни разходи, освен стандартните вноски, които те така или иначе дължат. Това коментира председателят Димитър Маргаритов в предаването „Преди всички” по БНР, съобщиха от пресцентъра на  КЗП . Маргаритов уточни, че относителният дял на жалбите относно потребителски кредити не е много голям на фона на останалите. Когато през изминалите години тези продукти навлязоха силно на пазара, КЗП превантивно извърши задълбочен анализ на договорите с общи условия на финансовите институции, които отпускат такива заеми. Председателят на Комисията посочи, че основните теми и проблеми, които са се откроили и по които институцията се е произнесла, касаят преди всичко опитът на кредитната институция да постави кредитополучателя в неравностойно положение като страна по договора. Например, посредством лесната възможност кредитът да бъде обявен за предсрочно изискуем, въвеждането на различен тип незаконосъобразни такси и т.н.  \r\nСпоред председателя на КЗП основните проблеми и в сектора на кредитирането, и в други сфери на потребителското търсене и предлагане са свързани с това, че търговците разчитат на неинформираността на потребителите и че по някакъв начин ще успеят да ги заблудят, че извършват много изгодна сделка. „Голям брой от забраняваните от нас нелоялни практики касаят именно липсата на информация или изкривяването на информацията по начин, който не позволява на потребителя да направи разумен избор, обясни Маргаритов. Той напомни, че даденият от закона 14-дневен срок за отказ от договора за кредит дава допълнителна възможност на потребителя да размисли и – ако прецени, да се откаже от него.  \r\n„Всеки човек си мисли, че когато получава определен кредит, ще има възможност да го поддържа. Но често пъти това се оказва непосилна задача, а оттам възникват и проблемите”, каза още Маргаритов в отговор на въпрос на водещата Диана Дончева съобразяват ли се хората със сроковете за погасяване на кредита и как може да им попречат задължения към други институции, например. Той допълни, че за избягване на риска от прекомерно задлъжняване потребителите е добре преди тегленето на заем да се консултират със специалист в тази сфера. И обясни, че на следващ етап могат да бъдат предприети действия за предоговаряне, частично изплащане и други подобни, за да не се превърне кредитът в лош.   \r\nНа финала на разговора Маргаритов препоръча потребителите да бъдат внимателни, да правят съпоставки на офертите на пазара и да не се поддават на едно или друго влияние при сключването на договори за такъв тип услуги.", "date": "2018.10.10", "title": "Димитър Маргаритов, КЗП: Понякога търговците разчитат на недобрата информираност на потребителите, за да ги изкушат с неизгодна сделка"}
{"url": "http://www.focus-news.net/news/2018/10/10/2576658/sarajevo-times-eksploziyata-v-brod-edin-chovek-e-zaginal-devet-drugi-sa-postradali.html", "text": "Един човек е загинал, а деветима други са загинали при силната експлозия, която разтърси петролна рафинерия в Брод на територията на Република Сръбска, съобщава англоезичното електронно издание  Sarajevo Times . \r\nГоворител на полицията потвърди, че е получен сигнал за взрива, след което на място са изпратени екипи на правоохранителните органи. Пояснява се, че пострадалите са настанени в местна болница, откъдето са уверили, че те не са получили сериозни наранявания. Състоянието им е стабилно, категорични са медиците.  \r\nСвидетели разказват, че експлозията в станала причина за избиването на прозорците на прилежащите сгради. Противопожарните служби са предотвратили разпространяването на огъня. Причините за инцидента се изясняват.  Тереза Герова", "date": "2018.10.10", "title": "Sarajevo Times: Експлозията в Брод: Един човек е загинал, девет други са пострадали"}
{"url": "http://www.focus-news.net/news/2018/10/10/2576661/zam-kmetat-na-karlovo-danka-lyurtova-s-malko-nad-2-mln-leva-e-podobrena-obrazovatelnata-infrastruktura-v-detskite-gradini-i-uchilishta-v-obshtinata.html", "text": "С 2 170 000 лв. с ДДС е подобрена образователната инфраструктура в детските градини и училища в Карлово. Това съобщи в предаването „Часът на Карлово” на  Радио „Фокус”-Пловдив  зам.-кметът на Карлово Данка Люртова. Дейностите по проекта „Мерки за повишаване качеството на средата на обучение в общински училища и детски градини в Карлово и филиали“, финансиран от Оперативна програма „Региони в растеж 2014-2020 г.“ започнаха преди малко повече от една година в детските градини в Карлово, във филиала на детската градина в кв. Сушица и в училищата на територията на Карлово.  \r\n„Като резултат от проекта е подобрена средата с изграждането на 28 детски площадки във всяка една от детските градини в Карлово и за всяка група в градините”, разказа Люртова. Детските площадки включват комбинирани съоръжения, пясъчници, люлки, отговарящи на всички изисквания на ЕС, с полагането на специална настилка. „Освен това, в проекта беше включено и  облагородяване на околното пространство в детските градини, изграждане на нова инфраструктура, поставили сме пейки и кошчета в парковото обзавеждане в детските градини”, добави зам.-кметът на Карлово. В училище „Свети Кирил и Методий” е изградено и игрище за тенис на корт, което ще се ползва от децата на училището в учебно време, а в останалото време на деня съоръжението ще се ползва от всички жители на общината по специален график. В училище „Райно Попович” и в СУ „В. Левски” са изградени нови мултифункционални игрища за футбол на малки вратички, волейбол и баскетбол. Една малка част от парите са отишли за ремонт, реконструкция и модернизация на плувния басейна на СУ „Христо Проданов”. „Проектът ни осъвремени визията на интериорното пространство в зоната на басейна, подмени се облицовката на басейна със стъклокерамика, ремонтираха се тоалетите, съблекалните, душовите пространства, внедри се видеонаблюдение –  както в басейна, така и в останалите училища, обособи се нов кабинет на треньора, подмени се системата за отопление на помещенията и водата на плувния басейн, изгради се система за филтриране на водата”, каза още Данка Люртова. Осигурен е и достъп за хора с увреждания. \r\nДанка Люртова обясни още, че останалите 5 млн. лева, които остават до общата стойност на проекта, която е 7 174 946,52 лв., са за новия физкултурен салон в СУ „В. Левски” и прилежащия му терен и за новия корпус на детската градина в най-голямото село в общината – село Розино. Тези два обекта са в процес на приключване. По думите на Люртова до един месец ще приключат строително-монтажните работи и ще предстои откриване и по тази втора част на образователната инфраструктура. С това Общината изпълнява 70 % от инвестиционната си програма. \r\nПредстои изграждането на социалния център, предвиден в социалната инфраструктура от инвестиционната програма. \r\nЦветана ТОНЧЕВА", "date": "2018.10.10", "title": "Зам.-кметът на Карлово Данка Люртова: С малко над 2 млн. лева е подобрена образователната инфраструктура в детските градини и училища в общината"}
{"url": "http://www.focus-news.net/news/2018/10/10/2576659/blagoevgrad-obshtinata-otbelyaza-svetovniya-den-na-psihichnoto-zdrave-sas-sporten-praznik.html", "text": "Със спортен празник беше отбелязан Денят на психичното здраве в Благоевград. Хората със специални потребности от социалните услуги на територията на общината участваха в различни спортни дисциплини – гимнастика, баскетбол, боче, канадска борба, федербал и др. Мероприятието се проведе в Спортен комплекс „Пирин“. В подкрепа на младежите и девойките се включиха, както служителите, така и професионални треньори. В надпреварата участваха потребители от Защитени жилища, Дневни центрове за деца и лица с увреждавия, Центрове за настаняване от семеен тип и Център за социална рехабилитация и интеграция. Всички участници получиха грамоти. Община Благоевград организира инициативата ежегодно, като чрез нея се цели да бъдат предоставени равни възможности  за спорт и забавление на хора в неравностойно положение. Световният ден за психично здраве се отбелязва на 10 октомври от 1992 г. с решение на Световната федерация за психично здраве и с подкрепата на Световната здравна организация .", "date": "2018.10.10", "title": "Благоевград: Общината отбеляза Световния ден на психичното здраве със спортен празник"}
{"url": "http://www.focus-news.net/news/2018/10/10/2576664/ministar-nikolina-angelkova-se-sreshtna-v-riyad-s-d-r-hamad-al-bazay-zam-ministar-na-finansite-na-sauditska-arabiya.html", "text": "Министърът на туризма Николина Ангелкова разговаря със зам.-министъра на финансите на Саудитска Арабия д-р Хамад Ал Базай в рамките на работната си визита в Рияд. Тя е в столицата на арабската държава по покана на Негово Кралско Височество Султан бин Салман бин Абдулазиз Ал Сауд – принц на кралството и председател на Комисията по туризъм и национално наследство на държавата, съобщиха от пресцентъра на  Министерството на туризма . На срещата с д-р Базай бяха обсъдени възможностите за разширяване на съвместното сътрудничество с цел привличане на повече туристи и инвестиции от двустранен интерес. За насърчаване на този процес в България е създаден много подходящ бизнес климат, посочи министър Ангелкова. Тя подчерта, че нашата страна отчита най-ниски разходи за правене на бизнес в рамките на Европейския съюз. Най-малък в общността е и корпоративният  данък от 10%, което конкурира показателите в редица страни от региона и Централна Европа - 15% в Сърбия, 16% в Румъния, 19% в Полша. Министър Ангелкова съобщи, че туризмът формира около 12 на сто от брутния вътрешен продукт на страната и е стратегически сектор. В резултат на усилената ни работа съвместно с бизнеса постигнахме рекордни резултати за последните години след създаването на самостоятелното Министерство на туризма. За първите осем месеца на 2018 г. около 7 млн. чуждестранни туристи са избрали да посетят България, което е ръст от близо 6 на сто спрямо същия период на миналата година. Над 2 млрд. евро са приходите от международен туризъм от януари до юли включително - над 8% повече в сравнение със същите месеци на 2017 г., съобщи още тя.", "date": "2018.10.10", "title": "Министър Николина Ангелкова се срещна в Рияд с д-р Хамад Ал Базай, зам.-министър на финансите на Саудитска Арабия"}
{"url": "http://www.focus-news.net/news/2018/10/10/2576663/parlamentat-prie-na-parvo-chetene-promeni-za-ulesnyavane-na-dostapa-na-hora-s-uvrezhdaniya-do-proizvedeniya-s-avtorski-prava.html", "text": "Парламентът прие на първо четене промени в Закона за авторското право и сродните му права, предаде репортер на  Агенция „Фокус“ . С промените се въвежда европейска директиви за използване на произведения, закриляни от авторското право и сродните му права, в полза на слепи хора, лица с нарушено зрение или с други увреждания, които не позволяват четенето на печатни материали. С промените се въвеждат възможности в полза на лицата с увреждания да използват свободно произведения без съгласие на правоносителя. Допуска се изготвянето на копия в достъпен формат като Брайлоф шрифт, едър шрифт, адаптирана електронна книга, звукозапис на съдържанието на писмено произведение (аудиокнига), радиопредаване и др. Предвижда се копията в достъпен формат да се изготвят пряко от лицето с увреждания, с помощта на лице, което действа от негово име или юридически лица, подали уведомление до министъра на културата.  \r\nБиляна ИВАНОВА", "date": "2018.10.10", "title": "Парламентът прие на първо четене промени за улесняване на достъпа на хора с увреждания до произведения с авторски права"}
{"url": "http://www.focus-news.net/news/2018/10/10/2576665/ivan-aleksiev-institut-po-rastitelni-genetichni-resursi-sadovo-tazi-godina-sme-podali-nov-sort-pshenitsa.html", "text": "Тази година сме подали нов сорт пшеница, който ще бъде изпитван до 3 години в зависимост от изискванията на Изпълнителната агенция по сортоизпитване, апробация и семеконтрол (ИАСАС). Това каза за Радио „Фокус“-Пловдив Иван Алексиев, ръководител на Бюрото за научно обслужване, маркетинг и патентна дейност в Институт по растителни генетични ресурси „Константин Малков“-Садово. По думите му има и още един нов сорт, за който се чака одобрението на агенцията. Алексиев обясни, че един сорт се създава за около 10 години. „След като бъде създаден и закрепен като еднаквост, хомогенност на сорта, тази линия се подава в ИАСАС. Тя е органът, който изпитва  в мрежа в цялата страна сортовете, които са предложени. Сравнява ги със стандартите, които са за съответните групи пшеници, и ако резултатите  на новите сортове са по-добри, те се вписват в официалната сортова листа на страната“, добави Алексиев. По думите му  едно от най-новите световни постижения на научните ръководители от Института е създаването на нови сортове сусам, които единствено в света са пригодни за механизирано отглеждане- от сеитба до прибирането.  \r\n„Това са единствените сортове в света, които могат да се прибират с комбайн. Това е върхът на научната ни дейност през последни 30-40 години. Като най-нови сортове, които могат да се предложат на земеделците, са при пшеницата. „Сортовете „Гинра“, която за първа година ще сеем семена и ще предлагаме от следващата. Новите сортове“ Никибо“, „Николай“ , „Гизда“, които тепърва търсят мястото в нашето родно поле“, каза още Алексиев. Сортовете се предлагат на всички фермери, които се занимават със земеделие и отглеждат пшеница. „Има интерес от страна на по-дребните фермери, но много голям интерес има към сортовете „Ръж“, „Тритикале“ и за първа година „Ечемик“. Интерес има от цялата страна- Перник, Видин, Ловеч, Разград. Кърджали. Има и международен интерес. Имаме традиционни контакти със земеделските производители от Турция, където се предлагат различни сортове пшеница и грах. От 2-3 години има интерес и от Гърция, които се интересуват от същите култури и от сусам. Производството на фъстъци също е известно в цялата страна. Почти всяка година се продават семена в Италия. Интерес се проявява и в Австрия, САЩ“, каза още Алексиев. \r\nМария РУСЕВА", "date": "2018.10.10", "title": "Иван Алексиев, Институт по растителни генетични ресурси-Садово: Тази година сме подали нов сорт пшеница"}
{"url": "http://www.focus-news.net/news/2018/10/10/2576666/ministerski-savet-prie-doklad-za-izpalnenieto-na-merkite-proiztichashti-ot-chlenstvoto-na-balgariya-v-es.html", "text": "Министерският съвет прие доклад за изпълнението на Плана за действие за 2018 година с мерките, произтичащи от членството на Република България в Европейския съюз, към 30 септември 2018 година. Това съобщиха от  правителствената информационна служба . Общо 143 мерки са със срок на изпълнение до края на месец септември, като от тях са изпълнени 105 мерки. Неизпълнените мерки са 38, което представлява 26,6 % неизпълнение. В края на месец юни процентът неизпълнени мерки беше 26,4 %. \r\nОт неизпълнените мерки 14 са свързани със стартирали процедури за нарушение по чл. 258 от Договора за функционирането на Европейския съюз. \r\nТрябва да се отчете положителното развитие и при въвеждането в националното законодателство на директивите в областта на Вътрешния пазар, които са включени в т. нар. Информационно табло. При последното отчитане на Информационното табло (към края на месец май 2018 г.) невъведените директиви бяха 4 от 1030 или 0.4 % дефицит. За сравнение при предходното отчитане към края на месец ноември 2017 г. дефицитът за страната ни беше 1.3 % (14 директиви от общо 1038). \r\nС цел навременното изпълнение на неизпълнените към края на септември мерки, произтичащи от членството на Република България в Европейския съюз, подобряване на резултатите на България при въвеждането на директивите на ЕС и недопускане стартирането на нови процедури за нарушения срещу България, е необходимо систематичните действия на министерствата и ведомствата да продължат.", "date": "2018.10.10", "title": "Министерски съвет прие доклад за изпълнението на мерките, произтичащи от членството на България в ЕС"}
{"url": "http://www.focus-news.net/news/2018/10/10/2576647/", "text": "Държавният департамент на САЩ поздравява гражданите на Босна и Херцеговина за тяхното участие в общите избори, порведени в страната на 7 октомври, съобщава всекидневникът  Sarajevo Times .  \r\nСАЩ споделят безпокойството за изборния процес, изразено от мисията на ОССЕ, международния екип наблюдатели и местните неправителствени организации. То е свързано с начина, по който е ставала регистрацията на гласоподавателите, безпристрастността на наблюдателите, равнопоставения достъп на медиите и злоупотребата с публични източници. Подобна загриженост влиза в противоречие с твърдението на босненските власти за напълно честни и прозрачни избори.  \r\nВ коментара се казва още: „Ние насърчаваме босненските институции да обърнат внимание на пропуските, установени от наблюдателите на ОССЕ. Очакваме всички граждани да уведомяват за всяко нарушение през установените от закона канали, подкрепяме политическите лидери да проявят благородство при победа и милост при поражение.“   Ивелина Ватова", "date": "2018.10.10", "title": "Sarajevo Times (Босна и Хереговина): Коментар на Държавния департамент на САЩ за общите избори в Босна и Херцеговина"}
{"url": "http://www.focus-news.net/news/2018/10/10/2576662/kathimerini-panos-kamenos-predlozhi-na-sasht-da-izpolzvat-gratskite-voenni-bazi-vav-volos-aleksandrupolis-i-larisa.html", "text": "Министърът на външните работи на Гърция Панос Каменос призова САЩ да засилят двустранното сътрудничество с Атина в областта на сигурността, като предложи на Вашингтон да разшири военното си присъствие в страната в базите във Волос, Александуполис и Лариса, съобщава електронното издание на вестник  Kathimerini . \r\n„Искам да заявя, че Гърция счита САЩ за стратегически партньор и съюзник, единственият, ако мога да кажа\", подчерта Каменнос в рамките на среща с американския министър на отбраната Джеймс Матис в Пентагона. \r\n„За Гърция е много важно САЩ да разполагат с военни средства в Гърция на по-трайна основа не само в залива Суда, но и в Лариса, във Волос, в Александруполис\", допълни военният министър на южната ни съседка.  \r\nСпоред изявление на Пентагона, Матис е благодарил на Каменмос за продължаващата подкрепа на Гърция за американските бази в залива Суда на остров Крит, критичен логистичен център. \r\nМатис също така похвали Камемос за ангажимента на Гърция да отделя по два процента от БВП на страната за нуждите на отбраната и за неотдавнашното надграждане на авиопарка от F-16. За целта Атина похарчи над 1,5 милиарда долара. \r\n„Той също така благодари на гръцкия министър на отбраната за неотдавнашните действия на страната му за борба с руските злокачествени действия в региона и двамата се споразумяха да продължат да държат Русия отговорна\" за деянията, се подчертава в съобщението от Пентагона.  .  Тереза Герова", "date": "2018.10.10", "title": "Kathimerini: Панос Каменос предложи на САЩ да използват гръцките военни бази във Волос, Александруполис и Лариса"}
{"url": "http://www.focus-news.net/news/2018/10/10/2576667/elena-yoncheva-imame-ne-samo-zakonovite-no-i-moralnite-prava-da-iskame-spiraneto-na-kontsesiyata-na-letishte-sofiya.html", "text": "Голямата корупция и кражба в България идва от големите инфраструктурни обекти. При това положение, имаме не само законовите, но и моралните права да искаме спирането на концесията на Летище София. Внесохме сигнал в прокуратурата с искане за проверка и отмяна на решението на Министерски съвет, с което започна процедурата за отдаване на Летище София на концесия\". Това каза говорителят на ПГ на \"БСП за България\" Елена Йончева при внасянето на сигнала до Главния прокурор, съобщиха от пресцентъра на  партията . Тя припомни, че Летище София е най- голямото в България и е част от обектите, които са в списъка от значение за българската национална сигурност. \"Според чл. 24 от Закона за концесиите, не се допуска концесия при опасност за националната сигурност и отбрана на България\", каза Йончева. Тя припомни, че миналата година концесията беше спряна от служебното правителство, именно защото имаше обосновани съмнения за заплаха за националната сигурност. \"Летище София е 100% държавна собственост. За миналата година през него са минали 6.5 млн. пътници, т.е. то е на печалба. В същото време, се отдава на концесия за много голям период от време. На практика то се продава, приватизира, подарява\". Това каза  секретарят на ПГ на \"БСП за България\" Филип Попов  при внасянето на сигнала до Главния прокурор. \"Не може да се дава на концесия едно печелившо предприятие, без да има някаква облага за определен кръг от хора\", отбеляза Филип Попов. Той припомни, че с постановление на МС от 2009г, Летище София е записано като обект от национална сигурност и не би следвало да бъде отдавано на концесия. \"Защо всяка година държавата да не взима печалба от това летище?\", попита Попов. Той коментира, че противоречието със закона за Концесиите е основният мотив на ПГ на БСП да бъде внесен сигнал до Главния прокурор на Република България.", "date": "2018.10.10", "title": "Елена Йончева: Имаме не само законовите, но и моралните права да искаме спирането на концесията на Летище София"}
{"url": "http://www.focus-news.net/news/2018/10/10/2576668/tri-lechebni-zavedeniya-sa-opredeleni-za-universitetski-bolnitsi.html", "text": "Правителството определи три лечебни заведения за университетски болници за срока на новата им акредитационна оценка. Това съобщиха от  правителствената информационна служба . Това са „Университетска многопрофилна болница за активно лечение - проф. д-р Стоян Киркович“ АД – Стара Загора, „Университетска многопрофилна болница за активно лечение „Александровска“ ЕАД – София и „Университетска многопрофилна болница за активно лечение и спешна медицина Н.И. Пирогов“ ЕАД – София. И трите лечебни заведения до настоящия момент са се ползвали с правата на университетска болница.", "date": "2018.10.10", "title": "Три лечебни заведения са определени за университетски болници"}
{"url": "http://www.focus-news.net/news/2018/10/10/2576669/blagoevgrad-dvama-dushi-sa-zadarzhani-za-telefonni-izmami-v-sandanski-i-blagoevgrad.html", "text": "Двама души са задържани за телефонни измами в Сандански и Благоевград. Това съобщиха от пресцентъра на  Апелативна прокуратура - Пловдив . На 08 октомври 2018 г. около 11.30 часа жителка на град Сандански получила обаждане на домашния си телефон, като чула плачещ женски глас и думите „Майко, аз съм в болницата, трябват ми пари“. Веднага след това мъжки глас отправил следната закана „Дай пари, знам къде живееш, на № 20, ако не дадеш, ще ви заколя. Знам къде живеете, имам ключ и ще ви заколя и сложа в буркани“. След тези думи той затворил телефона. Обаждането се повторило след десет минути, като същият глас напомнил на жената, че „чака парите“ и отново отправил заплахи. Пет минути по-късно пострадалата получила ново обаждане, при което различен мъжки глас ѝ е съобщил: „Аз съм от МВР и се казвам Николай Колев, искаме да хванем тези, които са ви се обаждали“. Той се поинтересувал колко пари има тя, на което жената отговорила за налични две хиляди лева. „Колев“ ѝ казал да ги прибере в хладилника и я предупредил да не затваря телефона, а по-късно ѝ дал номер, на който тя следвало да се обади. Жената изпълнила дадените ѝ инструкции – извадила парите от хладилника, сложила ги в найлонова чанта, която оставила на външната врата на двора.  \r\nНа същия ден Районна прокуратура – Сандански е образувала досъдебно производство за извършено престъпление по чл. 209 от Наказателния кодекс – набавяне на имотна облага чрез въвеждане в заблуждение.  \r\nОт проведените оперативно-издирвателни мероприятия в гр. Самоков по случая е било установено, че извършители на инкриминираното деяние са лицата К.В. и Е.С.  \r\nВ хода на разследването на случая е установено, че няколко часа по-късно в понеделник, в гр. Благоевград, отново чрез въвеждане в заблуждение, било извършено друго такова престъпление и получена сума в размер на над четири хиляди лева от същите извършители.  \r\nДосъдебно производство за причинена имуществена вреда в размер на четири хиляди двеста и двадесет лева чрез въвеждане в заблуждение е било образувано на същия ден и от Районна прокуратура – Благоевград.  \r\nПострадалата при този случай е жена от гр. Благоевград, която първоначално получила обаждане от „доктор“, който я заплашвал, а по-късно от „Илия Димитров от МВР Благоевград“. Тя изпълнила указанията на „полицейския служител“, като излязла на северната си тераса, откъдето потърсила „техните хора“, които стояли пред гаражите и хвърлила плика със събраната от нея парична сума на мъжа, който й помахал с ръка.  \r\nЕдва след това пострадалата жена се усъмнила в случилото се и позвънила на сина си, който подал сигнал до органите на МВР.  \r\nКъм настоящия момент извършителите на двете телефонни измами в гр. Сандански и гр. Благоевград са установени и задържани. Предстои привличането им в качеството на обвиняеми и внасянето на искане за определяне на мярка за неотклонение „Задържане под стража“ спрямо тях.", "date": "2018.10.10", "title": "Благоевград: Двама души са задържани за телефонни измами в Сандански и Благоевград"}
{"url": "http://www.focus-news.net/news/2018/10/10/2576671/varna-zadarzhana-e-36-godishna-zhena-predizvikala-skandal-v-speshniya-tsentar-v-dalgopol-v-netrezvo-sastoyanie.html", "text": "Жена във видимо нетрезво състояние е предизвикала скандал в Центъра за спешна медицинска помощ (ЦСМП) в Дългопол. Това съобщиха от пресцентъра на  ОДМВР – Варна . На 9 октомври, в 17.10 часа, е съобщено, че в ЦСМП в град Дългопол жена във видимо нетрезво състояние предизвиква скандал, отправяйки обиди и нецензурни думи към екип на ЦСМП. На място е изпратен полицейски екип, които задържат Т. Т., на 36 г. При възникналия скандал между медицинския екип и жената е увредена врата в ЦСМП, няма пострадали граждани. Тя е задържана за срок до 24 ч., образувана е преписка, материалите са докладвани на прокурор при Районна прокуратура – Провадия.", "date": "2018.10.10", "title": "Варна: Задържана е 36-годишна жена, предизвикала скандал в Спешния център в Дългопол в нетрезво състояние"}
{"url": "http://www.focus-news.net/news/2018/10/10/2576672/ministerski-savet-odobi-blizo-7-mln-lv-za-izgrazhdane-i-razvitie-na-bezzhichni-mrezhi-v-550-darzhavni-i-obshtinski-uchilishta.html", "text": "Правителството одобри 7 065 800 лв. за изграждане и развитие на безжични мрежи в 550 държавни и общински училища. Това съобщиха от  правителствената информационна служба . Като част от създаване на единна образователна среда за всеобхватно обучение, изградените безжични мрежи ще осигурят възможност за гъвкав достъп до интегрирани услуги, свързани с комуникация, сигурност, достъп до база данни, мултимедийни файлове, интерактивно съдържание и др. \r\nПредвижда се средствата да се разходват до 15 ноември тази година, след което директорите на училищата да представят в Министерството на образованието и науката отчет за извършените разходи за изградените безжични мрежи. Парите се осигуряват за сметка на планираните за тази цел разходи по бюджетите на МОН и на още девет първостепенни разпоредители с бюджет за 2018 г.", "date": "2018.10.10", "title": "Министерски съвет одоби близо 7 млн. лв. за изграждане и развитие на безжични мрежи в 550 държавни и общински училища"}
{"url": "http://www.focus-news.net/news/2018/10/10/2576670/pravitelstvoto-otpuska-dopalnitelno-136-mln-lv-za-obezshteteniya-na-personal-v-sferata-na-obrazovanieto.html", "text": "Правителството одобри допълнително 13 637 203 лв. за осигуряване на дейности по Национална програма „Оптимизация на вътрешната структура на персонала в институциите от системата на предучилищното и училищното образование“ за 2018 година. Това съобщиха от  правителствената информационна служба . Сумата е предназначена за изплащане на обезщетения на персонала за месеците юли и август поради намаляване на числеността му от настъпила промяна в структурата и състава му, при прекратяване на трудови правоотношения на друго основание, или при преструктурирането на мрежата чрез закриване или преобразуване на образователни институции. \r\nСредствата ще се осигурят за сметка на бюджета на Министерството на образованието и науката и за сметка на разчетените в централния бюджет разходи за изпълнение на политики в областта на предучилищното и училищното образование за 2018 г.", "date": "2018.10.10", "title": "Правителството отпуска допълнително 13,6 млн. лв. за обезщетения на персонал в сферата на образованието"}
{"url": "http://www.focus-news.net/news/2018/10/10/2576675/sport-kanada-italiya-i-shvetsiya-sa-kandidati-za-olimpiada-2026.html", "text": "Международният олимпийски комитет одобри три кандидатури за Зимните олимпийски игри през 2026 година. За правото да организират Игрите ще се борят канадският град Калгари, италианските Милано и Кортина д'Ампецо и шведската столица Стокхолм. Решението бе взето по време на сесията на Комитета в Буенос Айрес. \r\nИзборът на домакина на Зимната Олимпиада през 2026 година ще се проведе през юни догодина в новата щабквартира на МОК в Лозана.   \r\nКалгари е приемал Олимпиада през 1988 година, Кортина д'Ампецо - 1956, а Стокхолм - 1912 година. \r\nВенцислав ДРАГОМАНОВ", "date": "2018.10.10", "title": "Спорт: Канада, Италия и Швеция са кандидати за олимпиада 2026"}
{"url": "http://www.focus-news.net/news/2018/10/10/2576673/parlamentat-ratifitsira-sporazumenie-za-izgrazhdane-na-tehnichesko-zveno-po-proekta-blacksea4fish-v-burgas.html", "text": "Парламентът ратифицира Споразумение между България и Организацията на Обединените нации по прехрана и земеделие (ФАО), предаде репортер на  Агенция „Фокус“ . Споразумението е за изграждане на Субрегионално техническо звено в Бургас за оказване на съдействие на операциите по Проект „BlackSea4Fish\". Проектът за споразумението е одобрен от правителството на 14 февруари. Изграждането на такова звено ще подпомогне сътрудничеството между страните от региона за подобряване на събирането на данни (биологични, икономически и научни) за риболова в Черно море.  \r\nБиляна ИВАНОВА", "date": "2018.10.10", "title": "Парламентът ратифицира споразумение за изграждане на техническо звено по проекта „BlackSea4Fish\" в Бургас"}
{"url": "http://www.focus-news.net/news/2018/10/10/2576678/balgariya-i-italiya-shte-si-satrudnichat-v-oblastta-na-opazvaneto-na-dvizhimoto-kulturno-nasledstvo.html", "text": "Правителството утвърди Меморандум за разбирателство между Министерството на културата на Република България и Министерството на културните ценности, културната дейност и туризма на Италианската република за предотвратяване на кражбата, незаконните разкопки и незаконния внос, износ и прехвърляне на правото на собственост на движими културни ценности, както и за насърчаване на тяхното връщане и възстановяване. Това съобщиха от  правителствената информационна служба . \r\nДокументът е подписан на 6 юли 2015 година в гр. София и има за цел да установи общите договорно-правни отношения между България и Италия при осъществяване на сътрудничеството в областта на опазването на движимото културно наследство.  \r\nПроектът на Меморандум за разбирателство отговаря на интересите на двете страни и регламентира ангажиментите за засилване на сътрудничеството и подобряване на съответните системи за наблюдение на износа и вноса на движими културни ценности, както и системите за предоставяне на информация относно откраднати или незаконно изнесени и/или придобити движими културни ценности.", "date": "2018.10.10", "title": "България и Италия ще си сътрудничат в областта на опазването на движимото културно наследство"}
{"url": "http://www.focus-news.net/news/2018/10/10/2576676/pravitelstvoto-odobri-finansiraneto-na-publichna-obshtinska-infrastruktura-po-reda-na-zakona-za-nasarchavane-na-investitsiite.html", "text": "Правителството прие Решение за одобряване на финансирането на публична общинска инфраструктура по реда на Закона за насърчаване на инвестициите (ЗНИ). Това съобщиха от  правителствената информационна служба . \r\nОт бюджета на Министерството на икономиката на Община Куклен, обл. Пловдив, ще се предоставят средства за изграждане на елементи на общинска инфраструктура в местност „Капсида“, община Куклен. В имота ще се изпълнява сертифицирания по ЗНИ инвестиционен проект на „Одело Фарба България“ АД „Автомобилно външно осветление и пластмасови компоненти за осветителни продукти“. Инфраструктурата ще бъде собственост на Община Куклен и ще се ползва от всички предприятия в Промишлено-търговска зона „Куклен“, техните служители, доставчици и клиенти.", "date": "2018.10.10", "title": "Правителството одобри финансирането на публична общинска инфраструктура по реда на Закона за насърчаване на инвестициите"}
{"url": "http://www.focus-news.net/news/2018/10/10/2576677/blagoevgrad-v-grada-se-provede-forum-posveten-na-evropeyskata-godina-na-kulturnoto-nasledstvo.html", "text": "Форум, посветен на Европейската година на културното наследство, се проведе в Югозападен университет (ЮЗУ) „Неофит Рилски“ в Благоевград, предаде репортер на  Радио „Фокус“ – Пирин . Темата бе „Особености на българската културна традиция и културното многообразие на Европа“. Участниците във форума бяха поздравени от проф. Йордан Гошев, който е декан на Факултет по изкуствата в университета, д-р Силва Хачерян, началник на отдел „Международно сътрудничество и регионални дейности“ при Министерство на културата, и Красимира Хаджикосева – ръководител на Европейски информационен център „Европа директно“. Форумът започна с изпълнения на група „Добърски баби” при читалище „Просвета – 1927”. Беше представена и презентация на тема „Технологията на добавената реалност в музеите“. До края на събитието присъстващите ще видят богатата програма – група на „Високо пеене”, презентация на тема „Културно наследство, опазване и опорочаване”, празнична обредност - „Топене на белези“, Фолклорен състав при ЮЗУ „Неофит Рилски” и изложба на „Мегалитните светилища и нематериалното културно наследство от Югозападна България“. \r\nСпоред проф. Йордан Гошев, декан на Факултета по изкуства, университетът винаги е бил място за хора, които са носители на българските традиции. По думите му съставите, които гостуваха на форума, са пример за запазване и предаване, както на традициите, така и на изкуството. „Благодаря Ви, че сте намерили време и сте дошли в университета, за да покажете своето изкуство, защото това е изкуство, което не е придобито по специални методики и специални обучения, а е вътре в сърцето Ви и се предава от поколения на поколения“, каза още проф. Гошев. Той допълни, че вчера университетът е подал проект, свързан с културното наследство. „Министерството на образованието оценява, че се стремим да съхраняваме и пазим това наследство“, подчерта проф. Гошев. Той изказа благодарността си към университетските преподаватели, които възпитават и се грижат за изкуството и българското наследство. Деканът пожела на всички ползотворна работа по време на форума. \r\nДенис НИКИФОРОВ", "date": "2018.10.10", "title": "Благоевград: В града се проведе форум, посветен на Европейската година на културното наследство"}
{"url": "http://www.focus-news.net/news/2018/10/10/2576679/pravitelstvoto-se-razporedi-s-imoti.html", "text": "Правителството предостави за управление на Министерството на правосъдието част от имот - публична държавна собственост за нуждите на Главна дирекция „Изпълнение на наказанията“, сектор „Пробация“. Имотът се намира в град Етрополе на бул. „Руски“ № 88 и представлява стая от трети етаж на административна сграда. До сега имотът е управляван от Висшия съдебен съвет, но вече е с отпаднала за него необходимост. Това съобщиха от  правителствената информационна служба . \r\nС друго решение на МС имоти - публична държавна собственост се обявяват за частна държавна собственост и се предоставят безвъзмездно на община Бургас. Имотите са с обща площ 7502 кв. м и се намират в квартал Сарафово. Те ще бъдат използвани от общината за изграждане на нови обслужващи улици и обособяване на квартали.  \r\nПоради отпаднала необходимост от Сметната палата се отнема правото на управление върху две помещения - публична държавна собственост, в Стара Загора. Помещенията с номера 3 и 6 са част от самостоятелен обект в сграда, разположена на ул. „Хаджи Димитър Асенов“ № 22. Съгласно Закона за държавната собственост, обектите преминават в управление на областния управител на Стара Загора. \r\nСъщо поради отпаднала необходимост от Министерството на земеделието, храните и горите се отнема правото на управление върху имот – публична държавна собственост. Имотът, който е с площ 8 253 кв. м и се намира в град Кюстендил на ул. „Аверки“ № 2, преминава в управление на областния управител на област Кюстендил. \r\nНа Агенцията по геодезия, картография и кадастър правителството предоставя управлението върху имот - публична държавна собственост, намиращ се на бул. „България“ № 4 в град Пазарджик. Имотът, представляващ самостоятелен обект на две нива, ще обезпечи необходимостта от осигуряване на допълнителен сграден фонд за съхранение на архива на Службата по геодезия, картография и кадастър в града. Допълнителните помещения ще допринесат и за нормалното организиране на работния процес в Службата, както и за по-ефективното изпълнение на дейностите по обслужване на клиентите. \r\nПравителството одобри отчуждаването на имоти и части от имоти - частна собственост, за държавна нужда за изграждане на две кръгови кръстовища на второкласния път „Пловдив – Асеновград”' на територията на област Пловдив. Имотите се намират в землището на с. Брестник, община Родопи и в землищата на кв. Горни Воден и кв. Долни Воден, община Асеновград. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред Върховния административен съд в 14-дневен срок от съобщаването му на заинтересованите лица по реда на Административнопроцесуалния кодекс. \r\nНа Комисията за защита на потребителите се предоставят безвъзмездно за управление имоти - публична държавна собственост. Те представляват реални части - помещения на първи, трети, четвърти и пети етаж от административна и делова сграда - Дом-паметник „Александър Стамболийски“ в София. Поради отпаднала необходимост от комисията се отнема имот, намиращ се на пл. „Славейков“ № 4А в столицата. Част от него - целият трети и част от четвърти етаж, се предоставя под наем на политическа партия „Атака“ за административните нужди на централното й ръководство.", "date": "2018.10.10", "title": "Правителството се разпореди с имоти"}
{"url": "http://www.focus-news.net/news/2018/10/10/2576680/ognyan-hristov-proekt-priemi-me-2015-kyustendil-e-primer-za-dobar-sinhron-otnosno-razvitieto-na-priemnata-grizha.html", "text": "Кюстендил е пример за добър синхрон относно развитието на приемната грижа. Това каза пред журналисти Огнян Христов, ръководител на проект „Приеми ме 2015”, предаде репортер на  Радио „Фокус” – Кюстендил . „Тук, в тази общност – Кюстендил, добрият синхрон на местната власт с всички други ангажирани в процеса, волята която проявяват, дори случващото се в рамките на проекта, бих го дал за пример на всички”, каза Огнян Христов. По думите му целта на екипа, тъй като държавата поема ангажимент на децата, за които се е наложило да бъдат изведени от биологичните им семейства или са били изоставени от тях, ангажиментът е да се осигури възможно най-добрата грижа, чрез едни добре подготвени приемни родители.  \r\n„Тази система се опитва от една страна да подготви родителите на доста над средното за страната ниво, както и да включва всички подпомагащи услуги в този процес, което е и необходимо за националната ни култура в това отношение”, каза Огнян Христов. По думите му когато в системата влезе дете, изоставено или претъпяло насилие в семейството си, за него се търси подходящият приемен родител и подбора се прави съвместно с отдел „Закрила на детето” на Агенцията за социално подпомагане и екипа по приемна грижа. \r\nВенцеслав ИЛЧЕВ", "date": "2018.10.10", "title": "Огнян Христов, проект „Приеми ме 2015”: Кюстендил е пример за добър синхрон относно развитието на приемната грижа"}
{"url": "http://www.focus-news.net/news/2018/10/10/2576674/", "text": "Не е възможно процесът по разоръжаването да се придвижи напред, ако в него не участват всички държави, които притежават ядрен потенциал. Русия изразява съжаление, че нито една от ядрените страни, членки на НАТО, не е заявила интерес да работи за ядрено разоръжаване. За това в понеделник е говорил Владимир Ермаков, директор на Дирекция „Неразпространение и контрол над въоръженията“ към Министерството на външните работи на Руската федерация, по време на дискусиите в Първия комитет на Общото събрание на ООН, където се обсъждат политически въпроси и въпросите по сигурността, съобщава  ТАСС . \r\n\" Не е възможно да се придвижим напред към ядрено разоръжаване, ако всички държави, притежаващи военен ядрен потенциал, не проявят усилия. Преди всичко това се отнася до страните, членки на военния блок НАТО.  Същевременно, за наше дълбоко съжаление, до този момент нито една от тях не е обявила подобно намерение“, изказването на Ермаков се цитира в разпространеното във вторник съобщение на Министерството на външните работи на Руската федерация.  Ивелина Ватова", "date": "2018.10.10", "title": "ТАСС: Според МВнР на Русия НАТО няма готовност за ядрено разоръжаване"}
{"url": "http://www.focus-news.net/news/2018/10/10/2576681/pravitelstvoto-predlozhi-na-parlamenta-da-ratifitsira-sporazumenieto-za-strategichesko-partnyorstvo-mezhdu-es-i-kanada.html", "text": "Правителството прие решение, с което предлага на Народното събрание да ратифицира Споразумението за стратегическо партньорство между Европейския съюз и Канада. Това съобщиха от  правителствената информационна служба . \r\nСпоразумението укрепва всеобхватния, дългосрочен и стратегически характер на партньорството между ЕС и Канада. То осигурява конкретни ползи в области на взаимен интерес и отговорност, като политическата, икономическата, съдебната, социалната и сигурността, чрез ефективно взаимодействие, включително на международни форуми. \r\nЦелта на споразумението от една страна е да разшири политическите връзки между ЕС и Канада, особено в областта на външната политика и сигурността, а от друга - да съдейства за развитие на сътрудничеството в области извън търговските и икономически отношения. \r\nСпоразумението за стратегическо партньорство е подписано на 30 октомври 2016 г. и се прилага временно от 1 април 2017 г.", "date": "2018.10.10", "title": "Правителството предложи на парламента да ратифицира Споразумението за стратегическо партньорство между ЕС и Канада"}
{"url": "http://www.focus-news.net/news/2018/10/10/2576683/pleven-40-godishen-mazh-e-zadarzhan-za-pritezhanie-na-narkotitsi-i-orazhie.html", "text": "40-годишен от град Койнаре е задържан за съхранение на наркотици и оръжие. Това съобщиха от пресцентъра на  МВР . В хода на специализирана операция в града, криминалисти от ОДМВР, екип на \"Специализирани полицейски сили\" при ОДМВР - Плевен и служители на РУ - Червен бряг проверили имот, обитаван от 40-годишен. При проникване в жилището собственикът оказал яростна съпротива, което наложило употреба на физическа сила и помощни средства. При проверката, в дома са намерени огнестрелно оръжие и вещества, наподобяващи наркотици. Незабавно е уведомен дежурен разследващ полицай и е сформирана група за оглед. В едно от помещенията са открити незаконна ловна пушка, 12-ти калибър с ловен боеприпас в патронника и допълнителни 6 патрона в държач към приклада. В стопанска пристройка са намерени два пластмасови контейнера с 12 еднолитрови буркана, със суха зелена тревиста маса. В друго помещение в кутия от цигари са намерени опаковки с  жълто-кафяво прахообразно вещество и суха зелена тревна маса, както и електронна везна. Неправомерно отглеждан сръндак на около 2 - 3 години е установен в заграждение към двора на имота, за което са уведомени служителите на ДГС - Червен бряг и те са го привели за настаняване в ДГС - Витиня. Зад стопанска постройка в двора са намерени и добре отглеждани две растения от рода на конопа, високи към 1.6 м. 40-годишният е задържан за срок до 24 часа по Закона за МВР. Образувано е досъдебно производство. Работата продължава  разследващ полицай и екип на РУ - Червен бряг.", "date": "2018.10.10", "title": "Плевен: 40-годишен мъж е задържан за притежание на наркотици и оръжие"}
{"url": "http://www.focus-news.net/news/2018/10/10/2576684/nad-800-000-lv-shte-badat-vlozheni-v-tarsene-i-prouchvane-na-metalni-polezni-izkopaemi-v-plosht-svoboda-v-oblast-pazardzhik.html", "text": "„България Алфа” ЕАД ще търси и проучва метални полезни изкопаеми в площ „Свобода“, разположена на територията на общините Панагюрище, Лесичево, Пазарджик и Стрелча, област Пазарджик. Това съобщиха от  правителствената информационна служба . Разрешението за търсене и проучване, одобрено от правителството, се предоставя за срок от 3 години, като за този период дружеството ще вложи минимум 823.5 хил. лв. в търсещо-проучвателни дейности.", "date": "2018.10.10", "title": "Над 800 000 лв. ще бъдат вложени в търсене и проучване на метални полезни изкопаеми в площ „Свобода“ в област Пазарджик"}
{"url": "http://www.focus-news.net/news/2018/10/10/2576685/pravitelstvoto-odobri-memorandum-za-razbiratelstvo-mezhdu-mon-i-darzhavniya-sekretariat-po-obrazovanie-nauchni-izsledvaniya-i-inovatsii-na-konfederatsiya-shveytsariya.html", "text": "ППравителството одобри Меморандум за разбирателство между Министерството на образованието и науката на Република България и Държавния секретариат по образование, научни изследвания и иновации на Конфедерация Швейцария. Това съобщиха от  правителствената информационна служба . \r\nС цел насърчаване на партньорството между България и Швейцария за подкрепа на млади учени бе изготвен Меморандум за разбирателство относно програма за стипендии и академичен обмен за млади български учени и дейности на българската научна диаспора в областта на хуманитарните и социалните науки. В Меморандума е предвидено тази програма да се подпомага от Министерството на образованието и науката (МОН) от българска страна и от Държавния секретариат за образование, научни изследвания и иновации на Конфедерация Швейцария, и да се изпълнява от Центъра за академични изследвания (ЦАИ) в София. \r\nСъгласно Меморандума институционалната подкрепа от швейцарската страна ще бъде в размер на 500 000 швейцарски франка, а финансирането от страна на МОН ще бъде в размер на 598 483 лв. за петгодишен период (първоначално от 2019 до 2023 г.) и е предвидено за 5 бр. 9-месечни стипендии за български учени и 2 бр. 3-месечни стипендии за представители на академичната диаспора на година. Бюджетът за съответната година ще бъде залаган в една от бюджетните програми на МОН. От швейцарска страна финансирането се гласува еднократно за период от 5 години. \r\nЦАИ е избран за администриране на програмата, тъй като тази неправителствена организация е единствената в страната, която има утвърден, международно признат капацитет и дългогодишна успешна практика в управлението на стипендиантски програми за млади учени от България и чужбина.  \r\nПредложеният Меморандум напълно съответства на основни приоритети в Стратегията за развитие на научните изследвания на Република България и по-конкретно - в нея има специално заложени мерки за повишаване на квалификацията и кариерно развитие на млади учени чрез предоставяне на индивидуални стипендии.", "date": "2018.10.10", "title": "Правителството одобри Меморандум за разбирателство между МОН и Държавния секретариат по образование, научни изследвания и иновации на Конфедерация Швейцария"}
{"url": "http://www.focus-news.net/news/2018/10/10/2576686/zam-ministar-nikolay-prodanov-shte-nagradi-pobeditelite-v-1-viya-turnir-po-strelba-za-sluzhitelite-na-glavna-direktsiya-izpalnenie-na-nakazaniyata.html", "text": "Заместник-министърът на правосъдието проф. Николай Проданов ще награди победителите в 1-вия турнир по стрелба с пистолет между служителите от затворите в страната. Това съобщиха от пресцентъра на  Министерството на правосъдието . Събитието ще се състои на 11 октомври 2018 г. от 14.30 часа в Стрелковия комплекс към затвора в Плевен. \r\nВ рамките на три дни служители от системата на изпълнение на наказанията мериха сили в Плевен в три категории – индивидуално участие за жени и за мъже, както и отборно смесено участие. Мероприятието преминава под мотото „Развитие и насърчаване на спорта в териториалните поделения на Главна дирекция „Изпълнение на наказанията“. \r\nПървият по рода си подобен турнир по стрелба носи името на Янко Янев – главен надзирател от Софийския затвор, който загуби живота си във връзка с изпълнение на служебните си задължения.", "date": "2018.10.10", "title": "Зам.-министър Николай Проданов ще награди победителите в 1-вия турнир по стрелба за служителите на Главна дирекция „Изпълнение на наказанията“"}
{"url": "http://www.focus-news.net/news/2018/10/10/2576688/maya-kazandzhieva-obshtina-burgas-kato-rakovoditel-na-nay-noviya-sotsialen-proekt-na-obshtina-burgas-smeya-da-tvardya-che-imame-nelekata-zadacha-da-go-realizirame.html", "text": "Като ръководител на най-новия социален проект на Община Бургас, смея да твърдя, че имаме нелеката задача да го реализираме. Това каза Мая Казанджиева от Община Бургас на пресконференцията в Общината във връзка с проекта „Развитие на нови интегрирани услуги в Център за комплексна подкрепа на лица с увреждания на територията на Община Бургас“, предаде репортер на  Радио „Фокус“ – Бургас . „Центърът е съвсем иновативен с нов подход, съчетал в себе си няколко оперативни програми, затова казвам, че този проект е голямо предизвикателство за целия екип“, добави Казанджиева.  \r\nПо думите й в екипа са включени Георги Сакалиев – координатор, Мариана Богоева – експерт, „Инфраструктурни дейности“, Зорница Йорданова – експерт в направление „Човешки ресурси“, Гергана Стоянова – юрист и експерт по Закона за обществените поръчки, Ивелина Атанасова – счетоводител и Елена Рунева – обезпечител на технически дейности по проекта. Проектът е по Оперативна програма  „Развитието на човешките ресурси“, по схемата, която се изпълнява в България - „Намаляване на бедността и насърчаването на социалното включване“, по процедура „Подкрепа за лицата с увреждания“. Продължителността му е 2 години, а общата му стойност е 991 331 лева. Основната цел на проекта е осигуряване на качествена грижа за лицата с тежки увреждания и техните семейства. \r\n„Основната цел на този проект е изцяло съобразена с целта на процедурата, а именно да се осигури качествена грижа за лицата с тежки увреждания, чрез създаване на центрове за комплексна подкрепа на лицата с увреждания, включително и помощ за семействата им“, допълни Мая Казанджиева. \r\nМария КУРТЕВА", "date": "2018.10.10", "title": "Мая Казанджиева, Община Бургас: Като ръководител на най-новия социален проект на Община Бургас, смея да твърдя, че имаме нелеката задача да го реализираме"}
{"url": "http://www.focus-news.net/news/2018/10/10/2576689/ministerski-savet-odobri-balgarskata-pozitsiya-za-predstoyashti-zasedaniya-na-saveta-na-es.html", "text": "Правителството одобри българската позиция за участие в заседанието на Съвета на ЕС „Правосъдие и вътрешни работи“, част „Правосъдие“, което ще се проведе на 11 - 12 октомври в Люксембург. Това съобщиха от  правителствената информационна служба . Ще бъдат обсъдени директивата за несъстоятелността и регламентът за електронни доказателства. Ще се дискутират примери за добри практики, насочени към подобряване на взаимното признаване по наказателноправни въпроси, както и какви правни мерки предприемат държавите-членки по отношението на развитието в съдебната практика на Съда на ЕС или на практиката на Европейския съд за правата на човека. \r\nНа заседанието на Съвета на ЕС „Правосъдие и вътрешни работи“ в частта „Вътрешни работи“ ще бъдат обсъдени предложения на Комисията в контекста на Многогодишната финансова рамка, а също промяна в Регламента за Европейска гранична и брегова охрана и Директивата за връщането.  \r\nСъветът на ЕС по земеделие и рибарство ще заседава на 15 октомври в Люксембург. Очаква се държавите-членки да постигнат политическо споразумение по предложението за Регламент за определяне на възможностите за риболов на определени рибни запаси и групи рибни запаси, приложими в Балтийско море, за 2019 г. Относно селското стопанство министрите ще продължат обсъжданията по предложението за регламент относно стратегическите планове за Обща селскостопанска политика. Очаква се също така Европейската комисия да представи актуална информация за разпространението на заболяването Африканска чума по свинете и сътрудничеството между ЕК и държавите-членки. \r\nСъвет „Общи въпроси“ ще проведе заседание на 16 октомври в Люксембург. Австрийското председателство ще представи актуална информация за развитието на преговорите по предложението на ЕК за следващата Многогодишна финансова рамка на Съюза. Министрите ще продължат подготовката за Европейския съвет на 18 октомври 2018 г. с обмен на мнения по темите от дневния ред - миграция, вътрешна сигурност и външни отношения. \r\nВ рамките на заседанието на Съвет „Общи въпроси“ по член 50 Комисията ще представи информация за актуалното състояние на преговорите за оттеглянето на Обединеното кралство, както и за рамката на бъдещите отношения. Съветът ще подготви и заседанието на Европейския съвет по чл. 50 на 18 октомври.  \r\nНа 12 октомври във Виена предстои да се проведе неформално заседание на министрите за равенството на половете. Основна тема ще бъде подготовката на Стратегия за равенство между половете, чиято цел е да стимулира равенството във всички сфери на обществения, икономическия и политическия живот. \r\nНа 18 септември в Брюксел се проведе заседание на Съвет „Общи въпроси“. Австрийското председателство представи приоритетите си, както и доклад за актуалното състояние на преговорите по следващата Многогодишна финансова рамка на ЕС. Съветът започна подготовката на Европейския съвет през октомври, като разгледа проекта за дневен ред. Проведено беше и изслушване на Полша съгласно процедурата по чл. 7 ал. 1 от ДЕС. \r\nНа заседанието на Съвет „Общи въпроси“ по член 50 от Договора за Европейския съюз беше направен преглед на актуалното състояние на преговорите по споразумението за оттегляне на Обединеното кралство от ЕС и рамката на бъдещите отношения. Главният преговарящ на ЕС Мишел Барние информира министрите за хода на преговорите.", "date": "2018.10.10", "title": "Министерски съвет одобри българската позиция за предстоящи заседания на Съвета на ЕС"}
{"url": "http://www.focus-news.net/news/2018/10/10/2576690/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Гърция Панос Каменос призова САЩ да засилят двустранното сътрудничество с Атина в областта на сигурността, като предложи на Вашингтон да разшири военното си присъствие в страната в базите във Волос, Александуполис и Лариса, съобщава електронното издание на вестник  Kathimerini . \r\n„Искам да заявя, че Гърция счита САЩ за стратегически партньор и съюзник, единственият, ако мога да кажа\", подчерта Каменнос в рамките на среща с американския министър на отбраната Джеймс Матис в Пентагона. \r\n„За Гърция е много важно САЩ да разполагат с военни средства в Гърция на по-трайна основа не само в залива Суда, но и в Лариса, във Волос, в Александруполис\", допълни военният министър на южната ни съседка.  \r\nСпоред изявление на Пентагона, Матис е благодарил на Каменмос за продължаващата подкрепа на Гърция за американските бази в залива Суда на остров Крит, критичен логистичен център. \r\nМатис също така похвали Камемос за ангажимента на Гърция да отделя по два процента от БВП на страната за нуждите на отбраната и за неотдавнашното надграждане на авиопарка от F-16. За целта Атина похарчи над 1,5 милиарда долара. \r\n„Той също така благодари на гръцкия министър на отбраната за неотдавнашните действия на страната му за борба с руските злокачествени действия в региона и двамата се споразумяха да продължат да държат Русия отговорна\" за деянията, се подчертава в съобщението от Пентагона. \r\n***  Един човек е загинал, а деветима други са загинали при силната експлозия, която разтърси петролна рафинерия в Брод на територията на Република Сръбска, съобщава англоезичното електронно издание  Sarajevo Times . \r\nГоворител на полицията потвърди, че е получен сигнал за взрива, след което на място са изпратени екипи на правоохранителните органи. Пояснява се, че пострадалите са настанени в местна болница, откъдето са уверили, че те не са получили сериозни наранявания. Състоянието им е стабилно, категорични са медиците.  \r\nСвидетели разказват, че експлозията в станала причина за избиването на прозорците на прилежащите сгради. Противопожарните служби са предотвратили разпространяването на огъня. Причините за инцидента се изясняват. \r\n***  Управляващите в Австрия работят върху изпълнението на план за забрана на символиката на турската ултранационалистическа организация „Сивите вълци“ на територията на страната. По всичко изглежда, че в Берлин не искат да изостават от Виена – политици от всички партии призоваха за въвеждането на аналогична забрана и в Германия, съобщава изданието  Der Spiegel . \r\n„Всяка форма на фашизма е нехуманна и заплашва нашето свободно общество\",  заяви експертът на ХДС за вътрешната политика Кристоф де Врийс. Според него символите и жестовете на „Сивите вълци“ трябва да бъдат забранени в Германия.  \r\n„Сивите вълци“ са поддръжници на крайнодясната партия Турско националистическо движение (MHP). Организацията има специфичен поздрав, при който оформят пръстите на ръката си като вълча муцуна.  \r\nПо подобен начин се изрази и лидерът на фракцията на партията „Левица“ в Бундестага Севим Дагделен: „Поздравът на „Сивите вълци“, една от най-големите екстремистки и противоконституционни организации в Германия, е хитлеристки и следователно ще трябва да бъде забранен\". \r\nМиналата година поздравът на организацията се превърна в предмет на ожесточен публичен дебат, след като турският външен министър Мевлют Чавушоглу го показа при посещението си в консулството в Хамбург.  \r\n***  Войници от Армията на Република Македония са произвели изстрели във въздуха, за да попречат на група мигранти да влязат незаконно на територията на страната, съобщава електронното издание на скопския вестник  „Денешен“ , като уточнява, че инцидентът се е случил на границата с Гърция. \r\nСъобщава се, че един от мигрантите е арестуван, докато останалите от групата са се върнали обратно на гръцка територия.  \r\nОт АРМ информират, че групата мигранти е забелязана при рутинно патрулиране в района на регионалния път Гевгелия-село Моин.  \r\n„Следвайки разписаните правила и процедури в такива ситуации, от патрула няколкократно е отправено предупреждение хората да спрат, но поради тяхното продължаващо движение са били изстреляни няколко предупредителни куршуми във въздуха, след което те са се върнали обратно на гръцка територия. Един от тях, който спрял, е задържан и предаден на органите на МВР за по-нататъшна процедура“, поясниха военните.  \r\nОт македонската армия уверяват, че АРМ и представители на граничната полиция остават в максимална готовност за предотвратяване на всички опити за незаконно влизане на територията на страната. \r\n*** \r\nПрищина.  Министър-председателят на Косово Рамуш Харадинай повтори, че границите на страната няма да бъдат променяни, съобщава прищинският ежедневник  Zeri .  \r\n„Няма да стоя и ще гледам историята да се повтаря\", увери Харадинай, добавяйки, че дори и да смята президента Хашим Тачи за свой приятел, „не става въпрос за лица, а за жизненоважни въпроси“.  \r\nКосовският премиер подчерта, че правителството в Прищина иска да постигне споразумение със Сърбия, което да гарантира взаимно признаване, но без да се променят границите. Харадинай направи тези забележки на пресконференция след заседание на правителството, поясняват от редакцията. \r\n***  След встъпването си на длъжност в тристранното председателство на Босна и Херцеговина Милорад Додок възнамерява да представи инициатива за признаване на Крим като част от Русия, съобщава белградската медия  „Б92“  , като се позовава на медийни доклади.  \r\nДодик е подчертал пред руския вестник „Известия“ : „Обединението на полуострова с Русия стана чрез легитимен референдум, в съответствие с Хартата на ООН. Това е демократичен процес, по време на който местните граждани изразиха своята воля. Освен че Крим исторически принадлежи на Русия, той е и интегрална част от нея“.  \r\nПарадоксално е, според него, че Западът, който винаги енергично се е борил с комунизма, сега приема едно административно решение на бившия съветски лидер Никита Хрушчов, което превърна Крим в част от Украйна.   \r\nЗапитан дали не се страхува от натиск, който Украйна може да упражни върху него, Додик отговаря с въпрос: „Въху кого Украйна може да упражни натиск?“ и изтъква факта, че тя сега трябва да решава собствените си вътрешни проблеми. Според него влиянието на Запада върху Киев има „негативен и опустошителен“ ефект, като същевременно допълни, че „всичко това представлява огромна геостратегическа игра.\"  \r\nПо негово мнение събитията в Крим са протекли в съвсем демократична атмосфера, „за разлика от отделянето на Косово от Сърбия, но въпреки всичко САЩ и по-голяма част от техните съюзници са признали независимостта на Косово“. \r\nДодик е заявил, че след като поеме функциите си, има желание първите му срещи да бъдат с президентите на Русия и Сърбия, Владимир Путин и Александър Вучич, като същевременно е обявил и намеренията си да посети Крим. \r\nТой е подчертал, че Република Сръбска има устойчиви отношения с Русия и се интересува от закупуване на медицинско оборудване от РФ, както и от изграждане на газови съоръжения на нейната територия, особено в Зворник, за които проектът вече е готов и ще започне да се реализира през есента на следващата година, когато се изпълни от Русия и поръчката им.  \r\n„В допълнение, ще съм щастлив, ако построим Руско-сръбски хуманитарен център като този в Ниш, Сърбия“, добавил в интервюто си пред „Известия“ Милорад Додик.  \r\n***  Турските следователи имат седмина заподозрени по случая с изчезването на журналиста Джамал Кашоги, които са записани от камерите в близост до консулството на Саудитска Арабия в Истанбул, съобщава вестник  Hurriyet . \r\nПолицията е проучвала заснетия от две улични видеокамери материал, след като саудитските официални представители съобщиха, че охранителните камери вътре в сградата на консулството не са работили миналата седмица, когато Джамал Кашоги изчезна.  \r\nЧастният телевизионен канал NTV съобщи във вторник, че на записите се вижда как всички заподозрени влизат в сградата половин час преди Кашоги и излизат от нея три часа по-късно. Те са напуснали района с две коли, чиито номера полицията може да разчете. \r\nПо-рано бе съобщено, че турската полиция се е насочила към 15 саудитски граждани, пристигнали с два самолета в деня на инцидента, а после през Дубай и Кайро са се насочили към Риад като крайна дестинация.   \r\nЕдин от двата самолета с 15 саудитски граждани на борда е бил претърсен от турските власти преди да отлети за Дубай. Не става ясно веднага дали вторият самолет, който е заминал за Египет, също е претърсван, поясняват от редакцията. \r\nСпоред дипломатически източници, до турското външно министерство е изпратена дипломатическа нота , с която се канят експерти да посетят консулството в Истанбул. Говорителят на турското външно министерство Хами Аксьой съобщи във вторник, че „ ще бъде извършено претърсване на сградата като част от провежданото разследване“.", "date": "2018.10.10", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/10/10/2576692/prekratyava-se-protsedurata-za-kontsesiya-na-letishte-plovdiv.html", "text": "По предложение на министъра на транспорта, информационните технологии и съобщенията правителството прекрати процедурата за концесия на летище Пловдив. Това съобщиха от  правителствената информационна служба . \r\nПроцедурата е открита с Решение № 1120 на Министерския съвет от 30 декември 2016 г. Министерският съвет е определил за концесионер участника в процедурата за предоставяне на концесия – Обединение (Консорциум) между „Хайнан” и „Пловдив Еърпорт Инвест”. Класираният на първо място участник е информирал за невъзможността да сключи концесионен договор.  \r\nПроцедурата е открита и следва да приключи при условията на отменения Закон за концесиите.  \r\nЗаконът за концесиите (отм.) поставя в оперативната самостоятелност на концедента (Министерския съвет) да реши дали да предложи на класирания на второ място участник в процедурата, да сключи концесионния договор.   \r\nНалице е съществена разлика в офертите на участниците, класирани съответно на първо и второ място, както следва: \r\n1.1. размер на инвестициите: \r\n1.1.1. класиран на първо място участник – Обединение (Консорциум) между Хайнан и Пловдив Еърпорт Инвест, за срока на концесията – инвестиции в размер на 79 083 000 евро (седемдесет и девет милиона, осемдесет и три хиляди евро) без ДДС; \r\n1.1.2. класиран на второ място участник – Консорциум Летище Пловдив, за срока на концесията – инвестиции в размер 65 513 475 евро (шестдесет и пет милиона петстотин и тринадесет хиляди четиристотин седемдесет и пет евро) без ДДС; \r\n1.2. размер на концесионното плащане: \r\n1.2.1. класиран на първо място участник – Обединение (Консорциум) между Хайнан и Пловдив Еърпорт Инвест: фиксирана част на годишните концесионни плащания – 600 000 (шестстотин хиляди) лева, без ДДС \r\n1.2.2. класиран на второ място участник: Консорциум Летище Пловдив: фиксирана част на годишните концесионни плащания – 120 000 (сто и двадесет хиляди) лева, без ДДС,  \r\nНовият Закон за концесиите е приет след приемане на решението на Министерския съвет за откриване на процедура за предоставяне на концесия на летище Пловдив. Икономически и правно оправдано е процедурата за предоставяне на концесия на летище Пловдив, да бъде проведена при условията и по реда на новия Закон за концесиите.  \r\nКонцесионният договор е дългосрочен, установява трайна връзка между страните, като очакванията са за сериозни инвестиции, развитие на летището и подобряване на качеството на летищните услуги. Това предполага устойчивост на договора. Сключването на концесионен договор, който ще се подчинява на правилата на отменен Закон и на отменено право на Европейския съюз в тази област, при приети и влезли в сила към датата на сключване на договора на нов Закон за концесиите, които въвеждат нови правила на Европейския съюз в тази област, не са предпоставка за трайното, устойчиво и безпроблемно развитие на концесията.", "date": "2018.10.10", "title": "Прекратява се процедурата за концесия на летище Пловдив"}
{"url": "http://www.focus-news.net/news/2018/10/10/2576693/pleven-blizo-120-kg-nelegalen-tyutyun-sa-izzeti-pri-proverka-na-kashta-v-selo-bukovlak.html", "text": "Близо 120 кг нелегален тютюн са иззети при проверка на къща в село Буковлък. Това съобщиха от пресцентъра на  МВР . Проверката е извършена вчера, при проверка в къща в село Буковлък, са установени непълнолетен (на 16 г.) и двама мъже – на 20 и 30 години, в момент на рязане на тютюн със специализирана машина. Извършен е оглед, при който в стая на първи етаж са намерени самоделна машина за рязане на тютюн, електрическа везна, 8 чувала с нарязана маса, наподобяваща тютюн, с тегло 96 кг. Тримата мъже са задържани са срок до 24 часа по Закона за МВР. По случая е уведомен дежурен прокурор в РП – Плевен. Образувано е досъдебно производство. При проверки в хода на операция за недопускане и разпространение на акцизни стоки без бандерол, на територията на кооперативния пазар са намерени 10 плика с тютюн, общо 19.900 кг. Съставен е констативен протокол. Работата по случая продължава полицейски инспектор.", "date": "2018.10.10", "title": "Плевен: Близо 120 кг нелегален тютюн са иззети при проверка на къща в село Буковлък"}
{"url": "http://www.focus-news.net/news/2018/10/10/2576695/dobrich-okrazhniyat-sad-varna-na-prokuraturata-delo-za-ubiystvo.html", "text": "Окръжен съд-Добрич е прекратил дело за убийство и го е върнал на Прокуратурата за отстраняване на допуснати съществени процесуални нарушения, съобщават от пресцентъра на", "date": "2018.10.10", "title": "Добрич: Окръжният съд върна на Прокуратурата дело за убийство"}
{"url": "http://www.focus-news.net/news/2018/10/10/2576696/ministar-predsedatelyat-boyko-borisov-se-sreshtna-s-apostolicheskiya-nuntsiy-v-balgariya-anselmo-guido-pekorari.html", "text": "Министър-председателят Бойко Борисов се срещна с апостолическия нунций в България Анселмо Гуидо Пекорари. Това съобщиха от  Правителствената информационна служба . По време на разговора бяха подчертани добрите взаимоотношения между България и Ватикана. Дискутирани бяха резултатите от българското председателство на Съвета на ЕС, актуални европейски въпроси, както и възможността за евентуално посещение на Негово Светейшество папа Франциск в страната ни. През май тази година при аудиенцията във Ватикана премиерът Бойко Борисов връчи официална покана за посещение на главата на Римокатолическата църква в България.  \r\nПо време на срещата в Министерския съвет министър-председателят Борисов отбеляза, че страната ни продължава да работи активно за европриобщаването на държавите от Западните Балкани, както и за мирен диалог и разбирателство между всички религии и етноси.", "date": "2018.10.10", "title": "Министър-председателят Бойко Борисов се срещна с апостолическия нунций в България Анселмо Гуидо Пекорари"}
{"url": "http://www.focus-news.net/news/2018/10/10/2576697/pravitelstvoto-odobri-sazdavaneto-na-nova-byudzhetna-programa-v-programnata-struktura-na-ministerstvoto-na-otbranata.html", "text": "Министерският съвет одобри изменение в класификацията на областите на политики/функционалните области и бюджетните програми от компетентността и отговорността на съответния първостепенен разпоредител с бюджет по бюджетите на Министерския съвет, на министерствата, на държавните агенции и на Държавен фонд „Земеделие“ за периода 2018-2021 г., утвърдена с РМС № 502 от 2017 г., съгласно която се разработват бюджетните прогнози и проектите на бюджети на бюджетните организации, прилагащи програмен формат на бюджет. Това съобщиха от  правителствената информационна служба . \r\nСъздава се нова бюджетна програма в програмната структура на Министерството на отбраната (МО), структурите на пряко подчинение на министъра на отбраната и българската армия (БА) - „Управление на инвестиционни проекти“ с код 1200.01.10, което ще доведе до усъвършенстване управлението на ресурсите за отбрана, в това число и управлението на инвестиционните проекти. \r\nОсновният аргумент за създаването й е постигане на прозрачност, отчетност и всеобхватност на дейностите, свързани с управление на ресурсите за отбрана за изграждане/поддържане на отбранителни способности, свързани с инвестиционни проекти. В тази програма ще се планира и следи изпълнението на приоритетните инвестиционни проекти, включени в „Портфолио от проекти на МО, структурите на пряко подчинение на министъра на отбраната и БА“, като по този начин ще се усъвършенства връзката на отбранителните способности с инвестиционните проекти за модернизация на въоръжените сили (ВС), както и с изпълнението на пакета Цели за способности - 2017 на НАТО. \r\nБюджетната програма ще подпомогне изпълнението на основната цел на политиката в областта на отбранителните способности, основните приоритети на МО и дейностите по изграждане на отбранителни способности чрез изпълнение на инвестиционните проекти за модернизация на ВС.", "date": "2018.10.10", "title": "Правителството одобри създаването на нова бюджетна програма в програмната структура на Министерството на отбраната"}
{"url": "http://www.focus-news.net/news/2018/10/10/2576699/blic-sarbiya-aleksandar-vuchich-predupredi-izborite-v-sarbiya-shte-se-provedat-prez-2020-godina-nadyavam-se-nikoy-ne-misli-za-nasilstvena-smyana-na-vlastta.html", "text": "Държавният глава на Сърбия Александър Вучич подчерта, че изборите в страната ще се проведат през 2020 г. и изрази надежди, че никой не мисли за насилствена смяна на властта, съобщава белградското електронно издание  Blic .  \r\n„Изборите са през 2020 г. Надявам се, никой не мисли за насилие, чрез което да вземе властта“, коментира Вучич в рамките на посещението си в Казахстан за участие в конференция в Астана.   Тереза Герова", "date": "2018.10.10", "title": "Blic (Сърбия): Александър Вучич предупреди: Изборите в Сърбия ще се проведат през 2020 година, надявам се никой не мисли за насилствена смяна на властта"}
{"url": "http://www.focus-news.net/news/2018/10/10/2576694/pravitelstvoto-otpusna-150-000-000-lv-za-poddarzhane-na-republikanskata-patna-mrezha.html", "text": "Правителството отпусна 150 000 000 лева като допълнителни разходи по бюджета на Министерството на регионалното развитие и благоустройството за ремонтно-възстановителни дейности по републиканската пътна мрежа. Това съобщиха от  правителствената информационна служба . Средствата ще бъдат осигурени за сметка на преструктуриране на разходи или трансфери по централния бюджет за 2018 г. Те са за ремонт на пътни отсечки от републиканската мрежа с обща дължина приблизително 480 км и съоръжения по тях. \r\nГоляма част от пътните участъци са изключително натоварени целогодишно – източната дъга на околовръстния път на гр. София – трасето София – Перник /през Владая/, Димитровград – Хасково, Русе – Варна и др. Друга част от обектите са част от туристическите маршрути към българското Черноморие – Автомагистрала „Черно море“, к.к. „Златни пясъци“ – Варна, Карнобат – Бургас и др. Финансират се дейности като: фрезоване на съществуващата настилка, локални ремонти, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, полагане на нова хидроизолация на съоръженията, подмяна фугите на съоръженията и други. \r\nЧрез инвестицията в ремонта на участъци от републиканската пътна мрежа ще се подобри състоянието й и безопасността на движение на пътници и превозни средства, като това ще даде реален ефект за икономическото развитие на страната и интересите на отделните граждани.", "date": "2018.10.10", "title": "Правителството отпусна 150 000 000 лв. за поддържане на републиканската пътна мрежа"}
{"url": "http://www.focus-news.net/news/2018/10/10/2576656/zapochna-sreshtata-na-premiera-boyko-borisov-s-poslanitsite-vav-vrazka-s-ubiystvoto-v-ruse.html", "text": "Започна срещата на премиера Бойко Борисов с посланиците във връзка с убийството в Русе, предаде репортер на  Агенция „Фокус“ . Срещата се провежда в Гранитна зала в Министерския съвет. На нея освен премиера и посланиците, присъстват и главният прокурор Сотир Цацаров, министърът на вътрешните работи Младен Маринов, вицепремиерът Красимир Каракачанов и други членове на кабинета.  \r\nНа срещата посланиците ще бъдат запознати с разследването на тежкото убийство на 30-годишната журналистка от Русе.  \r\nЛюба АЛЕКСИЕВА", "date": "2018.10.10", "title": "Започна срещата на премиера Бойко Борисов с посланиците във връзка с убийството в Русе"}
{"url": "http://www.focus-news.net/news/2018/10/10/2576687/nina-stavreva-kmet-na-kavarna-poveche-ot-30-sa-sportnite-sabitiya-organizirani-ot-obshtinata-v-ramkite-na-kandidaturata-za-evropeyski-grad-na-sporta.html", "text": "Повече от 30 са спортните събития – национални и международни първенства, организирани от Общината в рамките на кандидатурата за европейски град на спорта тази година. Това заяви кметът на Каварна Нина Ставрева по време на среща с многократния световен шампион Йордан Йовчев и ученици от Професионалната земеделска гимназия „Климент Темирязев“, предаде кореспондентът на  Радио „Фокус” – Варна . „Идеята, която развиваме и тезата, която защитаваме, е колко е важно младите хора да се обърнат към спорта и да го превърнат в начин на живот. Безспорни са ползите от спорта, а доказателство за успешна личност е Йордан Йовчев. Той подкрепи нашата кампания, доказва го с присъствието си днес“, каза Нина Ставрева. Тя посъветва присъстващите млади хора на събитието да спортуват активно, защото спортът е не само здраве, той е и дисциплина, приятелства и много други положителни неща. Дарение – шведски стени, получи също гимназията днес и спортната зала на Общината. В спортния салон на училището Йордан Йовчев направи демонстрация на шведска стена под бурните аплодисменти на младежите. Логото на кампанията в морския град в рамките на кандидатурата за европейски град на спорта‘2019 е „Да спортуваш е модерно!“. Йордан Йовчев като част от кампанията днес беше избрал тениска с логото и мотото на кампанията. Спортният календар на Община Каварна тази година е изключително богат. Морският град бе домакин на състезания по волейбол, баскетбол, тенис на маса, хандбал, футбол, бадминтон, хокей на трева, спортни състезания за ученици от начален курс, колоездене, бридж, карате, ветроходство, плажен тенис, корабомоделизъм, подводен риболов, конен спорт, карате, кик бокс и много други. Спортните събития продължават до края на годината, когато ще бъдат отличени и наградени както всяка година най-добрите спортисти на Каварна.  \r\nЖулиета НИКОЛОВА", "date": "2018.10.10", "title": "Нина Ставрева, кмет на Каварна: Повече от 30 са спортните събития, организирани от Общината в рамките на кандидатурата за европейски град на спорта"}
{"url": "http://www.focus-news.net/news/2018/10/10/2576702/yambol-tri-kirki-sa-zabiti-v-lek-avtomobil-na-ul-tsar-ivan-aleksandar.html", "text": "Три кирки са забити в лек автомобил на ул. „Цар Иван Александър“. Това съобщиха от пресцентъра на  МВР . По случая е образувано досъдебно производство. Сигналът е получен днес към 8.10 часа от тел. 112. Съобщено е за нанесено увреждане на лек автомобил „Инфинити“, паркиран на ул. „Цар Иван Александър“ в областния град. В предния капак и в тавана на  колата, собственост на 59-годишен мъж били забити общо три кирки. Отзовалите се на сигнала полицейски екипи са запазили мястото на произшествието. Извършен е оглед от дежурна оперативна група. Разследването продължава.", "date": "2018.10.10", "title": "Ямбол: Три кирки са забити в лек автомобил на ул. „Цар Иван Александър“"}
{"url": "http://www.focus-news.net/news/2018/10/10/2576700/ministerskiyat-savet-odobri-promeni-v-danachnoto-zakonodatelstvo.html", "text": "Министерският съвет одобри проект на Закон за изменение и допълнение на Закона за корпоративното подоходно облагане (ЗКПО). С проекта се въвеждат в националното данъчно законодателство разпоредбите на Директива 2016/1164 от 12 юли 2016 г. за установяване на правила срещу практиките за избягване на данъци, които пряко засягат функционирането на вътрешния пазар (Директива 2016/1164).Това съобщиха от  правителствената информационна служба . \r\nЗапазва се действащото правило за регулиране признаването на разходите за лихви на данъчно задължените лица и се предлага да бъде въведено и ново правило за ограничаване на приспадането на лихви, което е в съответствие с чл. 4 на Директива 2016/1164. Въвежда се праг, при който новото правило не се прилага, когато превишението на разходите по заеми, определено за текущата година, не надвишава левовата равностойност на 3 000 000 евро. \r\nСъс законопроекта се предлага за въвеждане и режим за облагане на печалба произтичаща от контролирани чуждестранни дружества. Мярката е насочена към предотвратяване на случаите на избягване на прилагане на агресивно данъчно планиране, водещо до значително по-ниско облагане или изцяло да необлагане на доходите. Предложението съдържа и разпоредби, гарантиращи предотвратяването на двойно данъчно облагане на лицата. В преходните и заключителни разпоредби на законопроекта са предложени промени и в други данъчни закони. \r\nИзмененията в Закона за данъците върху доходите на физическите лица целят облекчаване и намаляване на административната тежест за физическите лица относно режима на деклариране при ползване на някои данъчни облекчения и режима за внасяне на дължим данък за доходи на починали лица. Предлага се преминаване към облагане с окончателен данък, вместо с данък върху годишната данъчна основа на придобитите облагаеми парични и предметни награди от игри, състезания и конкурси, които не са предоставени от работодател или възложител, както и увеличение на стойността на необлагаемите награди и предметни печалби на до 100 лв. Премахва се хартиеният носител на служебните бележки, издавани на лицата за изплатените им през годината доходи и удържания данък. За доходите, изплатени след 31 декември 2018 г., отпада законовото задължение па работодателите и платците на доходи да издават служебни бележки. Вместо това те ще предоставят информацията към данъчната администрация. Целта на промяната е автоматичното зареждане на цялата информация в образците на годишните данъчни декларации на лицата. Със законопроекта се предлага преминаване изцяло към подаване по електронен път на справки и декларации от самоосигуряващите се лица. \r\nВ Закона за местните данъци и такси данъкът върху превозните средства за леки автомобили и товарните автомобили с технически допустима максимална маса не повече от 3,5 г. ще се определя по формула, която включва два компонента: имуществен и екологичен. \r\nПри реализиране на сделка или действие за придобиване на моторно превозно средство нотариусите ще извършват проверка за наличие или липса на задължения за данък върху превозното средство чрез автоматизиран обмен на данни със системата за обмен на информация, поддържана от Министерството на финансите, при посредничеството на информационната система на МВР. В 7-дневен срок след извършване на сделката или действието по придобиване на недвижим имот или моторно превозно средство нотариусите ще уведомяват съответната община за прехвърлените вещни права върху недвижимия имот или моторното превозно средство, както и ще предоставят информация за размера на заплатения данък и за основата, върху която е определен.  \r\nПромените в Закона за акцизите и данъчните складове са свързани с усъвършенстване на данъчното законодателство и прецизиране на разпоредбите на закона с цел отстраняване на неясноти и улесняване на практическото му прилагане, както и съобразяване със съдебната практика на Съда на Европейския съюз. Разширява се кръгът на данъчно задължените лица, като същевременно се въвежда и солидарна отговорност за събиране на задълженията за акциз в случаите потребление на енергийни продукти извън условията на ползване на данъчно облагане. Въвежда се специален ред за уведомяване на митническите органи за бутилирани алкохолни напитки и ограничени серии пури с колекционерска стойност. Промяната е направена поради възникнали практически казуси, свързани с държането на високо алкохолни напитки без бандерол с висока колекционерска стойност. Прецизирани са разпоредбите за случаите, в които се предлагат за продажба алкохолни напитки чрез интернет. \r\nПредложени са промени и в Закона за тютюна, тютюневите и свързаните с тях изделия (ЗТТСТИ) относно техническите стандарти за защитните елементи, прилагани спрямо тютюневи изделия. Въвежда се нормативна регулация в националното законодателство, във връзка с европейските изисквания всички потребителски опаковки на тютюневи изделия, произведени или внесени в ЕС след 20 май 2019 г., да бъдат маркирани с уникален идентификатор. Предлага се „издател на идентификатори“ да бъде печатницата на Българската народна банка, която при необходимост може да ползва и други подизпълнители. Основна цел на маркирането на потребителските опаковки на тютюневите изделия е тяхното проследяване по веригата на доставка, както и разрешаване на проблема с незаконната им търговия. \r\nВ Закона за данъка върху добавената стойност са направени предложения за промени, свързани с въвеждане в националното законодателство на правилата на новоприети европейски директиви с цел хармонизиране с изискванията им. С цел гарантиране на сигурно и еднакво третиране, са въведени отделни правила по отношение на третирането на ваучерите за целите на ДДС. Въвежда се възможността, предвидена в чл. 211, параграф 2 от Директива 2006/112/ЕО, за отложено начисляване на ДДС от вносител при внос на територията на страната на определени видове стоки, които не са акцизни стоки и не са предназначени за крайно потребление. Лицата, които изпълняват условията в проекта, ще могат да начисляват дължимия при внос данък в справката - декларация за ДДС, като отпада задължението за ефективно внасяне на данъка в съответното митническо учреждение. Проектът съдържа и предложения за промени в резултат на констатирани несъответствия с правото на ЕС и привеждане на ЗДДС в съответствие с решения на Съда на Европейския съюз. Чрез предложението за генериране в електронен вид на фискалния/системния бон се предвижда да се даде възможност за предоставянето му на купувача в случаите, в които се извършват продажби на стоки или услуги чрез електронен магазин, при които няма физически контакт между доставчика и получателя по доставката. Предлага се поддържането от НАП на публичен електронен списък на електронните магазини, чрез които български задължени лица извършват търговска дейност в интернет с цел защита на потребителите при пазаруване в интернет и намаляване сивия сектор в интернет търговията. \r\nВ Закона за счетоводството е предвидена процедура за публикуване на годишните финансови отчети на юридическите лица с нестопанска цел, които не са пререгистрирани в регистъра към Агенцията по вписванията и които ще се възползват от дадения им по закон срок до 31 декември 2020 г.", "date": "2018.10.10", "title": "Министерският съвет одобри промени в данъчното законодателство"}
{"url": "http://www.focus-news.net/news/2018/10/10/2576660/zhan-klod-yunker-privetstva-aktivnite-usiliya-na-premiera-boyko-borisov-i-na-balgarskite-vlasti-po-povod-zadarzhaniya-mazh-za-ubiystvoto-viktoriya-marinova.html", "text": "Председателят Жан-Клод Юнкер приветства бързите и активни усилия на премиера Борисов и на българските власти, които в тясно сътрудничество с правоприлагащите органи от другите държави-членки на ЕС, успешно арестуваха заподозрения убиец на журналиста Виктория Маринова. Това съобщиха от пресцентъра на  Представителството на ЕК в България . \r\n\"Бързата реакция и съвместните усилия демонстрират решимостта за постигане на справедливост при такива позорни действия. Мислите ни са със семейството и приятелите на Виктория Маринова\", посочи той.", "date": "2018.10.10", "title": "Жан-Клод Юнкер приветства активните усилия на премиера Бойко Борисов и на българските власти по повод задържания мъж за убийството Виктория Маринова"}
{"url": "http://www.focus-news.net/news/2018/10/10/2576698/plovdiv-obshtina-karlovo-zapochva-rabota-po-izgrazhdaneto-na-kulturnata-infrastruktura-predvidena-v-investitsionnata-y-programa.html", "text": "Община Карлово започва работа по изграждането на културната инфраструктура, предвидена в инвестиционната й програма. Това съобщи в предаването „Часът на Карлово” на Радио „Фокус”-Пловдив зам.-кметът на Карлово Данка Люртова. „Предстоят ни срещи с избрания вече Фонд на фондовете в МРРБ и консултации с тях за това по какъв начин общината да кандидатства за културната инфраструктура на територията на град Карлово”, отбеляза Люртова.  \r\nПо думите й по тези дейности на обща стойност приблизително 2.9 млн. лева Общината ще започне да работи усилено през ранната пролет. В направлението „Културна инфраструктура“ ще бъдат реконструирани и модернизирани Градската галерия, Историческият музей и читалището „Васил Левски“. Предстои изграждането на „Център за работа с деца на улицата“, предвиден в социалната инфраструктура от инвестиционната програма. За това са предвидени  1,5 милиона лева. \r\nКарлово е една от 39-те общини в България, която бе одобрена за финансиране на проекти по оперативната програма „Региони в растеж“ за програмния период 2014-2020 година. Безвъзмездната финансова помощ е в размер на 16 милиона 269 хиляди лева и включва проекти от градската, социалната, културната и образователната инфраструктура. Предварителните планове на Общината са до 2019 година да бъдат завършени 85 % от проектите в инвестиционната програма. \r\nЦветана ТОНЧЕВА", "date": "2018.10.10", "title": "Пловдив: Община Карлово започва работа по изграждането на културната инфраструктура, предвидена в инвестиционната й програма"}
{"url": "http://www.focus-news.net/news/2018/10/10/2576705/inzh-damyan-damyanov-yuzdp-savsem-skoro-predstoi-publikuvane-na-proekt-na-normativnata-uredba-za-usloviyata-i-reda-za-vazlagane-izpalnenieto-na-deynosti-v-gorskite-teritorii.html", "text": "Съвсем скоро предстои публикуване на проект на нормативната уредба за условията и реда за възлагане изпълнението на дейности в горските територии. Това каза директорът на Югозападно държавно предприятие (ЮЗДП) инж. Дамян Дамянов по време на среща – дискусия с представители на дърводобовния и преработвателния сектор в Област Благоевград, предаде репортер на  Радио „Фокус“ – Пирин . Той отбеляза, че по този проект всяка една заинтересована страна ще може да изрази своето становище и да даде предложения за промяна. „Всички постъпили, в законно установения  срок предложения, ще бъдат разгледани“, каза още инж. Дамянов. Той добави, че от предприятието вече са направили няколко предложения, които са били договорени между представителите на дърводобовния и преработвателния сектор в Област Благоевград и ЮЗДП по-рано тази година. Инж. Дамянов подчерта, че част от тях са били приети, други не. „Ще трябва да продължим заедно да се борим, защото се оказа, че България не е само Югозападно държавно предприятие. Има още пет предприятия, които не са съгласни с част от нашите предложения по необясними за мен причини“, допълни инж. Дамянов. \r\nПо време на срещата стана ясно, че електронните търгове и правилата за тяхното функциониране продължават да притесняват фирмите от Благоевградска област. Коментирани бяха още искани законови промени, свързани с дейностите в горите. Един от проблемите, който поставиха присъстващите, са камерите в горските територии, които трябва да се следят и поддържат от самите фирми, но при наличие на някаква техническа неизправност се оказва, че се налагат много тежки санкции, дори затваряне на цехове. При дискусията стана ясно, че са необходими не само промени в нормативната наредба, но ѝ законови мерки, с които исканията на бранша в Благоевград да бъде удовлетворени. \r\nЛивия НИНОВА", "date": "2018.10.10", "title": "Инж. Дамян Дамянов, ЮЗДП: Съвсем скоро предстои публикуване на проект на нормативната уредба за условията и реда за възлагане изпълнението на дейности в горските територии"}
{"url": "http://www.focus-news.net/news/2018/10/10/2576704/rtl-frank-valter-shtaynmayer-v-gartsiya-temata-za-reparatsiite-e-na-dneven-red.html", "text": "Държавният глава на ФРГ Франк-Валтер Щайнмайер е на посещение в Гърция, в рамките на което основна тема на дискусиите се очаква да бъдат претенциите на Атина за финансови компенсации от страна на Берлин за нацистките престъпления по време на Втората световна война, предава телевизионният канал  RTL . \r\nГръцкият президент Прокопис Павлопулос ще поднови добре познатите на германците искания за изплащане на репарации в размер на милиарди евро. Става въпрос за погасяването на принудителен заем, който се оценява на около десет милиарда евро. \r\nВермахтът окупира Гърция през 1941 г. В следващите години загиват между 60 и 70 хил. гръцки евреи, припомня телевизията.   Тереза Герова", "date": "2018.10.10", "title": "RTL: Франк-Валтер Щайнмайер в Гърция: Темата за репарациите е на дневен ред"}
{"url": "http://www.focus-news.net/news/2018/10/10/2576682/plyus-info-makedoniya-pravitelstvoto-v-skopie-ochakva-da-se-sabere-neobhodimoto-mnozinstvo-za-promeni-v-konstitutsiyata.html", "text": "Правителството на Зоран Заев (СДСМ) очаква в парламента да бъде събрано необходимото мнозинство от две трети за прокарването на конституционните промени за името на Македония, предава скопската електронна медия  „Плюс Инфо“ . \r\nГоворителят на правителството Миле Бошняковски подчерта съответното на пресконференция, свързана с решенията на последното заседание на кабинета в Скопие. Той повтори очакванията на правителството за постигане на квалифицирано мнозинство за конституционни промени. По-късно в сряда парламентарната Комисия по конституционни въпроси трябва да започне обсъждането на предложението за необходимостта от конституционни промени, внесени от правителството.  \r\n„Смятаме, че това историческо решение, пред което се намират депутатите в македонския парламент, е от съществено значение за постигането на стратегическите цели на Република Македония за членство в НАТО и ЕС. Смятаме, и очакваме, че мнозинството депутати в парламента ще чуят волята на мнозинството граждани, които на 30 септември гласуваха  „за\" тези усилия“, подчерта Бошняковски.    Тереза Герова", "date": "2018.10.10", "title": "„Плюс Инфо“ (Македония): Правителството в Скопие очаква да се събере необходимото мнозинство за промени в Конституцията"}
{"url": "http://www.focus-news.net/news/2018/10/10/2576706/dobrich-3-704-grazhdani-sa-se-vazpolzvali-ot-vazmozhnostta-da-zaplatyat-svoite-danatsi-i-osigurovki-chrez-pos-terminali-na-nap.html", "text": "Над 1 млн. лева данъци и осигуровки са заплатили гражданите на Добрич без да плащат такси за това. Това съобщи Красимир Павлов, главен експерт в звено „Комуникации“ към ТД на НАП – Варна, офис - Добрич, предаде кореспондент на  Радио „Фокус” – Варна . 3 704 добруджанци са се възползвали от новата услуга на НАП и са заплатили дължимите данъци и осигурителни вноски чрез инсталираните ПОС терминали в местния офис на приходната агенция. Без да заплатят такси те са превели в републиканския бюджет 1 063 431 лева. Клиентите на НАП, които притежават банкови карти, могат да превеждат без такси както дължимите данъци и осигурителни вноски, така и задължения към други институции, събирани от приходната агенция. Освен, че са безплатни, другото предимство на картовите преводи чрез т. нар. „виртуален ПОС терминал“ и физическите ПОС терминали на НАП, е че плащането се отразява веднага в данъчно-осигурителната сметка на клиента. Това означава, че задълженията се погасяват на момента, а не за 24 или повече часа, както е при традиционните банкови преводи. От НАП - Добрич обръщат внимание, че когато се плащат задължения към други институции (например глоби от КАТ) или задължения, които са в процес на принудително изпълнение, погасяването им се отразява след допълнителна обработка и разпределение им отнема повече време. От началото на годината офисът на НАП в Добрич обслужи 83 563 клиенти. 7 222 са корпоративните клиенти, които са декларирали печалбата си за изминалата година пред приходната агенция, като всички от тях са направили това по електронен път, според законовите изисквания 13 652 са физическите лица, подали годишни декларации за доходите си, придобити през 2017 г. 3 044 от тях са подали декларациите си с електронен подпис, а 3 210 добруджанци са декларирали доходите си с ПИК. Персоналният код на НАП е също безплатен и безсрочен и се издава в офиса на НАП по постоянен адрес. От началото на годината 2 379 граждани са поискали и получили от НАП - Добрич ПИК. С ПИК клиентите на НАП могат да ползват много електронни услуги, които им спестяват разходката до офиса на Агенцията. Освен данъчната декларация за облагане на доходите и осигурителни декларации, с персонален код на НАП гражданите могат да проверяват още какви са задълженията им към бюджета, какви плащания са направили, какъв е осигурителният им доход, да получат информация за членство си в пенсионен фонд, направените вноски и др. С ПИК на НАП могат да се ползват и услуги на много други администрации, като например електронни услуги на НОИ, да се проверяват задълженията за местни данъци и такси, както и да се плащат местни данъци и такси на някои общини. \r\nЖулиета НИКОЛОВА", "date": "2018.10.10", "title": "Добрич: 3 704 граждани са се възползвали от възможността да заплатят своите данъци и осигуровки чрез ПОС терминали на НАП"}
{"url": "http://www.focus-news.net/news/2018/10/10/2576701/smolyan-darzhavniyat-arhiv-v-grada-shte-otbelezhi-55-g-ot-sazdavaneto-si-s-dokumentalnata-izlozhba-iz-bogatiya-arhiven-fond-na-hristo-popkonstantinov.html", "text": "Държавният архив в Смолян ще отбележи 55 г. от създаването си с документалната изложба „Из богатия архивен фонд на Христо Попконстантинов“. Това каза в интервю за  Радио „Фокус“ – Смолян  Зоя Начева – директор на Държавен архив – Смолян. „Избрахме да отбележим годишнината си с изложба на снимки и документи от един от най-богатите по обем фондове на Христо Попконстантинов. Неговата 160-годишнината съвпадна с нашата и се гордеем с неговия фонд, който се съхранява при нас, тъй като той е с национална, не само с регионална значимост. Той е не само голям по обем и значимост, но съдържа близо 1000 архивни единици и папките, в които се съхранява са с дължина 5.5 линейни метра. Всичко това е създадено само за 41 години, в които е живял“, посочи Начева. \r\nПо думите й, Христо Попконстантинов е един от трите колоса, трите върха в родопската историография заедно с със Стою Шишков и Христо Караманджуков. „Те са тримата родоповеди, които са като Света троица за нашето родопознание. Издадената от тях книжнина е едно истинско възраждане за Родопа планина. Благодарим и на Регионалната библиотека „Николай Вранчев“, че се включиха в тази инициатива. По този начин довечера ще може много по-обширно, и всеобхватно да представим този колос в съкровищата на Среднородопската книжнина. Кой е Христо Попконстанинов ще научим от презентацията на Дарина Славова – библиотекар-библиограф, а изложбата ще представи Бисерка Учикова-Дурева, старши експерт в Архива“, уточни Начева. \r\nТя разказа, че Христо Попконстантинов е роден през 1858 години в село Петково. „След това на 10 години учи при учителя Марко Савов в Устово. Още ненавършил 15 години започва да учителства в родното си село. По време на освобождението изучава морзовата азбука и постъпва в телеграфната служба на временното руско управление в Асеновград, след това в София. През 1890 г. записва стенографски курс, който завършва с отличие и веднага е привлечен за стенограф в Народното събрание. На следващата година печели конкурс за бързопис и така още от 1890 г. до края на живота си той е стенограф във всички заседания на народното събрание, като става и ръководител на стенографското бюро там. Така за 9 години до края на живота си през 1899 г., Христо Попконстантинов ръководи това бюро и обучава стенографи“, посочи Начева.  \r\nТя подчерта, че той е автор и на учебника по стенография и избира вида стенографско писмо, което да се приложи в България и което е по-удачно да се приложи спрямо нашия език. Попконстантинов успява да създаде повече от 17 самостоятелни научни труда, над 25 научни изследвания , публикува в периодични издания. Той има над 30 проучвания в политическия, културния и обществения живот. Едни от най-значимите му произведения, ръкописите на които се съхраняват в Държавен архив – Смолян са „Спомен за страшната пролет в Ахъчелеби“, издадена през 1876 г., биографичната книга за Капитан Петко войвода – той е автор на първата биография на войводата, която пише още през 1895 г. По думите на Начева, родопчанинът със своята човечност и състрадание е минавал за родопски консул в София. Хората са го наричали така и към него са отправяли най-различни молби, а той е гледал да помогне на всеки с каквото може. „Много широк е кръгът с известни личности, с които Попконстантинов е имал пряк контакт. Пряка кореспонденция той има с капитан Петко войвода, с Иван Вазов, с Константин Иречек, със Захари Стоянов, със Стою Шишков, с Иван Шишманов и много, много други личности“, каза още Начева. \r\nНели ГЕРГЬОВСКА", "date": "2018.10.10", "title": "Смолян: Държавният архив в града ще отбележи 55 г. от създаването си с документалната изложба „Из богатия архивен фонд на Христо Попконстантинов“"}
{"url": "http://www.focus-news.net/news/2018/10/10/2576709/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.10", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/10/2576708/burgas-organizirat-bezplatni-urotsi-po-programirane-za-detsa-v-grada.html", "text": "Европейска седмица на програмирането ще се проведе до 21 октомври 2018 г. Това съобщиха от пресцентъра на  Община Бургас . Тя цели да запознае всеки със света на технологиите и програмирането по забавен начин. Работилницата Code Week се осъществява благодарение на подкрепата на Фондация „Работилница за граждански инициативи“, SAP и TechSoup, в рамките на инициативата „Запознайте се и програмирайте“. SoftUni Kids, съвместно с Фондация Софтуерен университет организират в Бургас уъркшоп по програмиране за деца между 10 и 14 години.  \r\nСъбитието ще се проведе на 13 и 20 октомври, като част от Европейската седмица на програмирането. Работилницата е за деца между 10 и 14 години. В нея ще се демонстрира една нова технология – платката Digital Sandbox – микроконтролер, разработен за обучителни цели. След това малките програмисти ще научат как се работи с LED и RGB светодиоди, ще имат възможността да използват средата за разработка Ардуино – най-широко разпространената за управление и програмиране на микроконтролери. Нагледно ще се запознаят с връзката между хардуер и софтуер и езика за програмиране C++.", "date": "2018.10.10", "title": "Бургас: Организират безплатни уроци по програмиране за деца в града"}
{"url": "http://www.focus-news.net/news/2018/10/10/2576707/sport-liberty-media-podgotvya-krag-ot-formula-1-vav-vietnam-prez-2020-godina.html", "text": "Собствениците на Формула 1 „Либърти Медия“ са постигнали съгласие с държавните власти на Виетнам за провеждане на кръг от шампионата през 2020-а година. Официално се очаква това да бъде потвърдено в края на този сезон, а трасето ще бъде разположено на 12 км западно от центъра на столицата Ханой. \r\nДиректорът на състезанията Чарли Уайтинг е посетил бъдещата локация във Виетнам и е изразил доверие че трасето и прилежащата му инфраструктура ще бъдат готови навреме за Виетнамското Гран При през 2020-а година. \r\nВенцислав ДРАГОМАНОВ", "date": "2018.10.10", "title": "Спорт: Liberty Media подготвя кръг от Формула 1 във Виетнам през 2020 година"}
{"url": "http://www.focus-news.net/news/2018/10/10/2576711/burgas-predstavyat-knigata-na-ivan-sariev-prikazki-za-sabuzhdane-v-kulturen-tsentar-morsko-kazino.html", "text": "Новата книга на Иван Сариев от Бургас – „Приказки за събуждане“, ще бъде представена в зала „Петя Дубарова“ на културен център „Морско Казино“ в града от 18.00 часа. Това съобщиха от пресцентъра на  Община Бургас . Книгата съдържа 56 хумористични разказа. Това е втората книга на автора след  дебютната му „Неочаквана среща“. Той има публикувани и близо 150 хумористични разкази в различни издания. Сътрудничил е  на вестник „Стършел“. Иван Сариев е роден  и завършил гимназия в Бургас, а висше образование във ВХТИ-София. След дипломирането си се връща в родния град и започва работа в Нефтохимическия комбинат. Инженер-химик, доктор, доцент. Заемал е високи постове в „Нефтохим“, „Петрол“, Института по нефтопреработване и нефтохимия, преподавател в Университета в Алжир.", "date": "2018.10.10", "title": "Бургас: Представят книгата на Иван Сариев „Приказки за събуждане“ в културен център „Морско Казино“"}
{"url": "http://www.focus-news.net/news/2018/10/10/2576710/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.30 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.10.10", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/10/10/2576712/ministerski-savet-odobri-433-mln-lv-dopalnitelni-transferi-po-byudzhetite-na-obshtinite-varna-i-belovo-za-2018-g.html", "text": "Министерският съвет одобри допълнителни трансфери по бюджетите на общините Варна и Белово за 2018 г. в общ размер на 43,3 млн. лв. Това съобщиха от  правителствената информационна служба . \r\nПо бюджета на община Варна е предвиден допълнителен трансфер в размер на 43,2 млн. лв. за разрешаване на инфраструктурен проблем в централната градска част на град Варна. \r\nПо бюджета на община Белово е предвиден допълнителен трансфер в размер на 70 хил. лв. за обзавеждане и оборудване на Народно читалище „Св. Св. Кирил и Методий – 1910“, с. Мененкьово. Средствата са предназначени за възстановяване на основните функции на читалището след пожар.", "date": "2018.10.10", "title": "Министерски съвет одобри 43,3 млн. лв. допълнителни трансфери по бюджетите на общините Варна и Белово за 2018 г."}
{"url": "http://www.focus-news.net/news/2018/10/10/2576716/snezhana-daneva-zam-kmet-na-veliko-tarnovo-shte-predlozhim-na-turistite-novi-i-atraktivni-turisticheski-marshruti-obedinyavashti-tova-s-koeto-nashite-obshtini-se-gordeyat.html", "text": "Форум за учредяването на организация за управление на Старопланински туристически район се провежда във Велико Търново, предаде репортер на  Радио „Фокус“ – Велико Търново . Център на организацията ще е Велико Търново. На информационната среща присъстваха зам.-кметът на Община Велико Търново Снежана Данева, областният управител проф. Любомира Попова, управителят на туристическо дружество „Царевград Търнов“ Борислав Йорданов, представители на Министерство на туризма, представители на местните власти, областни администрации, бизнеса, туристически дружества, преподаватели, имащи отношение към туризма. \r\nЗам.-кметът Снежана Данева постави началото на форума, като приветства всички присъстващи. \r\n„Всички знаем какви са ползите от туризма, но и колко още неотключен потенциал има в нашия голям Старопланински район. Велико Търново както и останалите общини имат още много какво да покажат от своите красоти и туристически потенциал както на местните туристи, така и на чуждестранните ни гости. Адекватен съвременен маркетинг и реклама, използването на широки възможности на дигиталния свят и привличането на творци са само част от начините да популяризираме както забележителното културно-историческо наследство, красивата природа и обичаите, традициите, фестивалите и празниците, характерни за целия Старопланински район. Ще предложим на българските и чуждестранни туристи нови и атрактивни туристически маршрути, обединяващи това, с което нашите общини се гордеят“, посочи Снежана Данева. \r\nТя изрази увереност, че със създаването на организация за управление на туристическия район, успешно и бързо ще бъдат постигнати целите, поставени на днешния форум. \r\nЕксперти от Министерството на туризма представиха процедурата за създаване на бъдещите организации за управление на туристическите райони. \r\nТуристическото райониране на България разделя страната на девет района, всеки със свой град – център на управление. Старопланинският район включва общините Антоново, Априлци, Берковица, Велико Търново, Враца, Върбица, Върбеш, Габрово, Георги Дамяново, Горна Оряховица, Дряново, Елена, Златарица, Котел, Криводол, Ловеч, Луковит, Лясковец, Мездра, Монтана, Омуртаг, Роман, Севлиево, Стражица, Сунгурларе, Тетевен, Троян, Трявна, Угърчин, Чипровци, Чупрене, Ябланица. \r\nМария НЕДЕВА", "date": "2018.10.10", "title": "Снежана Данева, зам,-кмет на Велико Търново:  Ще предложим на туристите нови и атрактивни туристически маршрути, обединяващи това, с което нашите общини се гордеят"}
{"url": "http://www.focus-news.net/news/2018/10/10/2576691/priklyuchi-sreshtata-na-premiera-boyko-borisov-s-poslanitsite-vav-vrazka-s-ubiystvoto-v-ruse.html", "text": "Приключи срещата на премиера Бойко Борисов с посланиците във връзка с убийството в Русе, предаде репортер на  Агенция „Фокус“ . Срещата се проведе в Гранитна зала в Министерския съвет. На нея освен премиера и посланиците, присъстваха и главният прокурор Сотир Цацаров, министърът на вътрешните работи Младен Маринов, вицепремиерът Красимир Каракачанов и други членове на кабинета.  \r\nНа срещата Борисов, Цацаров и Маринов са запознали посланиците с разследването на тежкото убийство на 30-годишната журналистка от Русе. По време на срещата никой от присъстващите посланици не е задавал въпроси. Премиерът е призовал преди да има изказвания, да се потърси информация по официален път. От правителствената информационна служба обясниха, че никой официално не се е свързвал с българските власти по случая с убийството в Русе.  \r\nПо темата за кандидатурата на Манфред Вебер за председател на ЕК от Европейската народна партия Борисов е заявил, че няма да приеме разговор с никой до заседанието на групата на ЕНП и на Европейския съвет, което ще се проведе на 17 октомври.  \r\nЛюба АЛЕКСИЕВА", "date": "2018.10.10", "title": "Приключи срещата на премиера Бойко Борисов с посланиците във връзка с убийството в Русе"}
{"url": "http://www.focus-news.net/news/2018/10/10/2576703/blagoevgrad-direktorat-na-odmvr-st-komisar-nikolay-hadzhiev-vrachi-klyuchovete-na-19-novi-sluzhebni-avtomobila.html", "text": "Директорът на ОДМВР – Благоевград ст. комисар Николай Хаджиев връчи ключовете на 19 нови служебни автомобила, предаде репортер на  Радио „Фокус“-Пирин . Автомобилите бяха осветени от отец Андон Шавулев в двора на ОДМВР-Благоевград. Превозните средства са закупени по европейски проект на „Гранична полиция“. По 3 автомобила отиват в районните управления на МВР Петрич, Сандански и първо и второ Районно управление на МВР в Благоевград, по 2 - в управленията в Гоце Делчев, Разлог и Банско, и 1 - в охранителен сектор Благоевград. Полицейските автомобили са със съвременно оборудваше оборудване – камери за видео наблюдение, системи за разпознаване на регистрационните номера, tetra оборудване и др. \r\nЛора КАЛЧЕВА", "date": "2018.10.10", "title": "Благоевград: Директорът на ОДМВР ст. комисар Николай Хаджиев връчи ключовете на 19 нови служебни автомобила"}
{"url": "http://www.focus-news.net/news/2018/10/10/2576715/rumen-petkov-abv-tryabva-ni-tsyalostno-i-trayno-reshenie-za-povishavane-na-sigurnostta-na-patya-tova-ne-mozhe-da-stane-s-postoyanni-krapki-v-zakona.html", "text": "Най-лошият показател, който ясно говори за неспособността на институциите да намират решение на проблема с войната на пътя е, че само тази година шест пъти вече е променян Закона за движение по пътищата. Това заяви председателят на АБВ Румен Петков, който взе участие в Международна конференция на тема: „Пътната безопасност – елемент от националната сигурност“, организирана от Института за пътна безопасност, съобщиха от пресцентъра на  партията . „Практиката в цяла Европа показва, че първо трябва да се направи сериозен и цялостен анализ на причините, които водят до толкова много леки и тежки пътнотранспортни произшествия у нас. След това вече трябва да се предприемат и мерки по въвеждането на съответните нормативни и поднормативни актове и чак след това да се преминава към структурни промени. За това силно препоръчвам на българските институции да не тичат пред вятъра и да не спекулираме с човешката трагедия, а да търсим трайно решение, което няма да има конюнктурен характер. Решение, което няма да бъде подлагано на непрекъснати допълнителни промени, които създават усещането за несигурност у хората и недоверие към възможностите на държавата да се справя с проблемите, които са на дневен ред за обществото в България“, заяви още Петков, който участва в дебата за повишаване на пътната безопасност повече от една година, a активната му работа за намаляване на пътно-транспортните произшествия и жертвите на пътя започва през 2003 г.", "date": "2018.10.10", "title": "Румен Петков, АБВ: Трябва ни цялостно и трайно решение за повишаване на сигурността на пътя, това не може да стане с  постоянни кръпки в закона"}
{"url": "http://www.focus-news.net/news/2018/10/10/2576717/blagoevgrad-v-petrich-shte-se-provede-24-ti-mezhdunaroden-muzikalen-festival-zlaten-kesten.html", "text": "В дните 12-ти и 13-ти октомври Петрич ще бъде домакин на Международния музикален фестивал „Златен кестен”. На открита сцена на градския площад в петък, 12-ти октомври, от 19.00 часа започва конкурсната част на фестивала за нова популярна песен и конкурс за изпълнител. 12 изпълнители от България, Македония, Сърбия и Албания са допуснати до участие в двата конкурса – за нова популярна песен и за изпълнител. Журито, което ще ги оценява е в състав: Йордан Георгиев, Петко Петков и Валери Яков. Гостуващи изпълнители в първата фестивална вечер ще бъдат DJ Таркан, Pavell &Venci Venc’, Балет „НОВА”, Симеон Коруноски , Томислава и Яница. Втората фестивална вечер започва в 19.00 часа на 13-ти октомври, събота, с гала-концерт и награждаване на победителите от конкурса за нова популярна песен и изпълнител. Гостуващи изпълнители ще бъдат ДИОНА, 4MAGIC, Маги Джанаварова, Неделяна Христова, Валентина Александрова. Организатори на Международния музикален фестивал „Златен кестен” са Община Петрич и НЧ „Братя Миладинови-1914”. Поканата е към всички жители и гости на община Петрич да се присъединят и да усетят емоцията на фестивала.", "date": "2018.10.10", "title": "Благоевград: В Петрич ще се проведе 24-ти Международен музикален фестивал „Златен кестен”"}
{"url": "http://www.focus-news.net/news/2018/10/10/2576721/narodnite-predstaviteli-ot-pg-na-bsp-za-balgariya-shte-obsadyat-viziya-za-balgariya-s-grazhdani-ot-oblastite-ruse-i-razgrad-na-11-oktomvri.html", "text": "Народните представители от ПГ на „БСП за България” ще обсъдят „Визия за България” с граждани от областите Русе и Разград на 11 октомври 2018 г. Това съобщиха от пресцентъра на  НС на БСП . Срещите ще се проведат по следния график: Русенска област \r\nВ 16.30 часа в град Бяла народните представители Антон Кутев, Валентин Ламбев, Димитър Георгиев и Нона Йотова ще се срещнат с граждани  в залата на читалище „Трудолюбие\". От 17.15 часа в град Борово депутатите Христо Проданов, Георги Гьоков, Донка Симеонова и Манол Генов ще се срещнат с хората от града в партийния клуб на ул. „Климент Охридски\" 1. В град Русе в 18.00 часа зам.-председателят на ПГ на „БСП за България” Крум Зарков и депутатите  Жельо Бойчев, Пенчо Милков и Георги Стоилов ще проведат общоградска среща в „Пленарна зала” на Община Русе на пл. „Свобода\". В 18.30 часа в село Ценово зам.-председателят на групата на левицата в парламента Весела Лечева и депутатите Милко Недялков, Кристина Сидорова и Лало Кирилов ще се срещнат с граждани в сградата на общината. В 18.30 часа в село Иваново депутатите Йордан Младенов и Красимир Янков ще се срещнат в голямата зала на Общината с граждани.  Разградска област \r\nВ 17.30 часа в голямата зала на хотел „Централ” в Разград депутатите Петър Кънев, проф. Анелия Клисарова, проф. Светла Бъчварова, Ирена Анастасова и Денчо Бояджиев ще се срещнат с граждани. В 14.30 часа в Клуба на пенсионера в село Благоево Ирена Анастасова, Кольо Милев, Димитър Стоянов и Денчо Бояджиев ще се срещнат с  граждани. В град Разград Славчо Велков, Николай Цонков, Иван Ченчев и Георги Андреев ще се срещнат в 11.00 часа с офицери и сержанти от запаса в Клуба на запасните офицери. В град Разград проф. Светла Бъчварова, Петър Кънев, Даниел Йорданов и Стефан Бурджев ще се срещнат със земеделски производители в „Зала 23” на хотел „Централ” от 11.00 часа, а в 10.30 часа в Разград Денчо Бояджиев, Виолета Желева и Димитър Данчев ще се срещнат с членове на пенсионерски клубове в ученическия стол. В град Исперих депутатите Дора Янкова, Александър Симов и Николай Цонков ще се срещнат с хората в Конферентната зала на Община Исперих в 17.30 часа. В село Кара Михал депутатите Валентина Найденова, Иван Иванов и Радослав Стойчев ще се срещнат с хората в местното читалище. В град Кубрат депутатите от левицата Филип Попов, Иван Димов Иванов, Стоян Мирчев и Веска Ненчева ще се срещнат в 17.00 часа с граждани в клуба на БСП. В същия час в град Цар Калоян народните представители от ПГ на „БСП за България” Димитър Данчев, Даниел Йорданов и Виолета Желева ще се срещнат с граждани в салона на читалището.", "date": "2018.10.10", "title": "Народните представители от ПГ на „БСП за България” ще обсъдят „Визия за България” с граждани от областите Русе и Разград на 11 октомври"}
{"url": "http://www.focus-news.net/news/2018/10/10/2576714/silistra-darzhavniyat-arhiv-v-grada-otbelyazva-55-godini-ot-sazdavaneto-si.html", "text": "Държавният архив в Силистра отбелязва 55 години от създаването си. Това каза пред  Радио „Фокус“-Шумен  началникът структурата Юлия Кюшелиева. От 16.00 часа в Архива ще бъдат представени двата справочника, издадени през 2018 година - „Пътеводител по фондовете на Државен архив Силистра“, 1944-2016 година и Каталог на документи за Българското православие в Силистренско, за периода 1878-1947 година. Пътеводителят е второ преработено издание на изданието от 1980 година, като доста по-пълна информация за документалното наследство на региона в областта на местните органи на управление - съда, прокуратурата, политическите, професионалните, обществените и религиозните организации, промишлеността, селското стопанство, търговията, образованието и други институции и организации с регионално значение.  \r\nНа всички архивни фондове, които са включени в Пътеводителя, е извършена научно-техническа обработка и могат да бъдат ползвани от читатели, потребители, граждани. Приложени са списък на съкращенията, именен и географски указател, посочи Кюшелиева. Каталогът на документи за Българското православие в Силистренско, за периода 1878-1947 година, представя ценни материали от документалното наследство на Българската провославна църква, съхранявани в Архива в Силистра. При подготовката на изданието са разкрити документи от фондовете на местните църковни настоятелства и архиерейските наместничества. Каталогът съдържа близо 374 анотации на документи, представящи важни процеси на Българското православие в Силистренския край. В изложба са подредени дарения на документи, постъпили през последните години. Показани са част от документи от личните фондове на Вълчо Радев, журналист и краевед, албуми със скици, прозведения живопис и др. на Ильо Станчев, дарени от дъщеря му Марияна Станчева, както и документални материали на акушерката Тодорка Ангелова. Експонирани са и писма, които са източник на сведения за живота и дейността на силистренския възрожденец Гено Чолаков.   \r\n„Преразказани са от внучката му Екатерина Чолакова,  писмата са до Димитър Кунчев, изследовател и краевед. Кореспонденцията между двамата е била в периода 1987-1989 година. Писмата бяха предадени в Държавен архив Силистра от съпругата на Димитър Кунчев, Костадина Кунчева“, каза Кюшелиева. „Чрез тази камерна изложба искаме още веднъж да изразим нашата почит и искрена признателност към всички наши дарители, предоставили ни безвъзмездно скъпи за тях реликви и документи от лични, семейни или родови архиви. Благодарение на дарителската традиция през годините сме комплектували и съхранили за бъдещите поколения десетки изключително ценни фондове на личности и на граждански организации от национално и от местно значение“, каза Кюшелиева. Тя посочи, че по повод 10 октомври - ден на българските архивисти, от името на председателя на Държавна агенция „Архиви“ доц.Михаил Груев е връчена грамота на Марина Василева, дългогодишен служител на Агенцията, с принос в развитието на Държавен архив - Силистра. \r\nИвелина ИВАНОВА", "date": "2018.10.10", "title": "Силистра: Държавният архив в града отбелязва 55 години от създаването си"}
{"url": "http://www.focus-news.net/news/2018/10/10/2576719/afp-osem-dushi-zaginaha-pri-vnezapno-navodnenie-v-mayorka.html", "text": "Осем души са загинали, а други няколко са изчезнали при внезапните наводнения на испанския остров Майорка, където  много хора предпочитат да прекарват почивните си дни, съобщиха в сряда испанските служби  за спешна помощ, предава  AFP .  \r\n\"Броят на жертвите в резултат на вчерашните интензивни дъждове нарасна до осем“,  се казва в информация, разпространена в социалната мрежа \"Туитър\".  Ивелина Ватова", "date": "2018.10.10", "title": "AFP: Осем души загинаха при внезапно наводнение в Майорка"}
{"url": "http://www.focus-news.net/news/2018/10/10/2576722/ivan-totev-kmet-na-plovdiv-shte-izgrazhdame-pilotno-parvite-zeleni-klasni-stai-u-nas.html", "text": "В Пловдив ще изграждат пилотно първите „зелени класни стаи” у нас.  Това съобщи пред журналисти кметът на Пловдив Иван Тотев, предаде репортер на  Радио „Фокус”- Пловдив . Първите пет „зелени класни стаи” ще бъдат изградени на територията на НУ „Пенчо Рачов Славейков“ в Район „Източен“. Кметът Тотев уточни, че това ще бъде експериментално. „Зелените класни стаи” ще бъдат обособени в свободните два декара, които сега се намират в съседство на училището, след като земята бъде приобщена към двора на училището. С тази територия той ще стане 12 дка. Стаите ще бъдат оборудвани с всичко необходимо за уроци на открито. В момента там има големи дървета. „Важното е да се измисли нещо умно, което да се направи на това място”, каза кметът и добави, че общината ще започне обсъждане на идеята с архитекти, а по-късно количествено стойностната оценка за това ще се включи в бюджета на общината. Според Тотев, изграждането на тези пространства няма да е нещо скъпо. Днес в същото училище бе открита нова спортна площадка, изградена по най-модерна технология. Стойността и е в размер на 40000 лева. Те са осигурени от бюджета на районната администрация на „Източен”. По думите на кмета колкото по-скъпо е едно съоръжение, толкова по-дълго ще служи то. „Това ни даде куража да инвестираме повече средства в него”, каза Тотев и добави, че общината ще започне да инвестира в по-скъпи съоръжения в училищата, които да служат по-дълго време на децата, без да се ремонтират. \r\nЦветана ТОНЧЕВА", "date": "2018.10.10", "title": "Иван Тотев, кмет на Пловдив: Ще изграждаме пилотно първите „зелени класни стаи” у нас"}
{"url": "http://www.focus-news.net/news/2018/10/10/2576720/veliko-tarnovo-kompleks-za-sotsialni-uslugi-za-detsa-shte-bade-izgraden-v-grada.html", "text": "Комплекс за социални услуги за деца ще изграждат във Велико Търново. Това съобщи на пресконференция Росица Димитрова, директор на Дирекция „Социални дейности и здравеопазване“ в Община Велико Търново, предаде репортер на  Радио „Фокус“ – Велико Търново . Финансирането е осигурено по проект „Изграждане на комплекс от социални услуги за деца“ по Оперативна програма „Региони в растеж 2014-2020 г.“. Безвъзмездната финансова помощ е на стойност 820 000 лева.  \r\nПредвидено е обособяването на  три нови социални услуги – Дневен център за деца с множествени увреждания с капацитет 30 места, Преходно жилище за младежи на възраст от 15 до 18 години с капацитет 8 места, и разширяване на капацитета на съществуващия към момента Център за обществена подкрепа. Комплексният център ще се намира в бившата детска ясла на ул. „Симеон  Велики 3“ в квартал „Колю Фичето“. Ще бъде извършен  ремонт на част от сградата, като тя ще бъде пригодена за ползване. Ще бъдат подменени ВиК и ел. инсталации, газоснабдяване, ремонт на покриваната конструкцията, подмяна на хидроизолация, направя на топлоизолации, подмяна на дограмата. Дворното пространство, което в момента е запустяло, също ще бъде пригодено за ползване. Помещенията ще бъдат обзаведени с легла, шкафчета. Тоалетните ще бъдат ремонтирани и ще бъдат изградени рампи за предвиждане на инвалидни колички.  Ръководителят на проекта инж. Цанко Бояджиев посочи, че в момента текат обществени поръчки за избор на изпълнител на строително-монтажните работи и на доставките на материалното оборудване. Ремонтите ще приключат до началото на лятото на 2019 година.  \r\nПроектът стартира на 12 март 2018 година. Продължителността му е 24 месеца. \r\nЦелевите групи, към които е насочен проекта са деца, настанени в център за настаняване от семеен тип, включително деца от 15 до 18 години; деца с увреждания, включително и децата с тежки множествени увреждания; родители на деца с увреждания, включително тежки множествени увреждания, които се нуждаят от специализирани консултации; родители на деца в риск, които се нуждаят от консултации; както и потенциални бъдещи приемни родители и осиновители. Целевите групи напълно кореспондират със заложените в Актуализирания план за действие за изпълнение на Националната стратегия „Визия за деинституционализация на децата в Република България“. \r\n„Чрез реализацията на предвидените инвестиции, изпълнението на проекта ще допринесе (на местно, регионално и национално ниво) за обогатяване на пакета социални услуги предоставяни в общността От своя страна това ще доведе до подобряване на социалната среда и задоволяване на специфични нужди на различни рискови групи, както и преодоляването на различните фактори за тяхното формиране. В този смисъл планираните дейности се явяват част от дългосрочната стратегия на община Велико Търново за реализиране на общинската социална политика като модерна, ефективна система от социални услуги, поставяща в своя център ползвателя, отговаряща на нуждите на общността, осигуряваща равен достъп и непрекъснато подобряваща своето качество“, посочи Росица Димитрова. \r\nТя посочи, че след приключване на инфраструктурните проекти ще бъде развита и самата услуга по ОП „Развитие на човешките ресурси“. \r\nНадежда КРЪСТЕВА", "date": "2018.10.10", "title": "Велико Търново: Комплекс за социални услуги за деца ще бъде изграден в града"}
{"url": "http://www.focus-news.net/news/2018/10/10/2576723/bdzh-shte-podari-130-bezplatni-bileta-za-patuvane-s-vlak-po-povod-130-ata-godishnina-ot-sazdavaneto-na-balgarskite-darzhavni-zheleznitsi.html", "text": "„БДЖ-Пътнически превози” ЕООД ще подари 130 безплатни билета за пътуване с влак по повод 130-ата годишнина от създаването на Българските държавни железници. Това съобщиха от пресцентъра на  БДЖ . Билетите ще бъдат раздадени на случайно избрани участници в публикуваната анкета на официалната електронна страница на дружеството  . Печелившите ще бъдат избрани на лотариен принцип, като всички желаещи да вземат участие в томболата трябва да попълнят анкетата в срок до 30 ноември. \r\nНаградените ще получат по един двупосочен билет за пътуване първа класа във влак по произволно избран от тях маршрут. Пътуването може да бъде осъществено до края на 2019 г. с всички влакове, които се движат на територията на страната. \r\nПраво на участие в томболата имат всички лица над 18 години, с изключение на служителите от дружествата в системата на БДЖ, техните семейства, както и други лица, свързани с томболата и/или участващи в създаването и провеждането на анкетата.  \r\nТегленето на печелившите участници ще се извърши на 10 декември 2018 г. в присъствието на нотариус, след което имената на спечелилите ще бъдат публикувани на официалната електронна страница на дружеството.", "date": "2018.10.10", "title": "БДЖ ще подари 130 безплатни билета за пътуване с влак по повод 130-ата годишнина от създаването на Българските държавни железници"}
{"url": "http://www.focus-news.net/news/2018/10/10/2576713/plyus-info-makedoniya-opozitsiyata-vleze-v-parlamenta-za-zasedanieto-na-komisiyata-za-konstitutsionni-promeni.html", "text": "Депутатите от опозиционната ВМРО-ДПМНЕ ще присъства на заседанието в парламента, на което ще се обсъжда внесеното от правителството предложение за промени в Конституцията, необходими за прилагане на договора за името с Гърция, предава скопската електронна медия  „Плюс Инфо“ . \r\nЗаседанието на Комисията за конституционни промени трябваше да започне в 12:00 часа местно време (13:00 часа българско време), но в залата не присъстваха всичките й членове. Допускаше се, че представителите на ВМРО-ДПМНЕ в комисията ще бойкотират работата й, но впоследствие в парламента се появиха Трайко Веляновски и Антонио Милошоски. Остава обаче под въпрос дали те ще останат за заседанието или ще напуснат дебата. \r\nКомисията разполага със срок от 10 дни за дискусии, след което докладът й ще бъде представен пред депутатите за гласуване.   Тереза Герова", "date": "2018.10.10", "title": "„Плюс Инфо“ (Македония): Опозицията влезе в парламента за заседанието на Комисията за конституционни промени"}
{"url": "http://www.focus-news.net/news/2018/10/10/2576718/kyustendil-snimki-korespondentsiya-i-ofitsialni-dokumenti-na-general-georgi-todorov-i-na-nikola-lazarkov-sa-izlozheni-v-darzhavniya-arhiv-v-grada.html", "text": "Снимки, кореспонденция и официални документи на генерал Георги Тодоров и на Никола Лазарков са изложени в Държавен архив – Кюстендил, предаде репортер на  Радио „Фокус” – Кюстендил . Инициативата е по повод Празника на българския архивист – 10 октомври. Архивните документи се представят за първи път пред широка публика в обособената читалня на Държавен архив – Кюстендил. Представени са колекции от снимки и документи на генерал Георги Тодоров от периода 1915 – 1918 година.  \r\n„Изключително интересни, оригинални снимки. Повечето са правени от придворния фотограф – Караиванов. Те са 87 на брой. Има няколко документа. Един от тях е протокол от заседание на Община Дупница от 1915 година, с който Георги Тодоров е обявен за почетен гражданин на града. Има кратко писмо от княгиня Евдокия до генерал Тодоров с пожелание за негов рожден ден. Оригинални ръкописи на генерала, телеграми”, каза Петър Шейков, началник на Държавен архив – Кюстендил. Има и снимка на генерал Тодоров от бойната линия при Булаир, където той дава разпореждания на командирите на отделните формирования.  \r\nДругите документи са свързани с Никола Лазарков, който е бил и председател на македоно – одринското дружество „Единство” в Дупница. Те представляват оригинални документи, кореспонденция – лична и служебна, с лидери на ВМРО. „Тук мога да спомена документи на Яне Сандански, на Гоце Делчев. Тук са и прословутите окръжни на Тодор Александров, писани на ръка, с подпис и печат”, каза Петър Шейков. \r\nВенцеслав ИЛЧЕВ", "date": "2018.10.10", "title": "Кюстендил: Снимки, кореспонденция и официални документи на генерал Георги Тодоров и на Никола Лазарков са изложени в Държавния архив в града"}
{"url": "http://www.focus-news.net/news/2018/10/10/2576724/nova-makedoniya-makedoniya-skopie-zapochva-prisaedinitelnite-pregovori-za-chlenstvo-v-nato-na-18-i-19-oktomvri.html", "text": "Македония ще започне присъединителните преговори за членство в НАТО на 18 и 19 октомври в централата на Алианса в Брюксел, съобщава електронното издание на скопския вестник  „Нова Македония“ . \r\nКакто информира на пресконференция правителственият говорител Миле Бошняковски, на последното заседание на кабинета е обсъдена и приета информацията за формиране на работна комисия, която ще бъде задължена да проведе присъединителните преговори. \r\nТой посочи, че Македония е напълно готова за тези разговори, като подчерта, че официалната делегация от правителството, в която ще има членове от повече ресорни министерства и институции, ще оглави националният координатор Стево Пендаровски.  Тереза Герова", "date": "2018.10.10", "title": "„Нова Македония“ (Македония): Скопие започва присъединителните преговори за членство в НАТО на 18 и 19 октомври"}
{"url": "http://www.focus-news.net/news/2018/10/10/2576728/d-r-veselin-gerev-psihiatar-moderniyat-chovek-obrashta-vse-poveche-vnimanie-na-psihichnoto-si-zdrave.html", "text": "Модерният човек обръща все повече внимание на психичното си здраве. Това каза за  Радио „Фокус“ – Пловдив  психиатърът д-р Веселин Герев по повод Световния ден за психично здраве – 10 октомври. По думите му, тенденцията се потвърждава от факта, че за да стигне един българин, страдащ от стрес, до психиатър, обикновено минава период от година-година и половина, докато в световен мащаб този период е над 2,5-3 години. \r\n„Към днешна дата картината на психичното здраве в България е идентична с тази в световен мащаб. Най-много са тревожните, стресовите и депресивните състояния, като от стресовите състояния най-често се среща посттравматичния стрес. Също тежките психични разстройства като шизофренните и биполярните афективни разстройства. Те са в рамките на общоприетото, около 10-11 промила. Тоест, нищо не се променило от миналата до тази година“, коментира Герев. Психиатърът смята, че страдащите от тежки психични разстройства получават необходимата помощ. „За тях се грижи държавата, като медикаментите са абсолютно безплатни. Понеже имам контакт с колеги от цяла Европа и от целия свят, трябва да кажа, че тук винаги идват най-новите и най-добрите медикаменти, които могат да се ползват в световен мащаб. Здравният фонд ги поема изцяло и на 100 %, тъй като при повечето от тези случай терапията трае почти цял живот“, посочи д-р Веселин Герев. \r\nТони МИХАЙЛОВ", "date": "2018.10.10", "title": "Д-р Веселин Герев, психиатър: Модерният човек обръща все повече внимание на психичното си здраве"}
{"url": "http://www.focus-news.net/news/2018/10/10/2576725/milka-nanova-ministerstvo-na-turizma-organizatsiite-za-upravlenie-na-turisticheski-rayoni-shte-doprinesat-za-razvitieto-na-regionalniya-marketing.html", "text": "Организациите за управление в 9-те туристически района в страната ще допринесат за развитието на регионалния маркетинг. Това каза пред журналисти Милка Нанова, директор на Дирекция „Програми и проекти в туризма“ в Министерството на туризма, предаде репортер на  Радио „Фокус“ – Велико Търново . Тя посочи, че в момента страната се презентира фрагментирано или цялостно. \r\n„Ние презентираме страната като дестинация България, или общините съответно правят собствени усилия да маркетират ресурсите, които са на територията на дадената община. Целта на туристическото райониране е да се създадат и да заработят тези туристически райони и да се направи регионален маркетинг, тоест да представим район „Стара планина“ в неговото разнообразие с туристическите ресурси, които той може да предложи, това важи за всички останали райони“, коментира Милка Нанова. \r\nТя допълни, че Министерството подпомага създаването на организациите с проект, финансиран по оперативна програма „Иновации и  конкурентноспособност“. Той е на стойност над 5 млн. лева и ще се изпълнява на територията на цялата страна във всички 9 организации за управление на туристически райони. \r\nМария НЕДЕВА", "date": "2018.10.10", "title": "Милка Нанова, Министерство на туризма: Организациите за управление на туристически райони ще допринесат за развитието на регионалния маркетинг"}
{"url": "http://www.focus-news.net/news/2018/10/10/2576729/maya-kazandzhieva-obshtina-burgas-proektat-za-integrirani-uslugi-v-tsentara-za-kompleksna-podkrepa-na-litsa-s-uvrezhdaniya-shte-izpalnyava-spetsifichni-tseli.html", "text": "Проектът за интегрирани услуги в Центъра за комплексна подкрепа на лица с увреждания ще изпълнява специфични цели. Това каза Мая Казанджиева от Община Бургас на пресконференцията във връзка с проекта „Развитие на нови интегрирани услуги в Център за комплексна подкрепа на лица с увреждания на територията на община Бургас“, предаде репортер на  Радио „Фокус“ – Бургас . „Част от проекта е създаване на нови възможности за подкрепа и условия за социално включване, именно на лица с тежки увреждания, включително и на лица с много тежки увреждания, чрез изграждане на една подходяща инфраструктура за предоставяне на междусекторните услуги, осигуряване на адекватна подкрепа за живот в общността и подобряване на достъпа на тези лица до социални и здравни услуги. С този проект ще се подобрява качеството им на живот и възможности на социално включване на хората с увреждания, като ще се опитаме да изградим една мрежа от услуги и мерки за подкрепа в общността, домашната среда и изграждане на подходящ капацитет за осъществяване на всички мерки за подкрепа“, добави Казанджиева. По думите ѝ основните дейности започват с ремонти и основно преустройство на съществуващи самостоятелни обекти като общински помещения. Те се намират в жк „Братя Миладонови“. След като приключат ремонтните дейности ще се осигури изграждането на Център, който ще се посещава от 30 души с тежки увреждания. В Центъра ще се осигурява терапия, консултация, рехабилитация, почасови услуги, дневни услуги, мобилна грижа и заместваща грижа за срок не повече от 14 дни в една календарна година. Последващата основна дейност е направата на доставка и монтаж на оборудване, обзавеждане на Центъра със специализирани уреди за рехабилитация и закупуване на специализирано транспортно средство. След извършването на тези дейности в центъра ще има дневна стая за активни занимания, санитарни помещения, стаи за персонала, кухня за готвене с кът за хранене, зала за лечебна физкултура, медицински кабинет, кабинет с психолог, кабинет за арт-терапия и трудотерапия и зала за индивидуална работа. \r\n„Заложили сме на иновативни софтуери за управление с поглед специално за тези от хората с увреждания, които нямат никакви двигателни възможности“, каза още Мая Казанджиева. \r\nТя каза още, че след приключване на тези дейности следва и подбор на персонал, ще се проведат законово определени процедури и ще бъдат наети 19 души – 1 ръководител, 2 социални работника, 2 медицински сестри, 1 рехабилитатор, 1 психолог, 2 трудотерапевта, 4 домашни санитари, които ще предоставят мобилните и интегрирани услуги, 5 санитари на заместващата грижа и 1 шофьор с необходимата квалификация да управлява специализирано превозно средство. \r\nМария КУРТЕВА", "date": "2018.10.10", "title": "Мая Казанджиева, Община Бургас: Проектът за интегрирани услуги в Центъра за комплексна подкрепа на лица с увреждания ще изпълнява специфични цели"}
{"url": "http://www.focus-news.net/news/2018/10/10/2576731/veliko-tarnovo-mezhdu-180-i-200-sa-detsata-s-uvrezhdaniya-v-obshtinata.html", "text": "Между 180 и 200 са децата с увреждания в община Велико Търново. Това съобщи на пресконференция Мая Пешева, директор на Дирекция „Социално подпомагане“ – Велико Търново, предаде репортер на  Радио „Фокус“ – Велико Търново . Тя допълни, че увреждането на тези деца е от 50 до 100%. Около 30 са децата с тежки увреждания. Директорът на Дирекция „Социални дейности и здравеопазване“ в Община Велико Търново Росица Димитрова посочи, че в момента тези деца ползват социални услуги в Дневния център за деца с увреждания „Дъга“, като и в Дома за медико-социални грижи за деца (ДМСГД) в Дебелец. Тя съобщи, че предстои Домът в Дебелец да придобие статут на център за комплексно обслужване за деца с хронични заболявания.  \r\n„Това като потребност вече е установено на ниво Министерство на здравеопазването. Компетентността за смяна на профила на институцията е в ръцете на Министерство на здравеопазването, а оборудването, квалификацията на кадрите и интервенцията, която се прави с децата и семействата, е факт и сега. В нашата община има създадени условия и съществува мрежа от подкрепа на децата с увреждания и техните семейства, както от гледна точка на медицинска намеса, така и от гледна точка на социална подкрепа. Интегрираният модел и интегрирания подход, за които говорим, не са само едни модерни думички, които използваме, а реални и конкретни действия, които ние изпълняваме в услуга на нашите потребите“, допълни Росица Димитрова. \r\nНадежда КРЪСТЕВА", "date": "2018.10.10", "title": "Велико Търново: Между 180 и 200 са децата с увреждания в общината"}
{"url": "http://www.focus-news.net/news/2018/10/10/2576730/blagoevgrad-detskiyat-parlament-organizira-konkurs-po-povod-denya-na-narodnite-buditeli.html", "text": "Детски парламент – Благоевград организира конкурс-рецитал по повод Деня на народните будители. Това съобщиха от пресцентъра на  Община Благоевград . В инициативата могат да участват ученици 5 до 12 клас. Участниците следва да изберат едно или повече стихотворения от българската литература, ако са повече между тях трябва да има смислова връзка. Необходимо е да бъде подготвено и атрактивно представяне на самото произведение, което може да бъде представено преди, между или в края на стихотворенията. Участниците следва да имат предвид, че произведенията трябва да се знаят наизуст и не се позволяват помощни средства. Конкурсът ще се проведе в два кръга. Първият ще е на 31 октомври от 12.00 часа в зала №3 на Младежки дом, а финалът ще се проведе на 01 ноември от 13.00 часа в залата на Кукления театър ( Младежки дом). Церемонията по награждаване ще започне в 18.00 часа в Деня на народните будители. За записване: 0894620203 (Димитър Борумов – председател на Детски парламент) или на e-mail: dp_blagoevgrad@abv.bg. Кандидат-участниците трябва да подадат трите си имена, клас, години и училище, стихотворенията, с които ще участвате и телефон за обратна връзка.", "date": "2018.10.10", "title": "Благоевград: Детският парламент организира конкурс по повод Деня на народните будители"}
{"url": "http://www.focus-news.net/news/2018/10/10/2576726/shumen-blizo-100-poseshteniya-i-nad-40-chitatelski-karti-otchita-darzhavevniyat-arhiv-za-parvoto-shestmesechie-na-2018-g.html", "text": "Близо 100 посещения и над 40 читателски карти отчита Държавен архив Шумен за първото шестмесечие, предаде репортер на  Радио „Фокус“- Шумен . Данните съобщи началникът на отдела д-р Антония Панева в Деня на отворените врати, организиран по повод Празника на българските архивисти. С грамота от името на Държавна агенция „Архиви“, за дългогодишната и работа бе отличена Надежда Ганева. Д-р Панева посочи, че Надежда Ганева има почти 25 години стаж в системата на архивите. „Имах късмет да работя в много добър колектив, с хора, които си обичат работата. Благодарна съм“, заяви Надежда Ганева. В архива  е подредена и изложба „Шуменските герои от Първата световна война”. Експонирани са лични документи на ген. Марин Куцаров, ген. Марко Андреев и ген. Атанас Добрев, лични дневници, релации, заповеди, снимки и др. Във витрините могат да бъдат видени, например релации на боевете на 45 и 46 пехотен полк и 3/3 пехотна бригада.1918 г., писмо от състава на 1/7 бригада- Латрово до английските военни части относно участието на дезертиралите български войници при англичаните. 1918 г., представена и програмата за тържественото посрещане на спасеното от плен знаме на полка от подполковник Марин Куцаров в Разград. 1919 г. и др. „След Сръбско- българската с указ на цар Фердинад се създава историческа комисия към Щаба на армията. Ген.Марко Андреев е първият неин раководител. Те са имали за задача да събират документи, по- късно да ги систематизират  и да напишат история на Сръбско- българската война. В момента документи на тази историческа комисия се съхраняват във военноисторическия архив във Велико Търново. Ген. Атанас Добрев в един от командващите щурма на Тутракан. В неговия фонд има изключително добре запазени снимки, има карти от военни действия. Съприкосновението с документите от тези фондове носи усещане за духа и партиотизма не само на военните,  и от работата на обикновения чиновник лъха съзнание, че работят за България“, коментира д-р Панева. \r\nИвелина ИВАНОВА", "date": "2018.10.10", "title": "Шумен: Близо 100 посещения и над 40 читателски карти отчита Държавевният архив за първото шестмесечие на 2018 г."}
{"url": "http://www.focus-news.net/news/2018/10/10/2576727/st-komisar-nikolay-hadzhiev-odmvr-blagoevgrad-novite-avtomobili-shte-badat-v-polza-nay-veche-na-obshtestvoto-za-podpomagane-na-obshtestveniya-red.html", "text": "Новите автомобили ще бъдат в полза най- вече на обществото за подпомагане на обществения ред. Това при официалното връчване на ключовете на 19 нови автомобила ст. комисар Николай Хаджиев, директор на ОДМВР-Благоевград, предаде репортер на  Радио „Фокус“-Пирин . „Раздадохме на служителите от ОДМВР-Благоевград 19 високопроходими автомобила, като те са оборудвани с най- съвременната и модерна техника, която е необходима за осъществяване на полицейската дейност“, посочи ст. комисар Хаджиев. По думите му въпросните автомобили са по програма на Европейската комисия, която е за защита на външните граници и за обезпечаване на обществения ред в граничните зони.  \r\n„Оборудвани са с tetra станции за радио-връзка, камери и видеонаблюдение, системи за идентификация на номерата на моторни превозни средства, за обезпечаване на местопроизшествие, заградителни мероприятия. Всякакъв вид и набор техника, която е необходима за осъществяване на полицейската дейност: таблети и 4G връзка“, каза още ст. комисар Хаджиев. По думите му автомобилите са разпределени по съответните структури и започва експлоатация и съответно да бъдат в полза на тяхната дейност. „Те ще бъдат най- вече в полза на обществото за подпомагане на обществения ред. Основното им предназначение е за защита на границата на територията на нашата дирекция“, отбеляза ст. комисар Хаждиев. \r\nЛора КАЛЧЕВА", "date": "2018.10.10", "title": "Ст. комисар Николай Хаджиев, ОДМВР-Благоевград: Новите автомобили ще бъдат в полза най-вече на обществото за подпомагане на обществения ред"}
{"url": "http://www.focus-news.net/news/2018/10/10/2576734/krasimira-hadzhikosevaevropa-direktno-mirat-v-evropa-e-tsenen-i-nie-tryabva-da-go-pazim.html", "text": "Мирът в Европа е ценен и ние трябва да го пазим. Това каза Крисимира Хаджикосева, Европейски информационен център „Европа директно“ по време на форум „Особености на българската културна традиция и културното многообразие на Европа“, посветен на Европейската година на културното наследство, който се проведе във висшето учебно заведение, предаде репортер на  Радио „Фокус“ – Пирин . Тя уточни, че преди повече от половин век, при изграждането на Европейският съюз, голямата цел е била да бъде запазен мирът в Европа, като първоначално фокусът е бил върху икономическото обединение. „От всички срещи, които съм правила мога да кажа, че в днешно време трудно осъзнаваме колко голяма цел е постигната, за да живеем в мирно време, което се дължи на обединението на европейските народи“, каза още Хаджикосева. Тя коментира, че в момента Европейският съюз (ЕС) преживява своите кризи и проблеми, но всъщност именно благодарение на обединението му, както и обединението на европейските народи и граждани – живеем в траен мир повече от 70 години, което не се е случвало до момента в историята на Европа. \r\nСпоред Хаджикосева Културата е грижа за добродетелите. Тя отбеляза, че в началото икономическото обединение на Европейския съюз е било водещо, след което обединението е започнало да се случва между хора. „Днес това са хора, които имат права, които сами могат да определят личния си живот, като къде да живеят, работя и учат. Това е демократично общество със своите ценности, които идват още от просвещението“, отбеляза Красимира Хаджикосева. Тя посочи, че е много важно мирът да бъде съхранен и запазен в свят, в който има над 500 военни конфликта. „Тази година е правено проучване и 8 от 10 европейци казват, че културното наследство е това, което ни прави европейци и това, което ни прибавя европейска идентичност. Културата днес е бит, религия, ценности, общи теми в изкуството, пословици, сгради. Културното наследство е и морал, и закони“, добави Хаджикосева.  \r\nДенис НИКИФОРОВ", "date": "2018.10.10", "title": "Красимира Хаджикосева,„Европа директно“: Мирът в Европа е ценен и ние трябва да го пазим"}
{"url": "http://www.focus-news.net/news/2018/10/10/2576735/obshto-466-miliona-evro-ot-evropeyskiya-fond-za-regionalno-razvitie-shte-badat-investirani-v-modernizirane-na-tramvaynata-infrastruktura-i-uslugi-v-sofiya.html", "text": "Общо 46.6 милиона евро от Европейския фонд за регионално развитие (ЕФРР) ще бъдат инвестирани в модернизиране на трамвайната инфраструктура и услуги в София. Това съобщиха от пресцентъра на  Представителството на ЕК в България . Финансираните от ЕС дейности включват реконструкция на трамвайното трасе по протежение на ул. „Каменоделска“ и на бул. „Цар Борис III“, което се използва от пет трамвайни линии, включително от линия №5, по която пътуват над 50 000 души на ден. ЕФРР ще финансира също така закупуването на нови съчленени нископодови трамвайни мотриси и модернизирането на управлението на трафика и на системите за информиране на пътниците.  \r\nПрез предходния бюджетен период на ЕС в София бяха инвестирани 34 милиона евро от Европейския фонд за регионално развитие ЕФРР. „Благодарение на средствата от ЕС жителите на София ще могат да се ползват от съвременен и комфортен трамваен превоз. Въздухът в столицата също така ще бъде по-чист“, заяви комисарят по въпросите на регионалната политика Корина Крецу, „като се надяваме, че хората ще решат да използват новите трамваи вместо обичайните автомобили. По този начин политиката на сближаване насърчава чистата мобилност в целия ЕС.“  \r\nЕС също така инвестира значителни средства в линии 1, 2 и 3 на софийското метро. Като цяло от 2007 г. насам ЕС е инвестирал 1 милиард евро в софийския градски транспорт.", "date": "2018.10.10", "title": "Общо 46.6 милиона евро от Европейския фонд за регионално развитие ще бъдат инвестирани в модернизиране на трамвайната инфраструктура и услуги в София"}
{"url": "http://www.focus-news.net/news/2018/10/10/2576736/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. На 9 октомври с ритуал по полагане на цветя и венци пред паметника „100 години свобода“, обществеността в Симитли почете 106-та годишнина от освобождението на града и малките населени места. Как се стига до свободата на Симитли през 1912 година ще чуем в първата част от изданието от кметът на село Брежани Благой Стефанов. В този момент в читалище „Св. Климент Охридски“ в Симитли се представя първата книга на младия изследовател от града докторант Ковачев. В нея се разказва за историята на Тросковския манастир, публикувани са и много документи, част от които до този момент не са били познати за обществеността. Повече за самата книга ще ни разкаже самият Кристиян Ковачев. В края на предаването няма да пропуснем и традиционният обзор на по-важните новини, които се случиха в Симитли през последните дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.10.10", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/10/10/2576738/za-poredna-godina-nkzhi-uchastva-v-den-na-karierata-vav-vtu-todor-kableshkov.html", "text": "Експерти от НКЖИ представиха възможностите за кариерно развитие в структурите си пред студенти на Висшето транспортно училище „Тодор Каблешков“. Това съобщиха от пресцентъра на  НКЖИ . Форумът, организиран от ВТУ „Тодор Каблешков“, се проведе днес в София и беше открит от заместник-ректора на учебното заведение проф. д-р инж. Николай Георгиев. Целта е да се даде възможност за среща между студенти и потенциални работодатели.  \r\nВ тази връзка, служители от отдел „Управление на човешките ресурси“ на НКЖИ запознаха студентите от висшето училище с историята, основните дейности и структура на Компанията. Бяха представени възможностите за професионална реализация в системата, за успешно стартиране на кариерата чрез стажантската програма, програмата за развитие на кадрите чрез обучение на млади специалисти от висшите учебни заведения в системата на НКЖИ и др.  \r\nСвоята професионална реализация в НКЖИ могат да намерят студенти, завършили специалностите „Комуникационна и осигурителна техника“, „Технология и управление на транспорта“, „Транспортно строителство“, „Електроенергетика и електрообзавеждане“, „Транспортна техника“, „Железопътна техника“, „Икономика на транспорта“ и „Транспортен мениджмънт и логистика“. \r\nВТУ „Тодор Каблешков” е тясно свързано с развитието на железопътния транспорт в страната. Партньорството между Висшето училище и НКЖИ има дългогодишна история. \r\nУчастието на НКЖИ във форума премина при засилен интерес от страна на студентите.", "date": "2018.10.10", "title": "За поредна година НКЖИ участва в Ден на кариерата във ВТУ „Тодор Каблешков“"}
{"url": "http://www.focus-news.net/news/2018/10/10/2576739/ministar-tsetska-tsacheva-shte-vzeme-uchastie-v-zasedanieto-na-saveta-na-es-pravosadie-i-vatreshni-raboti-v-lyuksemburg.html", "text": "Министърът на правосъдието Цецка Цачева ще вземе участие в заседанието на Съвета на Европейския съюз „Правосъдие и вътрешни работи”  на 11 и 12 октомври 2018 г. в Люксембург. Това съобщиха от пресцентъра на  Министерството на правосъдието . На форума министърът ще представи позициите на България по темите в област „Правосъдие“, включени в дневния ред.  \r\nВажна част от дискусиите ще бъде посветена на  предложението за Директива относно несъстоятелността, превантивното преструктуриране и предоставяне на втори шанс и мерки за повишаване на ефективността на процедурите за преструктуриране. Особено внимание ще бъде отделено на Регламента за предоставяне и запазване на електронни доказателства. Основен въпрос ще бъде процедурата по уведомяване при издаване на европейска заповед за предоставяне и за запазване на електронни доказателства. \r\nВ допълнение министрите ще обсъдят начините за подобряване на взаимното признаване по наказателноправни въпроси и засилването на взаимното доверие.   \r\nВ рамките на Съвета се предвижда да бъде проведен и работен обяд, на който министрите ще говорят за финансирането на правосъдието от страна на Европейския съюз.   \r\nМинистърът ще вземе участие  и в конференция на високо равнище по въпросите на радикализацията на тема „Програми за рехабилитация и дерадикализация в затворите“.  \r\nВ Люксембург министър Цачева ще се срещне с председателя на Съда на ЕС Коен Ленардс.", "date": "2018.10.10", "title": "Министър Цецка Цачева ще вземе участие в заседанието на Съвета на ЕС „Правосъдие и вътрешни работи” в Люксембург"}
{"url": "http://www.focus-news.net/news/2018/10/10/2576740/sofiya-izklyuchitelno-natovareno-e-dvizhenieto-po-patya-novi-iskar-svoge.html", "text": "Изключително натоварено е движението по пътя Нови Искър – Своге, съобщи  слушател на Радио „Фокус“ . В участъка пътуват много тежкотоварни автомобили.", "date": "2018.10.10", "title": "София: Изключително натоварено е движението по пътя Нови Искър – Своге"}
{"url": "http://www.focus-news.net/news/2018/10/10/2576742/sport-voleybolnata-federatsiya-tarsi-obedinitelna-figura-za-natsionalniya-tim.html", "text": "Силвано Пранди изглежда е все по-близо до възможността да се върне начело на националния ни отбор. „Професора“, който изведе България до бронзовите медали на европейското през 2009-а, е големият фаворит да наследи Пламен Константинов от следващата година. Италианският специалист в момента е треньор на френския Шомон, с който стана шампион през 2017-а и игра финал през миналия сезон. 70-годишният наставник се доближава най-много до обединителната фигура, на която разчитат в Управителния съвет да събере най-добрите ни волейболисти в битката за класиране на олимпиадата в Токио. \r\nИменно Игрите са основната цел на представителния ни тим. Очаква се в него да се върнат водещите фигури начело с Тодор Алексиев и Цветан Соколов. В Управителния Съвет все още таят надежди, че подходящият треньор може да убеди и Матей Казийски да облече отново екипа на България, нещо, което не е правил от лятото на 2012-а. \r\nОсвен Пранди сред вариантите за поста на Константинов са още Стефан Антига, Мартин Стоев и Найден Найденов, но италианецът изглежда фаворит. \r\nВенцислав ДРАГОМАНОВ", "date": "2018.10.10", "title": "Спорт: Волейболната федерация търси обединителна фигура за националния тим"}
{"url": "http://www.focus-news.net/news/2018/10/10/2576741/stara-zagora-frenski-i-balgarski-studenti-shte-uchastvat-v-savmestno-arhitekturno-atelie-v-grada-ot-11-do-16-oktomvri.html", "text": "Група от 30 студенти по архитектура от Университета по архитектура в Париж Ла Вилет и 5 студенти от Университета по архитектура, строителство и геодезия – София, под ръководството на арх. Цвета Кирова ще пребивават в Стара Загора от 11 до 16 октомври. Това съобщиха от пресцентъра на  Общината Стара Загора . Студенти от двете страни провеждат за трета поредна година съвместни ателиета, в които формират екипи и работят заедно по зададени от градовете теми. Официалното откриване на ателието в Стара Загора ще бъде на 12 октомври 2018 г. от 10.00 часа в зала 2 на Община Стара Загора. \r\nТворческият процес подпомага както обучението на студентите, така и градовете домакини със свежи идеи за градоустройството, тъй като те работят в реална обстановка, по конкретни задачи, за реални обекти. \r\nПосещението на бъдещите архитекти е по покана на Община Стара Загора. Те са от различни държави и ще участват в архитектурно ателие, в което ще разработват проекти по теми, свързани с различни аспекти от градския живот – социални аспекти, транспорт, туризъм, спорт, отдих и т.н. Основната тема на ателието в Стара Загора ще бъде рехабилитацията – възстановяването и трансформацията на стари сгради, на античните пространства на града и неговото културно наследство. В рамките на пребиваването си в града младите хора ще имат възможност да посетят фестивала на виното и културното наследство „Августиада“. Те ще бъдат придружени от двама свои преподаватели, които вече посетиха Стара Загора и се срещнаха с представители на Община Стара Загора, Камарата на архитектите и Съюза на архитектите в Стара Загора, Тракийския университет.", "date": "2018.10.10", "title": "Стара Загора: Френски и български студенти ще участват в съвместно архитектурно ателие в града от 11 до 16 октомври"}
{"url": "http://www.focus-news.net/news/2018/10/10/2576743/blagoevgrad-nad-30-hudozhnitsi-shte-predstavyat-tvorbite-si-v-izlozhbata-konkurs-v-gradska-hudozhestvena-galeriya.html", "text": "Над 30 художници ще представят творби в обща изложба в Градска художествена галерия. Това съобщиха от пресцентъра на  Община Благоевград . Експозицията ще бъда открита на 12 октомври от 18.00 часа, като в рамките ѝ ще бъдат подредени над 70 произведения. Изложбата има конкурсен характер. \r\nСлед селекция, тричленно жури ще присъди награди, осигурени от Община Благоевград. Произведенията са във всички жанрове - живопис, графика, скулптура и приложно изкуство. Изложбата е за всички художници от Благоевград и региона. Част от авторите  ще дарят от своите произведения, което ще допринесе за обогатяване колекцията на галерията.  \r\nИзложбата е посветена на Свети Лука, който се смята, че е покровител на иконописците. Предание твърди, че апостол Лука е бил увлечен от живописта и че за първи път е нарисувал иконите на Иисус Христос, Света Богородица и на апостолите Петър и Павел. Тези икони стават пример и модел на всички по-късни икони, тъй като апостол Лука се смята за основоположник на християнската иконопис.", "date": "2018.10.10", "title": "Благоевград: Над 30 художници ще представят творбите си в изложбата конкурс в Градска художествена галерия"}
{"url": "http://www.focus-news.net/news/2018/10/10/2576745/burgas-chetvartoto-izdanie-na-mezhdunarodniya-turnir-po-pluvane-briz-shte-se-provede-v-novopostroeniya-pluven-kompleks-park-arena-ozk.html", "text": "От 12 до 14 октомври 2018 г.  в новопостроения плувен комплекс „Парк Арена ОЗК“ стартира Четвъртото издание на международния турнир по плуване „Бриз“. Това съобщиха от пресцентъра на  Община Бургас . Официалното откриване на Международния турнир по плуване ще бъде в 17.00 часа на 12 октомври със специалното участие на талантливата Сантра, която ще изпълни някои от големите си хитове. \r\nОрганизатори на престижното състезание са ПК „Бриз\" и Община Бургас. То е част от календара на Българска федерация плувни спортове, ФИНА (Международна федерация плувни спортове), ЛЕН (Европейска лига плувни спортове) и практически открива сезона у нас. Турнирът дава възможност на изявените ни състезатели да покрият норматив за световния шампионат на 25-метров басейн в Китай през декември. \r\nНад 600 плувци ще пристигнат в Бургас, като до момента са постъпили заявки от осем държави - България, Великобритания, Гърция, Египет, Латвия, Молдова, Турция и Румъния. Най-силните родни плувци ще дадат всичко от себе си, за да покрият норматива за световния шампионат.  \r\nПаричните награди от клуба домакин „Бриз“ са на стойност 2 000 лв. Отличниците при мъжете и жените с най-добър точков актив по таблицата на ФИНА ще приберат 500 лв. Подгласниците им по 300, а третите 200. \r\nПопулярният производителя на плувна екипировка TYR ще подсигури награди за 2 000 евро, свои продукти ще подарят на призьорите Arena и Finis.", "date": "2018.10.10", "title": "Бургас: Четвъртото издание на международния турнир по плуване „Бриз“ ще се проведе в новопостроения плувен комплекс „Парк Арена ОЗК“"}
{"url": "http://www.focus-news.net/news/2018/10/10/2576747/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще разговаряме с директора на Дневния център за деца с увреждания в град Белово Спасимира Илиева. От нея ще чуете колко са децата, за които се грижат, как организират ежедневието им и в какви прояви ги включват. Ще продължим и темата от предишното издание за ежедневието в Центъра за настаняване от семеен тип за възрастни хора с деменция в село Дъбравите. За грижата за възрастните хора и организираните интересни културни прояви, ще чуете повече от директора на Центъра Христина Пипонкова. Във втората част на предаването от Севдалина Попова, старши експерт „Музейно дело“ в Общината, ще научите повече за живота на един от известните жители на село Дъбравите – Александър Иванов Пипонков – Чапай. Родното му село отбелязва днес 74 години от неговата гибел. Ще отделим минути, в които ще ви разкажем за съхранения спомен за Чапай, както и за организираната изложба по повод годишнината. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.10.10", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/10/10/2576746/trayko-velyanovski-vmro-dpmne-kam-sdsm-nyamate-mnozinstvo-v-parlamenta-za-prokarvaneto-na-konstitutsionni-promeni.html", "text": "Депутатът от опозиционната ВМРО-ДПМНЕ Трайко Веляновски се обърна към народните представители в парламента в Скопие с уверенията, че правителството на премиера Зоран Заев няма необходимото мнозинство за прокарване на конституционните промени, предава македоният  „Фокус“ . \r\nВеляновски говори от трибуната след министър-председателя. Съгласно думите му, промените в Основния закон на югозападната ни съседка противоречат на волята на народа.  \r\n„Заявявам, че нямам нито мандат, нито намерения да участвам в опитите за промяна на Конституцията. Досега сами водехте процеса, който народът затвори с провала на референдума. Продължавайте, но знайте, че нямате мнозинство от две трети, за да промените Конституцията“, подчерта Веляновски.  \r\nТой нарече споразумението с Гърция вредно, незаконно и противоконституционно, тъй като, добави той, е съставен и сключен набързо, не е подписан от президента Георги Иванов и не е публикуван в „Държавен вестник\".  Тереза Герова", "date": "2018.10.10", "title": "Трайко Веляновски (ВМРО-ДПМНЕ) към СДСМ: Нямате мнозинство в парламента за прокарването на конституционни промени"}
{"url": "http://www.focus-news.net/news/2018/10/10/2576733/blagoevgrad-nad-200-000-arhivni-edinitsi-se-sahranyavat-v-darzhavniya-arhiv-v-grada-sred-tyah-ima-22-unikalni-dokumenta.html", "text": "Над 200 000 са архивните единици, които се съхраняват в Държавен архив – Благоевград, сред тях има 22 уникални и ценни документа. Това каза за  Радио „Фокус“ – Пирин  Петър Станев, началник на отдел Държавен архив – Благоевград. Той обясни, че историята на архива в областния център е доста богата и датира от 1952 година. „В архива имаме 2000 фонда, разпределени в 3 големи масива. Най-старият масив е от Възраждането и преди това. Датировка на документите в него е до края на Втората световна война“, каза още Станев. Въпросният масив е сравнително по-малък като обем, защото в него е съхранено онова, което е имало като информация към 50-те години. В следващия масив са включени новите архиви.  \r\n„Той е отворен и сега, като обогатяването на масива продължава и сега. В него са включени по-голям брой архивни фондове, в това число на училища, болници и въобще целият спектър от обществения, политическия и стопанският живот на Област Благоевград“, допълни Станев. Той отбеляза, че са получили и един готов масив. „Това е масивът на бившият окръжен комитет на БКП. Той може да бъде периодизиран от 1945 до 1989 година, като беше предаден при нас след едно политическо споразумение“, заяви Станев. В архивът в Благоевград се съхраняват ѝ 22 уникални и ценни документа със специален статут. „Има специализирана комисия, която е на ниво нашата Държавна агенция архиви и по наша предложение тази комисия определя или дава такъв статут на част от нашите документи. Като такива ние имаме 22 документа, които са с по-специален режим, защото те са особено ценни и уникални“, каза още Станев. \r\nЛивия НИНОВА", "date": "2018.10.10", "title": "Благоевград: Над 200 000 архивни единици се съхраняват в Държавния архив в града, сред тях има 22 уникални документа"}
{"url": "http://www.focus-news.net/news/2018/10/10/2576748/eurasia-daily-na-ucheniyata-anakonda-2018-nato-za-parvi-pat-shte-prilozhi-taktiki-na-tretiya-rayh.html", "text": "НАТО започна да се готви за най-големите учения в района на Балтийско море, които ще се проведат от 7 ноември до 6 декември 2018 г. под кодовото име „Анаконда-2018“, съобщава информационната агенция  EurАsia Daily .  \r\nМаневрите ще се провеждат на територията на четири държави – Полша, Латвия, Литва и Естония, както и в акваторията на Балтийско море. Така, фактически, се цели в обкръжение да попадне Калининградска област, руски анклав на Балтийско море. \r\nСценарият на сегашните учения по принцип съвпада с аналогични маневри, които са се провели преди две години. С изключение на един епизод: отначало натовските войски принудително ще изселват гражданското население от района на бойните действия, като се предвижда  този елемент да се отработва в полския град Белосток, разположен на границата с Беларус. \r\nБившият полски заместник-министър на отбраната Валдемар Скшипчак вече обяви, че проблем ще се окаже ниското ниво на грамотност на местните  власти, които пренебрегват подготовката на цивилните лица за потенциалната заплаха. „Хората например не знаят как да се държат при бомбардировки, къде да евакуират децата.“, твърди полският генерал. \r\nСпоред Николай Астровски, военен експерт на портала „Военно-политически обзор“,  „подобна тактика са предприемали в Хитлеристка Германия“, като са „изселвали от границата местните жители и са въвеждали войски на Вермахта, за да се подготвят за следващата стъпка – нападение срещу СССР“. \r\nEurАsia Daily допълва, че в 2016 г. от НАТО вече са провеждали учение под названието „Анаконда“. Военните анализатори на САЩ  не крият, че името на маневрите в Източна Европа е аналогично на плана на Збигнев Бжежински „Примката на анакондата“, целящ да блокира достъпа на Русия до Балтийско и Черно море. \r\nПреди две години в ученията са участвали над 30 хиляди натовски войници от 24 държави, само от Полша участниците са били 12 хиляди, а от САЩ - 10 хиляди души.  \r\nКакто съобщават полските медии, военното министерство на страната е планирало и в „Анаконда 2018“  да се включат 12 хиляди военнослужещи.  .  Ивелина Ватова", "date": "2018.10.10", "title": "EurАsia Daily: На ученията „Анаконда-2018“ НАТО за първи път ще приложи тактики на Третия райх"}
{"url": "http://www.focus-news.net/news/2018/10/10/2576737/zoran-zaev-kam-deputatite-vasheto-reshenie-shte-izprati-byurm-v-istoriyata.html", "text": "Министър-председателят на югозападната ни съседка Зоран Заев се обърна към членовете на Комисията по конституционни въпроси с пояснения за предложението на правителството за промени в Основния закон, като призова всички да гласуват „за“, предава скопската информационна агенция  „Макфакс“ . \r\n„В духа на прозрачността, предложения за промени в Конституцията са достъпни за всички.  Общото заключение и обществените реакции са, че в тях няма нищо спорно. Академичната общественост оцени, че всичко е в съответствие с интересите на Македония и международните стандарти. Ясно е, че промените заслужават подкрепа от всички народни представители с цел членството в ЕС и НАТО, и по-добрия живот. Парламентът е институцията, която трябва да вземе решение в интерес на гражданите. Депутатите трябва да вземат решение според собствените си убеждения и без натиск от никого. Вашето решение ще изпрати в историята Бившата югославска република Македония\", бяха думите, с които Заев се обърна към депутатите. \r\nТой повтори четирите предложения за изменения - добавянето на прилагателното „северна\" към, преамбюла, териториалните гаранции и грижите за малцинствата в други страни. В крайна сметка той отново призова всички да се обединят около националните интереси на страната, подчертава агенцията.  Тереза Герова", "date": "2018.10.10", "title": "Зоран Заев към депутатите: Вашето решение ще изпрати БЮРМ в историята"}
{"url": "http://www.focus-news.net/news/2018/10/10/2576753/stoyan-georgiev-sba-veliko-tarnovo-predi-nachaloto-na-zimata-vseki-shofyor-tryabva-da-proveri-sastoyanieto-na-akumulatornata-bateriya-i-na-ohladitelnata-technost.html", "text": "Преди началото на зимата всеки шофьор трябва да провери състоянието на акумулаторната батерия и на охладителната течност в автомобила си. Това каза в интервю за  Радио „Фокус“ – Велико Търново  Стоян Георгиева, председател на структурата на Съюза на българските автомобилисти (СБА) във Велико Търново. Той посочи, че е необходимо водачите да притежават и вериги за движение при зимни условия, които да поставят допълнително върху гумата, за да повишат проходимостта на автомобила. Те трябва да сменят и течността на чистачките със зимна такава, за да се предотврати замръзване. Желателно е да провери и налягането в гумите. \r\nПо думите на Стоян Георгиев от изключително значение за безопасността на пътя е и самото поведение на шофьорите. На първо място трябва да се спазват знаците за движение по пътищата. Трябва да се избягва рязко ускорение и рязко спиране. „Скоростта трябва да се съобразява с пътната настилка. На сух асфалт, при 100 км/ч., спирачният път е 30 метра, обаче при заледен участък, той се увеличава многократно“, обясни председателят на СБА – Велико Търново. Според него основното, с което трябва да се въоръжат водачите през зимните месеци, е търпение и уважение към останалите участници в движението. \r\nНадежда КРЪСТЕВА", "date": "2018.10.10", "title": "Стоян Георгиев, СБА – Велико Търново: Преди началото на зимата всеки шофьор трябва да провери състоянието на акумулаторната батерия и на охладителната течност"}
{"url": "http://www.focus-news.net/news/2018/10/10/2576752/volen-siderov-ataka-mvr-tryabva-da-kazhe-tsiganin-li-e-izvarshitelyat-na-ubiystvoto-na-viktoriya-marinova-i-zashto-takav-tip-tsiganski-prestapleniya-veche-se-narichat-bitovi.html", "text": "МВР трябва да каже циганин ли е извършителят на убийството на Виктория Маринова и защо такъв тип цигански престъпления вече се наричат битови. Това каза лидерът на „Атака“ и член на парламентарната комисия по вътрешна сигурност и обществен ред по време на заседание на комисията, предаде репортер на  Агенция „Фокус“ . \r\n„Циганин ли е извършителят на убийството на Виктория Маринова?“, попита той вътрешният министър Младен Маринов. \r\n„Защо МВР забрани да се обсъжда етническия произход на тежки престъпления? Преди години имаше случай с насечена с брадва възрастна жена от двама цигани. И след това съдията ги пусна на свобода. Поставих този въпрос в парламента и бях осъден от съдията защо съм му споменал името“, каза още Сидеров и попита още защо такъв тип цигански престъпления вече се наричат битови. \r\n„Как извършителят е успял да избяга и дали не е свързан с други лица? Дали някой не го е насочил към тази жертва“, попита още Сидеров.  \r\nТой коментира и темата за преструктурирането в МВР, като запита не са ли нужни и съкращения, а не само преформиране. \r\nЦветилена СИМЕОНОВА", "date": "2018.10.10", "title": "Волен Сидеров, „Атака“: МВР трябва да каже циганин ли е извършителят на убийството на Виктория Маринова и защо такъв тип цигански престъпления вече се наричат битови"}
{"url": "http://www.focus-news.net/news/2018/10/10/2576751/varna-den-na-otvorenite-vrati-se-provezhda-v-darzhavniya-arhiv-v-grada-za-praznika-na-balgarskite-arhivisti.html", "text": "Ден на отворени врати се провежда в Държавния архив във Варна по повод празника на българските архивисти, предаде репортер на  Радио „Фокус“ – Варна . До края на работното време в 17.30 часа жителите и гостите на града имат възможност да посетят институцията и да се запознаят със служителите и тяхната ежедневна работа по обработване, съхраняване и популяризиране на документите, да получат информация за предлаганите услуги и начините за достъп до архивна информация. Могат да бъдат разгледани архивохранилищата, където се пази документалното богатство за историята на Варна и региона, да се проследи реставрация на архивни документи. Желаещите имат възможността да видят процеса по дигитализиране на архивни документи. \r\nДиана СТОЕВА", "date": "2018.10.10", "title": "Варна: Ден на отворените врати се провежда в Държавния архив в града за празника на българските архивисти"}
{"url": "http://www.focus-news.net/news/2018/10/10/2576749/kmetat-na-plovdiv-ivan-totev-na-17-oktomvri-v-doma-na-kulturata-shte-bade-predstaven-proekta-za-ploshtad-tsentralen.html", "text": "В сряда, 17 октомври, от 14.00 часа, в Дома на културата в Пловдив ще бъде представен проекта за площад „Централен”. Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . Проектът вече е готов и подписан в Националния институт за недвижимо културно наследство (НИНКН). „В момента изпълнителят обикаля Гърция и Македония, откъдето може да се заявят количества от материала за настилката на площада”, каза Тотев. Общината държи тя да бъде от естествен камък и гранит.  Кметът поясни, че НИНКН не ни е задължил с конкретен цвят и шарка, така че проектантите на общината имат пълната свобода да избират. След обсъждането в сряда в кратки срокове ще бъде поръчан материала и започва работа по площада, отбеляза още Иван Тотев. \r\nНад 7 млн. лева са отделени за дейностите на площад „Централен” в Пловдив. \r\nЦветана ТОНЧЕВА", "date": "2018.10.10", "title": "Кметът на Пловдив Иван Тотев: На 17 октомври в Дома на културата ще бъде представен проекта за площад „Централен”"}
{"url": "http://www.focus-news.net/news/2018/10/10/2576755/veliko-tarnovo-evropeyskata-nosht-na-prilepite-shte-bade-otbelyazana-v-profesionalna-gimnaziya-po-turizam-d-r-vasil-beron.html", "text": "Европейската нощ на прилепите ще бъде отбелязана в Професионална гимназия по туризъм „Д-р Васил Берон“ във Велико Търново. Това съобщи за  Радио „Фокус“ – Велико Търново  Евгени Коев, преподавател в училището и председател на пещерно дружество „Дервент”. От 17.00 часа в гимназиятао ще се проведат занимания по рисуване и оцветяване с по-малките, а на по-големите ще бъдат представени две презентации за особеностите на прилепите и ползите от тях. След това ще се проведе викторина с много изненади. Предвидено е  още едно събитие за отбелязване на Европейската нощ на прилепите.  \r\nНа 13 октомври в сградата на кметството в село Мусина ще се състои среща с местните хора, на които ще бъде предоставена информация за малките бозайници, както и за Мусинската изворна пещера, която е от изключително значение за региона. „Стараем се да дадем обективна  и точна информация за едни от най-разпространените видове бозайници в света. Смятаме, че с тези инициативи променяме нагласата у хората, че прилепите са едни неприятни животни, като разясняваме ползите от тях за хората. Това са нашите нощни и тихи съседи, които мислят за нас, най-вече през лятото, когато ни помагат с унищожаването на милиарди различни насекоми и вредители, които са досадни за нас хората и вредни за растенията“, допълни Евгени Коев. \r\nНадежда КРЪСТЕВА", "date": "2018.10.10", "title": "Велико Търново: Европейската нощ на прилепите ще бъде отбелязана в Професионална гимназия по туризъм „Д-р Васил Берон“"}
{"url": "http://www.focus-news.net/news/2018/10/10/2576758/reuters-migrantska-lodka-se-e-preobarnala-kray-turtsiya-saobshtava-se-za-devetima-zaginali-i-25-v-neizvestnost.html", "text": "Деветима души са загинали след потъването на лодка с мигранти край западните брегове на Турция, предава  Reuters , като допълва, че след инцидента 25 души остават в неизвестност. \r\nНе е ясно дали лодката е напускала страната или се е движила към нея. По данни на турската брегова охрана лодката е потънала край бреговете на провинция Измир. Операциите за издирване и спасяване на липсващите мигранти продължават. По първоначални данни на плавателния съд е имало около 35 души.   Тереза Герова", "date": "2018.10.10", "title": "Reuters: Мигрантска лодка се е преобърнала край Турция, съобщава се за деветима загинали и 25 в неизвестност"}
{"url": "http://www.focus-news.net/news/2018/10/10/2576757/burgas-obshtinata-izgrazhda-nov-sotsialen-tsentar-za-hora-s-tezhki-uvrezhdaniya.html", "text": "Община Бургас изгражда нов социален център, в който ще се полагат грижи за хора с тежки увреждания. Това съобщиха от пресцентъра на  Общината . Едновременно с това социалните работници ще оказват подкрепа и на семействата на лицата в неравностойно положение. \r\nСоциалното заведение ще има капацитет за обслужването на 30 души. В него ще се извършва консултация, терапия, рехабилитация, почасови и дневни услуги и транспортиране от дома до центъра или здравно заведение. \r\nХора с тежки увреждания ще може да бъдат настанявани в центъра за период от 14 дни в рамките на една календарна година. По този начин близките на болните хора ще имат възможността да пътуват или да се заемат с решаването на други ежедневни въпроси.   \r\nЗа създаването на центъра ще бъдат използвани съществуващи общински помещения в комплекс \"Братя Миладинови\". Те ще бъдат реконструирани и оборудвани за извършването на необходимите услуги. В центъра ще има обособени дневна стая за активни занимания, санитарни помещения и стаи за персонал, кухня за приготвяне на храна, медицински кабинет, кабинет на психолог, ателие за арт терапия и зала за индивидуална работа. \r\nЗа извършването на различните видове услуги в новото социално заведение ще бъдат наети 11 души, които ще се грижат за хората с увреждания. Те ще минат специално обучение за надграждане на професионалната им квалификация. \r\nОбщина Бургас ще изгради новия център по проект. Наименование на проекта - \"Развитие на нови интегрирани услуги в Център за комплексна подкрепа  на лица с увреждания на територията на община Бургас\". \r\nИзпълнява се по Оперативна програма \"Развитие на човешките ресурси\", \r\nПриоритетна ос \"Намаляване на бедността и насърчаване на социалното включване\" по процедура \"Подкрепа за лицата с увреждания\" \r\n\"Развитие на нови интегрирани услуги в Център за комплексна подкрепа  на лица с увреждания на територията на община Бургас\". Той се изпълнява по Оперативна програма \"Развитие на човешките ресурси\", Приоритетна ос \"Намаляване на бедността и насърчаване на социалното включване\" по процедура \"Подкрепа за лицата с увреждания\". \r\nПодробности за проекта представиха на пресконференция директорът на дирекция \"Социални дейности, здравеопазване и спорт\" Мая Казанджиева и екипът, който ще работи за неговото реализиране.", "date": "2018.10.10", "title": "Бургас: Общината изгражда нов социален център за хора с тежки увреждания"}
{"url": "http://www.focus-news.net/news/2018/10/10/2576759/smolyan-obshtinite-i-institutsiite-v-oblastta-sa-gotovi-da-posreshtnat-zimniya-sezon.html", "text": "Общините и институциите на територията на област Смолян са готови да посрещнат зимния сезон. Това стана ясно по време на заседанието на Областния кризисен щаб при бедствия и аварии, който се провежда в Областна администрация – Смолян, предаде репортер на  Радио „Фокус“ – Смолян . На него присъстваха областният управител на Смолян Недялко Славов, представители на всички общини в региона, на институциите и пътнопъддържащата фирма, която поддържа най-голям процент от републиканската пътна мрежа в област Смолян. \r\nСлед представените доклади стана ясно, че половината от общините в област Смолян са готови за зимния период. Част от тях все още нямат сключени договори с пътнопъддържащи фирми, тъй като досегашните изтичат през този или следващия месец, но всички общини са провели обществени поръчки за избор на изпълнители на пътно поддържане на общинските си пътни мрежи. Представителите на общините увериха, че но 1 ноември, всички ще имат избрани изпълнители и зимното поддържане на пътищата ще бъде осигурено. На места вече се депонират инертните материали необходими за зимата. Повечето от общините са получили средства от държавата за зимно поддържане, част от тях са отделили и средства от общинския бюджет за аварийни действия през зимата. \r\nОбластният управител Недялко Славов заяви, че представянето на информация от страна на общините и институциите за готовността за предстоящия зимен сезон е в изпълнение на заповедта на министър-председателя, според която до края на месеца трябва да се проведе заседание на областния кризисен щаб и да се докладва на МС и Националния щаб каква е готовността в област Смолян. На заседанието бе разгледан и въпроса за създадена организация на новите общински планове за защита при бедствия. Третата точка от дневния ред бе създаване на работна група за по-добра колаборация по разработване на общия планн за защита при бедствия. В края на заседанието ще бъде обсъдена и дейността по създаване и обучение на доброволните формирования към общините в областта. \r\nНели ГЕРГЬОВСКА", "date": "2018.10.10", "title": "Смолян: Общините и институциите в областта са готови да посрещнат зимния сезон"}
{"url": "http://www.focus-news.net/news/2018/10/10/2576732/vecher-makedoniya-panos-kamenos-predlozhi-podpisvaneto-na-otbranitelni-dogovori-za-za-razreshavaneto-na-problemite-v-regiona.html", "text": "Министърът на външните работи на Гърция Панос Каменос предлага подписването на международни договори за сигурност с цел разрешаване на проблемите на Балканите и гарантиране на стабилността в региона, съобщава електронното издание на македонския вестник  „Вечер“ . \r\nСлед срещата с американския  министър на отбраната Джеймс Матис във Вашингтон, в изявление за медиите, Каменос подчерта,  че САЩ, с изграденото си доверие с гръцката армия, гръцкото правителство и гръцкият народ, са „възложили на страната ролята на централна ос на стабилност\" към Кипър, Израел, страните от Близкия изток, но и на север към Албания, България, Сърбия и Македония. \r\n„Смятам, че в рамките на тази политика, следващата стъпка ще бъде подписването общи отбранителни договори на ниво междудържавни споразумения, които ще помогнат в решаването на проблемите, но и по същество в изграждането на енергийната политика на региона“, поясни военният министър на Атина.   Тереза Герова", "date": "2018.10.10", "title": "„Вечер“ (Македония): Панос Каменос предложи подписването на отбранителни договори за за разрешаването на проблемите в региона"}
{"url": "http://www.focus-news.net/news/2018/10/10/2576760/madrid-tehni-velichestva-tsar-simeon-i-tsaritsa-margarita-byaha-gosti-na-svatbata-na-godinata-v-ispaniya.html", "text": "Техни Величества Цар Симеон и Царица Маргарита бяха гости на сватбата на херцога на Уескар – Фернандо Фиц-Джеймс Стюърт и София Паласуельо. Това съобщиха от пресофиса на  Н. В. Цар Симеон II . Събитието се превърна в  историческа среща на едни от най-видните представители на испанската аристокрация, която трудно би могла да се повтори. Тържеството се състоя тази събота в Мадрид, в градините на Двореца Лирия, неокласически дворец от XVIII век, смятан за втори по важност след Кралския Дворец. \r\nИспанското кралско семейство беше представлявано от Кралица София, която пристигна на церемонията, като влезе през специален вход, различен от този за останалите гости, отреден за най-високопоставените представители на страната. През същия вход пристигнаха и Техни Величества Цар Симеон и Царица Маргарита. На събитието Цар Симеон се срещна с Принц Пиер Аренберг, както и с Маркиза на Гриньон г-н Карлос Фалко и неговата съпруга г-жа Естер Доня. \r\nРодителите на младоженеца са настоящият херцог на Алба – Карлос Фиц-Джеймс Стюърт и Матилде Солис. Всички членове на семейство Алба (една от най-важните в исторически план кралски фамилии в Европа и най-старата аристократична фамилия на Испания) присъстваха на сватбата. Сред именитите гости на тържеството бяха също: Херцогиня Ана Орлеанска, втората братовчедка на Крал Хуан-Карлос -Теса Баварска, бившият кмет на Мадрид Есперанса Агире и дизайнерката Агата Руис де ла Прада.", "date": "2018.10.10", "title": "Мадрид: Техни Величества Цар Симеон и Царица Маргарита бяха гости на сватбата на годината в Испания"}
{"url": "http://www.focus-news.net/news/2018/10/10/2576744/ministar-mladen-marinov-kam-momenta-severin-krasimirov-ne-e-razpitvan-ot-nash-razsledvasht-politsay-ili-prokuror.html", "text": "Към момента Северин Красимиров не е разпитван от наш разследващ полицай или прокурор. Това каза министърът на вътрешните работи Младен Маринов по време на изслушване в парламентарната комисия по вътрешна сигурност и обществен ред, предаде репортер на  Агенция „Фокус“ . \r\n„Няма да се връщам по отношение на това жестоко престъпление – беше намерена изнасилена и убита млада жена, която е член на борда на директорите на русенска телевизия. Изключително брутално убийство. Незабавно бяха взети необходимите действия по формиране на екип, оглед на местопроизшествието, работа със свидетели“, припомни Маринов. Той обясни, че по случая са работили както местни полицаи, така и служители на ГДБОП и ГД „Национална полиция“. \r\n„Институтът по психология на МВР също беше включен и те още в първоначалния момент направиха много добър психо профил на евентуалния извършител. Беше направена аутопсия на трупа, бяха взети допълнителни следи. Натискът беше изключително голям, включително и с внушения, които към онзи етап, които никой не можеше да потвърди с доказателства – че полицията няма да си свърши работата и няма да се води обективно разследване“, коментира още Маринов. \r\nМинистърът обясни, че на по-късен етап от разследването са били изведени две основни версии за престъплението, свързани с личния живот на жертвата. „След това вече се фокусирахме върху извършителя, който снощи беше задържан при добра комуникация с германската полиция. Бяха събрани множество доказателства, включително и от видеокамери“, каза още той. \r\nМаринов обясни, че в такива случаи много ясно личи какво е европейската система за сигурност и какво тя предлага при комуникация със страните. „Става въпрос за психично болен човек с необходимост от сексуално задоволяване. И заподозреният беше задържан в жилище на майка му в Германия. Вече текат процедури за освидетелстване на лицето по международната правна помощ. Към момента той не е разпитван от наш разследващ полицай или прокурор. Така че продължава работата по всички версии“, каза той. \r\nЦветилена СИМЕОНОВА", "date": "2018.10.10", "title": "Министър Младен Маринов: Към момента Северин Красимиров не е разпитван от наш разследващ полицай или прокурор"}
{"url": "http://www.focus-news.net/news/2018/10/10/2576761/blagoevgrad-obshtinata-razkriva-tri-novi-sotsialni-uslugi.html", "text": "Три нови социални услуги ще бъдат разкрити в Благоевград. това съобщиха от пресцентъра на  Община Благоевград . Те ще са обособени в сградата на бившия Дом за деца лишени от родителски грижи. Предстои да бъдат създадени Дневен център за подкрепа на деца с увреждания и техните семейства, Дневен център за подкрепа на деца с тежки множествени увреждания и техните семейства, както и Център за обществена подкрепа. В тях ще има зала за лечебна физкултура, психомоторика и психосензорна зала, помещения за индивидуална и семейна работа, за групова работа с деца и родители и др. В дневните центрове ще бъдат ангажирани специалисти, сред които психолог и логопед. Всички помещения ще бъдат съобразени с изискванията и ще отговарят на нуждите на потребителите. Идеята е да се осигури социално включване и равен достъп до услуги на деца и младежи в нужда. Центрове ще заменят институционалния модел на грижа за деца. Развитието и надграждането в сферата на социалната политика е сред основните приоритети на кмета на община Благоевград д-р Атанас Камбитов.", "date": "2018.10.10", "title": "Благоевград: Общината разкрива три нови социални услуги"}
{"url": "http://www.focus-news.net/news/2018/10/10/2576763/narodniyat-predstavitel-ot-gerb-irena-dimova-organizira-priemna-za-grazhdani-v-montana-na-15-oktomvri.html", "text": "Народният представител от ГЕРБ Ирена Димова  организира  приемна за граждани в град Монтана  на 15 октомври  2018 г. (понеделник) от 10.00 до 13.00 часа. Това съобщиха от пресцентъра на  ПП ГЕРБ . \r\nПриемната ще се проведе в офиса на ГЕРБ, намиращ се на бул. „ Трети март“ №39, ет.1. \r\nЗаписвания на тел. 096 30 00 66, 0884 800 049, 0884 800 104", "date": "2018.10.10", "title": "Народният представител от ГЕРБ Ирена Димова организира приемна за граждани в Монтана на 15 октомври"}
{"url": "http://www.focus-news.net/news/2018/10/10/2576762/sds-iska-palna-informatsiya-ot-mvnr-za-obsazhdani-ot-balgaro-makedonska-komisiya-idei-da-izvadim-makedoniya-ot-spisaka-s-balgarski-regioni-i-da-revizirame-samuilovata-darzhava-v-uchebnitsite.html", "text": "Съюзът на демократичните сили (СДС) настоява Министерството на външните работи (МВнР) да даде пълна информация за обсъжданите от смесената българо-македонска комисия идеи - да извадим Македония от списъка с български региони и да ревизираме Самуиловата държава в  учебниците по история. Това се посочва в позиция, изпратена от пресцентъра на  СДС . „Тази позиция на родната дипломация е смущаваща и по никакъв начин не защитава националните интереси на България. Призоваваме министъра на външните работи да помисли за смяната на Ангел Димитров, като съпредседател на българо-македонската комисия по исторически и образователни въпроси, и да се обърне към доказани специалисти, с безспорна подготовка за такива значими преговори със съседна Македония, каквито са бившият посланик в Република Македония Александър Йорданов и проф. Пламен Павлов, председател на фондация „Васил Левски“, се казва още в позицията на СДС. \r\nСпоред Съюза на демократичните сили Поведението на МВнР с нищо не показва, че България е водещата страна, в по-силна позиция, която помага на съседна Македония за нейната евроинтеграция. От СДС подчертават, че като такава, нашата държава трябва да има повече самочувствие, а не примиренческо поведение при явни опити да се преиначава българската история, за да се угоди на конюнктурни интереси.", "date": "2018.10.10", "title": "СДС иска пълна информация от МВнР за обсъждани от българо-македонска комисия идеи - да извадим Македония от списъка с български региони и да ревизираме Самуиловата държава в  учебниците"}
{"url": "http://www.focus-news.net/news/2018/10/10/2576765/ivitsa-dachich-pri-razpadaneto-na-yugoslaviya-es-se-darzheshe-kato-tibetski-filosof.html", "text": "Вицепремиерът и министър на външните работи Ивица Дачич на Сърбия изнесе реч за откриването на конференция за предизвикателствата за сигурността на Балканите, която се провежда в румънския град Тимишоара. Говорейки за разпадането на СФР Югославия и косовския въпрос, Дачич коментира, че Европейският съюз се държи като „философ от Тибер, без да предложи нито едно решение“, отбелязва скопската електронна медия  A1 On . \r\n„Югославия се състоеше от шест нации и шест федерални единици. Вместо контролирано моделиране на разпадането на Югославия, ЕС позволи едностранни актове на отделните участници и ги призна. Така се стигна и до признаването на единица, която никога не е съществувала – Косово, което обяви едностранно независимост. ЕС действа като философ от Тибет. Той не предложи никакви решения или инициативи“, подчерта Дачич. \r\nСръбското външно министерство разпространи изявление, от което стана ясно, че Дачич е повторил позицията на Белград за промяна на границите. \r\n„ЕС ни казва, че няма промяна в границите, но какво става с въпроса за границите на Сърбия? Най-напред ги унищожиха, а после казаха, че вече няма промяна в границите. Не приемаме това, дори ако идва от Брюксел, Вашингтон, Москва. Когато Каталуния иска да се отдели, тя не може, а когато Косово иска, тогава може. Не е честно“, заяви ръководителят на сръбската дипломация при откриването на конференцията. \r\nАнализирайки миналото – от битката на Косово поле от XIV век, Дачич прецени, че „Сърбия е бомбардирана от НАТО, за да се създаде Косово като държава\". \r\nТой констатира, че стратегическа цел на Белград е членство в ЕС, което е възпрепятствано, докато не се постигне правно обвързващо споразумение с Косово, за което в „ЕС не знаят какво трябва да пише в него\". За да завърши речта си, Дачич посочи, че „стабилността в региона е важна и трябва да се търсят компромиси, вместо да се приемат едностранни действия \". \r\nРумъния, която през следващата година ще председателства Съвета на ЕС, е една от петте членки на Съюза, които не са признали Косово, за което Дачич изрази благодарност лично към първия дипломат на Букурещ Теодор Малешкану.  Тереза Герова", "date": "2018.10.10", "title": "Ивица Дачич: При разпадането на Югославия ЕС се държеше като тибетски философ"}
{"url": "http://www.focus-news.net/news/2018/10/10/2576754/tsvetan-tsvetanov-gerb-ne-bi-tryabvalo-da-posochvame-etnosa-na-izvarshitelya-na-ubiystvoto-na-viktoriya-marinova-zashtoto-taka-postavyame-protivopostavyane-v-obshtestvoto.html", "text": "Не би трябвало да посочваме етноса на извършителя на убийството на Виктория Маринова, защото така поставяме противопоставяне в обществото. Това каза председателят на ПГ на ГЕРБ и председател на парламентарната комисия по вътрешна сигурност и обществен ред Цветан Цветанов по време на заседание на комисията в отговор на въпрос на лидера на \"Атака\" Волен Сидеров към вътрешния министър Младен Маринов дали извършителят на убийството на Виктория Маринова е циганин, предаде репортер на  Агенция „Фокус“ . \r\nЦветанов поздрави министър Маринов за бързото разкриване на случая. „Много разчитаме на засиления журналистически интерес, за да създадем респект към институциите на България. Защото добрата работа на служителите на МВР и на Прокуратурата доведоха до този добър край. Както и доброто сътрудничество с германските служби даде възможност за откриването на предполагаемия извършител за часове“, коментира Цветанов. \r\nЦветилена СИМЕОНОВА", "date": "2018.10.10", "title": "Цветан Цветанов, ГЕРБ: Не би трябвало да посочваме етноса на извършителя на убийството на Виктория Маринова, защото така поставяме противопоставяне в обществото"}
{"url": "http://www.focus-news.net/news/2018/10/10/2576764/evropeyskata-komisiya-prizovava-za-reshitelni-deystviya-po-prioritetite-v-oblastta-na-sigurnostta.html", "text": "Европейската комисия докладва за напредъка по създаването на ефективен и истински Съюз на сигурност, като призовава Европейския парламент и Съвета да се отнесат към приключването на работата си по приоритетните инициативи в областта на сигурността като въпрос с неотложен характер. Това съобщиха от пресцентъра на  Представителството на Европейската комисия в България . \r\nВ днешния доклад се посочват инициативите за сигурност, които ще бъдат от решаващо значение за завършването на Съюза на сигурност преди изборите за Европейски парламент през май 2019 г. С това докладът допринася за обсъжданията относно вътрешната сигурност по време на Европейския съвет, който ще се проведе на 18—19 октомври.  \r\nПрез последните 3 години Комисията предприе решителни действия за затягане на правилата за сигурност в ЕС и по външните му граници. В   председателят Юнкер обяви допълнителни мерки за защита на европейците в интернет и извън него.  \r\nВъпреки че редица законодателни предложения, направени от Комисията, вече са одобрени, все още има много важни досиета, които трябва да бъдат приключени, по-специално свързани със:  \r\n-\tЗащита на европейците онлайн;  \r\n-\tОперативна съвместимост на информационните системи на ЕС;  \r\n-\tБорба с трансграничната престъпност;  \r\n-\tУкрепване на границите на ЕС.", "date": "2018.10.10", "title": "Европейската комисия призовава за решителни действия по приоритетите в областта на сигурността"}
{"url": "http://www.focus-news.net/news/2018/10/10/2576767/haskovo-v-dimitrovgrad-startira-pilotno-za-stranata-sotsiologichesko-prouchvane-za-kachestvoto-na-zhivot-i-izgrazhdane-na-investitsionniya-profil-na-obshtinata.html", "text": "В Димитровград стартира пилотно за страната социологическо проучване за качеството на живот и изграждане на инвестиционния профил на общината. Това споделиха днес на съвместна пресконференция кметът на община Димитровград Иво Димов, Георги Стоев управляващ съдружник в \"Индъстри Уоч\", Славянка Иванова и Маргарита Боева от агенция \"Ноема\", съобщиха от пресцентъра на  Общината . Изследването е следваща стъпка от процеса на стратегическо партньорство между община Димитровград и \"Тракия Тех\". Проучването ще се осъществи от агенция \"Ноема\" с представителна извадка от минимум 500 души от общината. Амбицията е то да получи широка популярност, за да могат в него да се включат и граждани, които не попадат в извадката. За тази цел от 22 октомври 2018г. анкетата от близо 50 въпроса ще бъде достъпна за всеки на сайта на община Димитровград. В дългосрочен план изследването ще обхване и други градове в страната, с население над 10 хил. човека. Амбицията е да открои приликите и разликите в качеството на живот за различните населени места в страната. Изследването ще анализира сегменти от 7 области, като ще проследи усещанията на хората от начина на живот в дадено населено място свързани с градска среда, административно обслужване, сигурност, професионална реализация. Резултатите и анализа от проучването в Димитровград ще бъдат представени до края на годината. \"Има много клишета за градовете, а те се променят динамично в последните 5-8 години и е време тези клишета да бъдат разчупени\", каза Славянка Иванова от \"Ноема\". \r\nСъщевременно тогава предстои да бъде издаден и в електронен вариант Бизнес справочник на български и английски език, който ще представя Димитровград като атрактивно за инвестиции и живот населено място и ще включва основните анализи на \"Тракия Тех\" за бизнес средата, сподели Георги Стоев. \r\nКметът Иво Димов подчерта, че усилията на ръководството на общината през последните седем години е да презентира Димитровград като добро място за живеене, работа и инвестиции. Трябва да гледаме във времеви хоризонти от 5-10 години напред, като целта ни е да съпоставим възможностите, които предлага един град като Димитровград с големите градове в различни сфери. \r\nНаред с техническите условия, като инфраструктура, площи, доходи инвеститорите се интересуват и от профила на хората в дадено населено място. До момента няма правена подобна обективна картина за това кой град какви условия на живот предлага, каза Георги Стоев за проекта. Очакванията за навлизането на високотехнологични компании с малко на брой хора, но високо платени специалисти, сподели експертът и прогнозира, че Димитровград все повече ще се развива като предпочитан избор за млади семейства с деца и млади специалисти.", "date": "2018.10.10", "title": "Хасково: В Димитровград стартира пилотно за страната социологическо проучване за качеството на живот и изграждане на инвестиционния профил на общината"}
{"url": "http://www.focus-news.net/news/2018/10/10/2576766/sport-ivelin-popov-se-izravnyava-s-berbatov-sreshtu-kipar.html", "text": "Ивелин Попов ще запише знаково участие в предстоящия мач с Кипър. Това ще бъде неговият 78-и двубой с националната фланелка. Това ще го изравни с предишния голям лидер на националите - Димитър Бербатов. Така двамата вече ще си поделят 12-ата позиция във вечната ранглиста на България. В бройката на участията на Попов влиза и анулираната поради съмнения за манипулация контрола с Естония (2:2 в Турция през февруари 2011 година), в която той отбеляза два гола. Както винаги в такива случаи постиженията на играчите остават. Има още поне две интересни неща, около участията на Ивелин Попов за България. Първото е, че той има точно три пъти по-малко голове от тези, които вкара Бербатов в същия брой срещи. Бербатов е рекордьор с 48, а Попов досега се е разписвал 16 пъти. Другата любопитна подробност е, че Ивелин Попов е единственият играч с толкова много мачове, който не е играл с националната фланелка на нито един от трите най-големи възможни форума - световно първенство, европейско първенство и олимпийски игри. \r\nВеднага след него е легендата на Славия - Чавдар Цветков. Лявото крило на „белите\" е с 57 мача за държавния тим. Следва легендарният десен бек на Левски - Пламен Николов. Той има 55 мача с националите, като има малшанс да е наказан сурово точно по време на единствения голям форум, на който България се класира, когато кариерата му е в разцвета си - световното в Мексико през 1986 г. \r\nВенцислав ДРАГОМАНОВ", "date": "2018.10.10", "title": "Спорт: Ивелин Попов се изравнява с Бербатов срещу Кипър"}
{"url": "http://www.focus-news.net/news/2018/10/10/2576768/rabat-ntsv-knyaz-simeon-hasan-prie-parvo-prichastie-v-ruskiya-pravoslaven-hram-vazkresenie-hristovo.html", "text": "Н.Ц.В. Княз Симеон-Хасан прие първо причастие в руския православен храм “Възкресение Христово” в Рабат от свещеника отец Максим. Това съобщиха от пресофиса на  Н. В. Цар Симеон II . Князът редовно посещава църквата поне веднъж седмично и заедно с родителите си присъства на всички официални църковни служби на православната общност в Рабат. \r\nКняз Симеон-Хасан е кръстен през м.април 2008 г. по източноправославните канони в параклиса “Св. Иван Рилски” в “Царска Бистрица”.  Негови кръстници са Кралят на Мароко Мохамед VІ и Принцеса Ирене Гръцка. \r\nКръщенето бе извършено от игумена на Рилската Света обител -епископ Евлогий.", "date": "2018.10.10", "title": "Рабат: Н.Ц.В. Княз Симеон-Хасан прие първо причастие в руския православен храм “Възкресение Христово”"}
{"url": "http://www.focus-news.net/news/2018/10/10/2576770/makfaks-makedoniya-za-vtori-pat-v-prishtina-se-provede-parad-na-gordostta.html", "text": "За втори път в косовската столица се проведе Парад на гордостта, предава македонската информационна агенция  „Макфакс“ . \r\nУчастниците в шествието преминаваха по централните части на града. Събитието завърши без инциденти, но провеждането му бе под строг полицейски контрол, пояснява агенцията. \r\nВ парада се включиха представителите на властите, дипломати и активисти от региона, допълва „Макфакс“.  Тереза Герова", "date": "2018.10.10", "title": "„Макфакс“ (Македония): За втори път в Прищина се проведе Парад на гордостта"}
{"url": "http://www.focus-news.net/news/2018/10/10/2576756/ministar-mladen-marinov-rabotim-po-versiya-za-eventualni-sauchastnitsi-i-motivatori-na-severin-krasimirov-za-izvarshvane-na-prestaplenieto.html", "text": "Работим по версията за евентуални съучастници и мотиватори на Северин Красимиров за извършване на престъплението. Това каза министърът на вътрешните работи Младен Маринов по време на изслушване в парламентарната комисия по вътрешна сигурност и обществен ред, предаде репортер на  Агенция „Фокус“ . \r\n„По отношение на напускането на държавата от извършителя – престъплението е извършено на 6.10.2018 г. между 11.00 и 11.40 ч. Той е напуснал законно границата на България през ГКПП „Дунав мост“ в посока Румъния“, каза още министърът и обясни, че той е влязъл в Германия с още двама души. „В момента на напускането на страната ние все още нямахме информация, че той може да е извършител. Хубаво е, че граничният контрол го е регистрирал, че напуска и впоследствие достигаме до неговото местонахождение“, обясни Маринов. \r\n„До момента имаме събрани доказателства, които подкрепят в голяма степен, че той е действал ситуитивно и без предварителна подготовка. Това е подкрепено със свидетелски показания. Но работим и по тезата за търсене на негови евентуални съучастници и мотиватори на това престъпление“, обясни Маринов. \r\nЦветилена СИМЕОНОВА", "date": "2018.10.10", "title": "Министър Младен Маринов: Работим по версия за евентуални съучастници и мотиватори на Северин Красимиров за извършване на престъплението"}
{"url": "http://www.focus-news.net/news/2018/10/10/2576750/ministar-mladen-marinov-prestrukturiraneto-na-mvr-ne-e-malovazhno-no-za-men-prioritet-e-da-oborudvame-politsaite-s-nuzhnata-ekipirovka-i-sredstva-s-koito-da-rabotyat.html", "text": "Преструктурирането на МВР не е маловажно, но за мен приоритет е да оборудваме полицаите с нужната екипировка и да им дадем средства, с които да работят. Това каза министърът на вътрешните работи Младен Маринов по време на изслушване в парламентарната комисия по вътрешна сигурност и обществен ред във връзка със спряната за момента обществена поръчка за преструктурирането на МВР, предаде репортер на  Агенция „Фокус“ . \r\n„И като главен секретар съм участвал в комисиите, където се разпределя ниският бюджет, който имаме като разходи в министерството, а всъщност имаме много сериозни нужди по всички направления. Не омаловажавам администрацията, но смятам, че е крайно време да започнем да осигуряваме полицаите, които работят на терен и в офиси, с необходимото оборудване, което да им даде възможност да изпълняват своите задължения“, каза още Маринов и посочи, че това недофинансиране е довело полицаят да не е оборудван, съгласно европейските норми за неговата лична защита. \r\n„В момента тече оборудване на полицаите със зимни и летни униформи. За мен приоритет е да оборудваме полицаите и да им дадем средства, с които да работят. Но с това не казвам, че структурната реформа е маловажна. Но трябва да дадем устойчивост на системата, за да сработи тя. Професионалните структури изпълняват това, за което са създадени. Естествено правим щатни промени на появилите се нови потребности“, обясни Маринов. Вътрешният министър припомни, че поръчката не е спряна, а е с под условия при наличие за финансиране. \r\nЦветилена СИМЕОНОВА", "date": "2018.10.10", "title": "Министър Младен Маринов: Преструктурирането на МВР не е маловажно, но за мен приоритет е да оборудваме полицаите с нужната екипировка и средства, с които да работят"}
{"url": "http://www.focus-news.net/news/2018/10/10/2576771/rayonna-prokuratura-asenovgrad-privleche-kato-obvinyaemi-trima-mazhe-za-krazhba.html", "text": "Районна прокуратура-Асеновград привлече като обвиняеми Н.А., на 23 г., Р.П., на 23 г., и Д.К., на 21 г., за това, че на 21.09.2018 г., в гр. Асеновград, след предварителен сговор помежду си, в немаловажен случай, чрез използване на техническо средство – ключ, отнели от хипермаркет чужди движими вещи – пари, сумата от 17 514 лева, ваучери за храна на стойност 2 701 лева и записващо устройство, на стойност 260 лева, всичко на обща стойност 20 475 лева, от владението на управителя на хипермаркета, собственост на търговско дружество, без негово съгласие, с намерение противозаконно да ги присвоят – престъпление по чл. 195 ал.1 т.4 и т.5 във вр. чл.194 ал.1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nДо момента е установено, че на 21 септември 2018 г., в гр. Асеновград, тримата обвиняеми отнели пари от касата на магазина, както и горепосочените  вещи. След извършване на престъплението те изгорили ръкавици, маски и дрехи, с които били облечени и изхвърлили монетите в язовир в близко село. При извършени процесуално-следствени действия почти цялата отнета парична сума е била открита и иззета от три места - в храсти в местност край града, в стопанска постройка в близко село и в изоставен строеж в гр. Асеновград.  На всяко едно от местата имало по 5 000 лева, опаковани в найлонови пликове, които били скрити там от обвиняемите, като общо са намерени 15 000 лева. Тримата са били задържани за срок от 24 часа по Закона за МВР.. Разследването по случая продължава.", "date": "2018.10.10", "title": "Районна прокуратура-Асеновград привлече като обвиняеми трима мъже за кражба"}
{"url": "http://www.focus-news.net/news/2018/10/10/2576769/blagoevgrad-parva-kopka-na-nov-detska-gradina-shte-bade-napravena-v-bansko.html", "text": "На 11 октомври, четвъртък, от 11.00 ч., кметът на Община Банско Георги Икономов ще направи първа копка за изграждане на нова детска градина в града. Това съобщиха от пресцентъра на  Общината . Градината е проектирана съгласно всички съвременни изисквания за строеж на детски заведения. В нея се предвижда да се помещават четири детски групи, като всяка от тях ще разполага със собствени гардеробни, занимални помещения, спални и санитарни помещения. Ще бъде обособена също така мултифункционална зала, в което да се провеждат занимания по физкултура, музика, танци и други. \r\nОбщинският обект е на стойност от 1 200 000 лева с включен ДДС. Новата сграда се предвижда да бъде завършена до края на 2019 година.", "date": "2018.10.10", "title": "Благоевград: Първа копка на нов детска градина ще бъде направена в Банско"}
{"url": "http://www.focus-news.net/news/2018/10/10/2576772/d-r-veselin-gerev-psihiatar-vazrastovata-granitsa-na-zasegnatite-ot-psihichni-razstroystva-pada-vse-po-nadolu-zachestyavat-sluchaite-na-stresovi-sastoyaniya-pri-detsa.html", "text": "Възрастовата граница на засегнатите от психични разстройства пада все по-надолу. Това каза за  Радио „Фокус“ – Пловдив  психиатърът д-р Веселин Герев по повод Световния ден за психично здраве – 10 октомври. По думите му, зачестяват случаите на стресови състояния при деца. „Преди 20 години за деца с психични проблеми можеше да се прочете само в книгите, а сега няма ден, в който при мен да не бъде доведено дете с някакъв стресов психологичен проблем. Факторите за това са комплексни – стресовото ежедневие, компютрите и телефоните, с които децата играят, също злоупотребата с психоактивни вещества –  алкохол, дрога, цигари и други. На първо място като причина, разбира се, е все по-динамичния и стресов начин на живот“, коментира д-р Веселин Герев. \r\nПсихиатърът обясни, че за психичен проблем от стресов характер може да се говори тогава, когато човек е притиснат от непосилни дози напрежение, тревога и безпокойство, че влошава качеството си на живот. „Това започва да му пречи на работата, на личните връзки, на семейството ,на близки, приятели и познати. Психичното разстройство е сериозен проблем, тъй като то винаги засяга по-голяма група от хора, а не само страдащия. Дори бих казал, че засяга и цялото общество“, посочи д-р Веселин Герев. Той посочи, че тенденцията е след 2020 година психичните разстройства да заемат първо място като причина за нетрудоспособност сред населението в активна възраст. „Те ще изместят причини като сърдечно-съдови проблеми, онкологични заболявания и така нататък. Прогнозата е реална, защото с всеки изминал ден животът става все по-динамичен, а тази динамика на която сме подложени предлага страхотни изненади, с които човек малко трудно свиква“, коментира Герев. \r\nТой отбеляза също, че има алгоритъм за запазване на психичното здраве в нормални граници, но никой не го следва стриктно. Д-р Герев заяви, че психиката на човек работи на ритми. „Психиката на всеки един от нас е настроена на програмата 3х8 и 5/2. Тоест, човек трябва да работи по 8 часа в денонощието, да има 8 часа свободно време и 8 часа за сън. Това всъщност представлява малкия циркаден ритъм. Но какво правим всички ние хората? Взимаме от свободното си време и от времето за сън, като го запълваме с време за работа. С течение на времето психиката започва да се съпротивлява на това, че не й даваме възможност да релаксира. Оттук идва големия проблем и предпоставките за стресова реакция. Следва малко по-големия ритъм – 5/2 – 5 дни натоварване и 2 дни за релакс. Това означава тотална смяна на дейностите и смяна на приоритетите. За съжаление, ние все по малко даваме на нашата психика да почива, а това става чрез свободно време за хоби, спорт, разходки и така нататък. Ние все повече тормозим психиката си с работа, за което тя впоследствие ни наказва жестоко“, обясни д-р Веселин Герев. Психиатърът посочи, че сред основните три причини, водещи до психични разстройства, се нареждат стреса, злоупотребата с психоактивни вещества, както и структурата на личността. \r\nТони МИХАЙЛОВ", "date": "2018.10.10", "title": "Д-р Веселин Герев, психиатър: Възрастовата граница на засегнатите от психични разстройства пада все по-надолу, зачестяват случаите на стресови състояния при деца"}
{"url": "http://www.focus-news.net/news/2018/10/10/2576773/narodniyat-predstavitel-ot-gerb-andrian-raykov-shte-provede-priemna-za-grazhdani-vav-vetovo-na-15-oktomvri.html", "text": "Народният представител от ГЕРБ – Русе Андриан Райков ще проведе приемна за граждани в град Ветово /Община Ветово/. Това съобщиха от пресцентъра на  партията . Тя ще се проведе на 15 октомври 2018 г. /понеделник/ от 10.30 часа в офиса на партията в града, който се намира на втория етаж в бившия Младежки дом. Записванията за приемната стават на място или на телефон 0988 971 734.", "date": "2018.10.10", "title": "Народният представител от ГЕРБ Андриан Райков ще проведе приемна за граждани във Ветово на 15 октомври"}
{"url": "http://www.focus-news.net/news/2018/10/10/2576774/plovdiv-42-godishen-mazh-e-s-leki-naranyavaniya-sled-spor-na-pazara-v-kv-stolipinovo.html", "text": "42- годишен мъж е с леки наранявания след спор на пазара в кв. „Столипиново“, съобщи за  Радио „Фокус“-Пловдив  говорителят на ОДМВР-Пловдив. Сигналът за инцидента е получен към 11.00 часа днес. По първоначални данни на пазар в кв. „Столипиново“ се скарали 42-годишен търговец и 35-годишен клиент, който нанесъл лека порезна рана по гърба на опонента си с джобно ножче. На пострадалия е оказана медицинска помощ, като няма сериозно нараняване. По случая работят служители на Шесто РУ.", "date": "2018.10.10", "title": "Пловдив: 42-годишен мъж е с леки наранявания след спор на пазара в кв. „Столипиново“"}
{"url": "http://www.focus-news.net/news/2018/10/10/2576779/zam-ministar-zhecho-stankov-balgariya-podkrepya-ustoychivoto-i-postepenno-razvitie-na-evropeyskiya-energien-sayuz.html", "text": "Позицията на България е, че подкрепя устойчивото и постепенно развитие на Европейския енергиен съюз. Това каза зам.-министърът на енергетиката Жечо Станков по време на заседание на парламентарната комисия по европейски въпроси и контрол на европейските фондове за напредъка в изграждането на Европейския енергиен съюз и позицията на България, предаде репортер на  Агенция „Фокус“ . „Като се вземат предвид специфичните за всяка държава членка особености, за да може плавният преход да създаде устойчив енергиен съюз“, обясни той. „България подкрепя изграждането на Европейски енергиен съюз във всичките му стълбове. Както в частта, свързана с енергийна сигурност и развитие на пазарите с повишаване на междусистемната свързаност, така и в частта с декарбонизацията с договорените нови таргети на Европа към държавите членки“, посочи зам.-министър Станков. „Енергийната ефективност е изключително важна на територията на страната ни. Тя ще остане като приоритет. Не можем да се лишим от иновациите и конкурентоспособността на дружествата“, заяви той. \r\nБиляна ИВАНОВА", "date": "2018.10.10", "title": "Зам.-министър Жечо Станков: България подкрепя устойчивото и постепенно развитие на Европейския енергиен съюз"}
{"url": "http://www.focus-news.net/news/2018/10/10/2576775/kyustendil-petoklasnitsi-se-vklyuchiha-v-zabavno-programirane-organizirano-ot-regionalnata-biblioteka-v-grada.html", "text": "Петокласници от Кюстендил се включиха в забавно програмиране, организирано от Регионалната библиотека в града, предаде репортер на  Радио „Фокус” – Кюстендил . Събитието се проведе в отдел „Технически” на културния институт. Инициативата е по повод  Европейска седмица на програмирането. „В тази инициатива се включват петите класове от ПМГ – Кюстендил. Тук сме по покана на библиотеката в Кюстендил, за да покажем колко забавно и интересно е програмирането”, каза Биляна Йорданова, преподавател по информатика. По думите й Европейската седмица на програмирането продължава до 21 октомври, включени са над 1000 събития в цяла Европа. Миналата година инициативата е събрала над 1 000 000 участници. „Нашата цел е да покажем колко е интересно и забавно, чрез различни устройства, генериращи някакъв код, да водят до програмиране”, каза Биляна Йорданова. Днес учениците демонстрираха работата с роботи Финч, чрез които се генерира програмен код на различни езици. Учениците се запознаха с устройството, след което направиха под формата на игра състезание. \r\nВенцеслав ИЛЧЕВ", "date": "2018.10.10", "title": "Кюстендил: Петокласници се включиха в забавно програмиране, организирано от Регионалната библиотека в града"}
{"url": "http://www.focus-news.net/news/2018/10/10/2576778/zamestnik-ministar-denitsa-nikolova-shte-poseti-kazanlak.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети Казанлък в четвъртък, 11 октомври. Това съобщиха от пресцентъра на  МРРБ . В 12.30 часа тя ще открие обновената детска градина  „Слънце“ в гр. Казанлък. Детското заведение е част от проекта „Обновяване на образователна инфраструктура в Община Казанлък“ на стойност над 9,5 млн. лв., осигурени от ОП „Региони в растеж“ 2014-2020 г., по който се ремонтират общо осем образователни институции.  \r\nОт 14.00 часа в Конферентната зала на Културно-информационния център (ул. „Искра“ № 4), заместник-министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.  Във форума ще участват представители на министерствата на туризма, културата, регионалното развитие и благоустройството, Фонд на фондовете. Сред темите, които ще бъдат представени пред представители на местната власт, частния и неправителствения сектор и обществеността, са възможностите за нисколихвено кредитиране на проекти в градска среда, спортна и културна инфраструктура, енергийна ефективност в еднофамилни жилищни сгради и студентски общежития, зони с потенциал за икономическо развитие и интегриран градски транспорт, както и обекти на културното и религиозно наследство от национално и световно значение.  \r\nИнформационният ден е част от кампанията на МРРБ за популяризиране на възможностите за изпълнение на проекти чрез финансови инструменти в ключови направления чрез Оперативна програма „Региони в растеж“ 2014-2020 г. Информационните дни стартираха във Видин и предстои да се проведат в Сливен (24 октомври), Велики Преслав (1 ноември), Свищов (20 ноември) и до края на месец ноември в Кърджали.  \r\nПрипомняме, че на 20 септември 2018 г. бяха подписани Оперативните споразумения между Фондовете за градско развитие – финансови посредници по Оперативна програма „Региони в растеж“ 2014-2020 и Фонд на фондовете. С това Управляващият орган на ОПРР дава реален старт на инвестициите, заложени за изпълнение чрез финансови инструменти в ключови направления на Оперативна програма „Региони в растеж“ 2014-2020. Посредниците, които управляват средствата за Фондовете за градско развитие, са:  \r\n- За Южна България - Обединение ДЗЗД „Фонд за устойчиви градове“, което включва ОББ, Фонд ФЛАГ, Фонд за устойчиво градско развитие и Българска консултантска организация, с финансов ресурс в размер на 220,5 млн. лв., от които 135,5 млн. лв. са от ОПРР 2014-2020 и 85 млн. лв. съфинансиране от обединението.  \r\n- За гр. София - Обединение ДЗЗД „Фонд за устойчиви градове“, с финансов ресурс в размер на 142,4 млн. лв., от които 87,4 млн. лв. от ОПРР 2014-2020 и 55 млн. лв. съфинансиране от обединението;  \r\n- За Северна България - „Регионален фонд за градско развитие“, собственост на Сосиете Женерал (мажоритарен акционер), Елана Инвестмънт, Елана Холдинг и Болкан Адвайзърс, с финансов ресурс в размер на 210,4 млн. лв., от които 130,4 млн. лв. от ОПРР 2014-2020 и 80 млн. лв. съфинансиране от Фонда за градско развитие.", "date": "2018.10.10", "title": "Заместник-министър Деница Николова ще посети Казанлък"}
{"url": "http://www.focus-news.net/news/2018/10/10/2576777/kyustendil-prodalzhavat-restavratsionnite-deynosti-po-sgradata-na-tyurmeto-v-dupnitsa.html", "text": "Продължават реставрационните дейности по сградата на „Тюрмето” в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му вече има идея за продължаване на самите дейности. По този повод е проведена среща между представители на държавната фирма „Реставрация“, която извършва ремонта в момента с кмета на Община Дупница инж. Методи Чимев и директорът на Дирекция „Устройство на територията и строителство“ инж. Серьожа Котев. От фирмата са уверили, че ще приключат с възложеното до края на тази седмица. В процеса на работа е забелязано, че северната колона на сградата е опасно полегнала и ще бъдат предприети ремонтни дейности за укрепването й. „Идеята е да получим отново количествено стойностна сметка за притвора, за самото здание от вътре и допълнителните дейности, които се налагат, за да бъде напълно годно за функциониране. В зависимост от доклада, който получим ще преценим как да осигурим финансиране, като в същото време съгласуваме решението си с Министерство на културата“, каза Красимир Георгиев. \r\nВенцеслав ИЛЧЕВ", "date": "2018.10.10", "title": "Кюстендил: Продължават реставрационните дейности по сградата на „Тюрмето” в Дупница"}
{"url": "http://www.focus-news.net/news/2018/10/10/2576780/inzh-kostadinka-milanova-oblastno-patno-upravlenie-smolyan-pet-propadnali-patni-uchastaka-rabotata-po-koito-oshte-ne-e-zapochnala-sa-problem-predi-zimniya-sezon.html", "text": "Сключеният договор за пътно поддържане на републиканската пътна мрежа в област Смолян, който се изпълнява в момента, е до 1 декември т. г., но поради подадени жалби, търговете за новите процедури са спрени. Към момента се търсят варианти този договор да бъде удължен и фирмата да продължи да поддържа пътищата и през настоящия зимен сезон. Това каза директорът на Областно пътно управление – Смолян инж. Костадинка Миланова по време на заседанието на Областния кризисен щаб при бедствия и аварии, което се проведе в Областната администрация, предаде репортер на  Радио „Фокус“ – Смолян . Тя поясни, че с общините Златоград и Неделино има споразумителни протоколи за 2018 и 2019 г, с Рудозем споразумението е до 1 януари 2019 г, а в чертите на градовете поддържането е от съответната община. \r\nИнж. Миланова подчерта, че проблем засега са пет пропаднали пътни участъка, по които все още не се работи. Технологичното време, за които те трябва да бъдат възстановени е по-дълго от месец. За тях има проекти, те се съгласуват с Института по пътища и мостове и се очаква да бъдат възложени в най-скоро време за изпълнение на пътно поддържащата фирма, отбеляза инж. Миланова. „В момента все още се извършват дейности за подготовка на пътищата при зимни условия, продължават изкърпванията, почистват се отводнителни съоръжения, приключват аварийните мероприятия на срутището на Тикале. Има създадена временна организация на движението и оттам се преминава със светофарна уредба. Това ще е така до осъществяването на трайните укрепителни мероприятия. Обходния път е завършен на първи етап и има подписан акт 15. За участъците, в които се извършват  строителни дейности – двата ЛОТ-а Девин – Кричим и Смилян – Рудозем, там пътищата ще се подготвят за експлоатация по зимно поддържане и няма да възпрепятстват дейностите по зимно поддържане“, обясни инж. Миланова. \r\nТя допълни, че има изготвен оперативен план за предстоящия зимен сезон, който е представен за утвърждаване в АПИ. От 22 до 26 октомври трябва да се извършат проверки в комисия с представители на „Автомобилна администрация“, „Пожарна безопасност и защита на населението“ и Областна дирекция на МВР, а резултатите от нея трябва да са готови до края на месеца. Зимното поддържане започва от 1 ноември и в Областно пътно управление – Смолян е създадена организация за денонощно дежурство, каза още инж. Миланова. \r\nНели ГЕРГЬОВСКА", "date": "2018.10.10", "title": "Инж. Костадинка Миланова, Областно пътно управление – Смолян: Пет пропаднали пътни участъка, работата по които още не е започнала, са проблем преди зимния сезон"}
{"url": "http://www.focus-news.net/news/2018/10/10/2576783/", "text": "Шефът на Християнсоциалният съюз (ХСС) и вътрешен министър на Германия, Хорст Зеехофер направи доста провокативно изявление, докато произнасяше реч в Инголщад, по време на предизборната кампания за баварски провинциален парламент, макар и като/на шега, съобщава електронното издание на гръцкия   Protothema . \r\n“За известно време баварците са управлявали Гърция. Вероятно би било по-добре това да не е било само временно ”, казал той, явно опитвайки се да прояви чувство за хумор. Текста е написал в страницата си в „Туитър“ кореспондентът на „Политико“ в Европа Матю Камишник. \r\nНякои потребители в социалната мрежа се оказали бързи в отговора си и припомнили защо гърците първия път са изгонили баварците: \"Урок по история. От самото начало крал Отто наистина бил твърде непопулярен в Гърция. Политическото напрежение срещу баварците  нараснало толкова много към 1841 г., че принудило не-гръцки министър да се върне в Бавария. Отто останал докато в 1862 г. гърците го изпратили в изгнание.\"... \r\nнаписал един потребител, а друг го допълнил: \"Управлението им „смърдяло“ от корупция и финансови злоупотреби. Всичко харчели в името на собствения си лукс, докато страната се борела срещу тях. Отчасти това е и причината да ги мразят поданиците им и да ги изгонят при първа възможност.  Ивелина Ватова.", "date": "2018.10.10", "title": "Protothema (Гърция): Според германски политик по-добре е било, когато баварците са управлявали Гърция!"}
{"url": "http://www.focus-news.net/news/2018/10/10/2576785/sport-del-potro-otstrani-gaske-i-prodalzhava-napred-v-shanhay.html", "text": "Поставеният под № 3 в схемата на \"Мастърс\" турнира в Шанхай Хуан Мартин дел Потро стартира с победа участието си в надпреварата. Аржентинецът се наложи над Ришар Гаске след 7:5, 7:6(7) в отделните части за малко по-малко от два часа игра. В тайбрека Гаске пропиля преднина от 6:2 и общо четири сетбола. \r\nВ следващия кръг финалистът от Пекин ще се изправи срещу № 13 в схемата Борна Чорич, който в първи кръг изхвърли Стан Вавринка, а след това се справи и с Брадли Клан от Съединените щати.", "date": "2018.10.10", "title": "Спорт: Дел Потро отстрани Гаске и продължава напред в Шанхай"}
{"url": "http://www.focus-news.net/news/2018/10/10/2576782/kmetat-na-plovdiv-ivan-totev-do-drugata-sryada-bul-shesti-septemvri-shte-bade-otvoren-za-dvizhenie.html", "text": "Най-късно до другата сряда бул. „Шести септември“ в Пловдив ще бъде отворен за движение. Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . Кметът на Пловдив посочи, че ще се асфалтира и малкият участък от булеварда от кръстовището с ул. „Източен“ до моста към остров Адата, но булевардът няма да се затваря напълно, а само частично, за определени часове, за да се свърже булеварда с моста. От следващата седмица ще се работи по подлеза на „Гладстон“, където се полага асфалт на източното платно. \r\nДо края на ноември ще бъде отворен за движение и бул. „Цар Борис Трети Обединител“. Булевардът обаче отново ще бъде затворен, в участъка от Патологична бременност до Тунела за времето от 27 декември до 12 януари. Това се налага във връзка с откриващото събитие на инициативата Пловдив - Европейската столица на културата. \r\nЦветана ТОНЧЕВА", "date": "2018.10.10", "title": "Кметът на Пловдив Иван Тотев: До другата сряда бул. „Шести септември“ ще бъде отворен за движение"}
{"url": "http://www.focus-news.net/news/2018/10/10/2576781/prof-kostadin-dinchev-folklorist-chitalishtata-sa-osnoven-tsentar-pri-koyto-se-vazrazhda-tsyalata-ni-kultura.html", "text": "Читалищата са основен център, при който се възражда цялата ни култура. Това каза пред  Радио „Фокус“ – Пирин  проф. Костадин Динчев, фолклорист и почетен гражданин на Благоевград във връзка с форума „Особености на българската културна традиция и културното многообразие на Европа“, посветен на Европейската година на културното наследство, който се проведе в Югозападен университет „Неофит Рилски.  По думите му първият сегмент е свързан с неуморни работници, при които никога не е стоял проблемът за финикийските знаци, въпреки че те са нужни на всеки човек. „Вторият сегмент е ориентираността на читалищата да търсят експертна подкрепа от научните среди“, допълни професорът. Той посочи, че благодарение на научните работници, бисерите на фолклорната култура получават просветление и днес са били част от събитието в областния център. „Ние се опитваме на всички събори и фестивали, да показваме изпълнителите и да ги поощряваме“, каза още проф. Динчев. Той отбеляза, че само в село Добърско съществува един уникален обичай, който се нарича „Водици“. „Тръгвайки по дирите на песните открих бабите от Добърско, като записахме 28 песни само за този обичай. Отделно мои колеги видяха, че за разлика от други селища, имат интересни танцови хора“, каза още професорът.  Той уточни, че без изпълнителите, нито учените, нито читалищните дейци могат да развиват някаква дейност. „Затова дълбок поклон към изпълнителите. Те са хората, които носят в сърцето си традицията и древната култура. Ако търсим творческия процес във фолклора, ние го намираме сред изпълнителите“, допълни още професор Динчев. \r\nДенис НИКИФОРОВ", "date": "2018.10.10", "title": "Проф. Костадин Динчев, фолклорист: Читалищата са основен център, при който се възражда цялата ни култура"}
{"url": "http://www.focus-news.net/news/2018/10/10/2576776/dimitar-sevov-darzhaven-arhiv-plovdiv-poslednoto-ni-dostizhenie-e-fondat-na-kmeta-ivan-chomakov.html", "text": "Последното ни достижение е фондът на кмета Иван Чомаков, който направи голямо дарение на Пловдивският архив и е част от големия ни замисъл да комплектуваме фондовете на всички кметове, които са управлявали Пловдив. Това каза за  Радио „Фокус“-Пловдив  директорът на Държавен архив-Пловдив Димитър Севов по повод професионалния празник на архивиста. Фондът включва ценни документи, които са свързани с рода Чомакови, описват дейностите му като кмет, обществените му ангажименти по възстановяване на българските паметници, включително в днешна Македония.  \r\n„Фондът е много богат. Тепърва се обработва по нашата архивна методика. Надяваме се до средата на другата година ,тъй като е много обемен, над 30 линейни метра, да бъде във вида, в който може да се ползва и от гражданите и от институциите“, отбеляза още Севов. По думите му Държавен архив-Пловдив среща затруднения за документи за кметовете, управлява града през 30- те години на миналия век. Той добави, че от 1951 година започва архивирането в Пловдив. „От тогава започват опитите на сериозни поколения архивисти  да събират най-ценното от личните архиви, колекции, фотографии, които притежават  значими българи. В Пловдив има много такива на известни родове и фамилии, които са оставили следа и в националната ни история. В последните години успяхме да придобием няколко ценни фонда“, каза Севов. Той отправи послание към обществото да съдейства по всички възможни начини, за да се опази националното ни богатство.  \r\n„Държавните архиви правят всичко възможно в тази посока, въпреки недостатъчното финансиране и съпътстващи проблеми, които имаме по материалната база, по издръжката на хранилохранилища, проблеми, които съпътстват всяка оперативна работа. Но тъй като един от нашите сегменти, които много сериозно работим напоследък, е свързан с приемането на лични фондове на т.нар. „обществено значими личности“, най-малкото, което може да направи обществото, е да ни помага и да откликва на нуждите на Държавен архив-Пловдив“, каза още Севов. \r\nМария РУСЕВА", "date": "2018.10.10", "title": "Димитър Севов, Държавен архив-Пловдив: Последното ни достижение е фондът на кмета Иван Чомаков"}
{"url": "http://www.focus-news.net/news/2018/10/10/2576784/rumen-petkov-abv-tryabva-da-posochim-na-vsichki-chuzhdestranni-polititsi-i-institutsii-koito-kritikuvaha-stranata-ni-za-ubiystvoto-v-ruse-da-se-izvinyat-na-balgariya.html", "text": "\"Едно брутално престъпление направи България център на вниманието на европейските и световни институции, но не с друго, а с опитите за грозна политическа спекулация на несъстоятелни общественици и политици. Това са хора, за които очевидно няма никаква свян от нищо. Доморасли политици, които както и друг път съм казвал, са готови да се катерят към властта дори по труповете на загиналите или убити българи. Лица, които подведоха външни за страната фактори да обругаят България. Трябва обаче ясно да кажем и че нашето външно министерство не успя да защити родината. Затова считам, че трябва да посочим на всички чуждестранни политици и институции, които критикуваха България, използвайки този трагичен случай, определяйки го категорично като посегателство към разследващ журналист, заради неговата работа, сред които  Генералния секретар на ООН Антонио Гутериш, председателят на Комисията по правосъдие и вътрешни работи в Европарламента Клод Моралес, представителите на ЕК и на американското посолство у нас и на мнозина други: Извинете се на България\". Това се посочва в позиция на председателя на  ПП АБВ  Румен Петков във връзка с изказванията на европейски и световни политически лидери по случая с бруталното убийство на журналистката Виктория Маринова. \r\n\"Да, нивото на престъпността у нас и ниската разкриваемост са проблем, но грозната спекулация с причината за едно такова наистина чудовищно по същността си деяние изкривява представите на обществото и нашите партньори за ситуацията в България. Вашата лична и политическа немощ и несъстоятелност не е повод да се катерите по гъба на страната ни. Демонстрирахте изключително грозно и заклеймяващо поведение. То бе в духа на Вишински, което трябва да е далеч от духа на европейската култура и ценности. Защото произнасянето на оценки и присъди преди приключването на едно разследване е нещо, което би трябвало да е останало в един режим, който съществуваше преди 1989 г. Подобни прояви водят до насаждането на отвращение към обединена Европа и нейните институции\", казва още той.  \r\n\"Казвам всичко това като човек, който е атакувал правителството в България по редица ключови въпроси, включително и сигурността. Казвам го като човек, който е искал оставката на бившия вътрешен министър Валентин Радев и това се е случило. Но аз не съм я искал за себе си, а за да създадем друго усещане за сигурност в България. Атакувал съм правителството за провалите му в енергетиката, във външната политика, в социалната сфера, но винаги на принципна основа. Затова считам, че днес трябва да защитим България от протягащите се към нея потни и изморени ръце на хора, за които личното достойнство няма стойност. Говоря както за тези от тази, така и за онези от другата страна на океана.  \r\nВ заключение посочвам, че по темата с това брутално престъпление, тази човешка трагедия, се произнесоха и някой посолства на чужди държави в България. Мнението ми е, че когато и да бъдат затворени те, все ще сме закъснели\", посочва още председателят на партията.", "date": "2018.10.10", "title": "Румен Петков, АБВ: Трябва да посочим на всички чуждестранни политици и институции, които критикуваха страната ни за убийството в Русе да се извинят на България"}
{"url": "http://www.focus-news.net/news/2018/10/10/2576786/boris-yachev-nfsb-gotovi-sme-s-proekt-za-chasove-po-antikoruptsiya-v-uchilishtata.html", "text": "Парламентарната антикорупционна комисия е подготвила образователна програма „Формиране на антикорупционно съзнание/поведение сред младите хора в училищата“. Това стана ясно от изявление на председателя на комисията и депутат от НФСБ в групата на „Обединени патриоти“ Борис Ячев на конференция, организирана от КПКОНПИ в София днес, съобщиха от пресцентъра на  НФСБ .  \r\n„Идеята за изготвянето на образователната антикорупционна програма в българските училища се формира на базата на извършен преглед на опита на други държави. В момента в международен план все повече се акцентира върху ролята на образованието като средство за борба с корупцията и другите видове престъпност“, посочи Борис Ячев.  \r\nОбразователната програма може да се осъществи като пилотен проект първоначално в определен брой училища във всеки един от областните центрове – например: 56 училища в 28 области – по 2 училища от всеки областен център, и в зависимост от успеха й да се разглежда възможността за нейното продължаване и разширяване на обхвата, стана ясно от изявлението на председателя на парламентарната антикорупционна комисия.  \r\nЦелта е часовете по антикорупция да повишат информираността на учениците от 1 до 12 клас относно същността и моделите на антикорупционно поведение. Също така, програмата цели да научи учениците да разпознават „малката корупция“, както и да откриват признаците на „активната и пасивната корупция“.  \r\n„Защото антикорупционното образование е не само набор от правила. То е и въпрос на личен избор. Задачата е младите хора да могат да направят избора си в полза на обществения интерес, да могат да правят разликата между правилно и грешно, да казват „да“, но да могат да казват и „не“, коментира Борис Ячев.", "date": "2018.10.10", "title": "Борис Ячев, НФСБ: Готови сме с проект за часове по антикорупция в училищата"}
{"url": "http://www.focus-news.net/news/2018/10/10/2576788/haskovo-bezplaten-kurs-po-programirane-se-provezhda-v-mladezhkiyat-tsentar.html", "text": "Безплатен курс по програмиране се провежда в 202 зала на Младежки център Хасково. Това съобщиха от пресцентъра на  Общината . Залата е предоставена от Община Хасково на СофтУни, чиито специалисти провеждат курса.  Заниманията продължават до 24 ноември / всяка събота и неделя/ от 10 часа. \r\nКурсът дава начални умения по програмиране, необходими за всички технологични специалности в Софтуерния университет. Това включва писане на програмен код на начално ниво, работа със среда за разработка, използване на променливи и данни, оператори и изрази, работа с конзолата/четене на входни данни и пичатане на резултати/, използване на условни конструкции и цикли. \r\n/Повече подбробности за обучението можете да получите от Силвия Деянова от Софтуни телефон 0895508121/", "date": "2018.10.10", "title": "Хасково: Безплатен курс по програмиране се провежда в Младежкият център"}
{"url": "http://www.focus-news.net/news/2018/10/10/2576789/sliven-kmetat-stefan-radev-opredeli-mestata-za-predstoyashtite-praznichni-bazari-za-dimitrovden.html", "text": "Кметът на Сливен Стефан Радев определи местата за предстоящите празнични базари за Димитровден. Това съобщиха от пресцентъра на  Община Сливен . \r\nМястото за настаняване на всички съоръжения, атракциони, маси и сергии ще бъде паркингът, който се намира източно от северния вход на стадион „Хаджи Димитър“. За занаятчиите е определен бул. „Цар Освободител“ – от Стария бряст до площад „Добри Желязков“. \r\nСъгласно заповедта, всички търговци, на които е разрешено да осъществяват търговска дейност на открито – от 15 до 28 октомври, трябва да спазват определените места, да си заплатят таксите, съгласно Наредбата за определянето и администрирането на местните такси и цени на услуги и предоставяни права на територията на община Сливен. Те трябва да спазват още хигиена и да поддържат чистота около масите, караваните, автомобилите, атракционите и съоръженията.", "date": "2018.10.10", "title": "Сливен: Кметът Стефан Радев определи местата за предстоящите празнични базари за Димитровден"}
{"url": "http://www.focus-news.net/news/2018/10/10/2576790/prokurorskata-kolegiya-na-vss-otstrani-vremenno-ot-dlazhnostta-prokuror-v-sgp-krasimir-kirilov-do-priklyuchvane-na-vodeno-sreshtu-nego-nakazatelno-proizvodstvo.html", "text": "Прокурорската колегия на Висшия съдебен съвет отстрани временно от длъжността „прокурор“ в Софийска градска прокуратура Красимир Любомиров Кирилов до приключване на воденото срещу него наказателно производство по ДП № 65/2018 г., по описа на Следствения отдел при Специализираната прокуратура. Това съобщиха от пресцентъра на  ВСС . \r\nПредложението от наблюдаващия прокурор от Специализираната прокуратура, по реда на чл. 230, ал. 5 от ЗСВ за временно отстраняване на прокурор Кирилов  е обосновано от прякото отношение на възложените му функционални служебни задължения с обвинението, което му е повдигнато.", "date": "2018.10.10", "title": "Прокурорската колегия на ВСС отстрани временно от длъжността „прокурор“ в СГП Красимир Кирилов до приключване на водено срещу него наказателно производство"}
{"url": "http://www.focus-news.net/news/2018/10/10/2576792/rositsa-dimitrova-obshtina-veliko-tarnovo-predvizhda-se-razkrivane-na-oshte-mesta-v-domovete-za-stari-hora-vav-veliko-tarnovo-i-v-selo-balvan.html", "text": "Предвижда се разкриване на още места в домовете за стари хора във Велико Търново и в село Балван. Това съобщи на пресконференция директорът на Дирекция „Социални дейности и здравеопазване“ в местната администрация Росица Димитрова, предаде репортер на  Радио „Фокус“ – Велико Търново . Тя припомни, че чакащите за настаняване в Дома във Велико Търново са над 100, а тези за Дома в Балван са около 15. На предстоящата сесия на Великотърновски общински съвет ще бъде гласувано освободеният финансов ресурс от намаляване на капацитета на съществуващите центрове за настаняване от семеен тип да бъде насочен към увеличаване на капацитета на Дома за стари хора в Балван. Росица Димитрова посочи обаче, че социалната инфраструктура там позволява разкриването само на още четири места, т.е. от 20 те ще бъдат увеличени на 24.  \r\nТя съобщи, че се предвижда Община Велико Търново да защити проект пред „Красива България“ за ремонт на помещения в Дома за стари хора „Венета Ботева“ във Велико Търново.  Благодарение на тези дейности капацитетът на социалната услуга ще бъде увеличен с още шест места за лежащи хора. Росица Димитрова съобщи още, че с увеличението на единния разходен стандарт от 1 януари 2019 година ще бъде увеличен и броят на ползвателите на социалната услуга „личен асистент“. Те ще станат общо 214. \r\nПредвижда се и изграждането на четири центъра за грижи за лица с умствена изостаналост, три от които ще бъдат в Церова кория. Четвъртият ще е Център за грижи за хора с невъзможност за самообслужване, който ще бъде обособен в сградата на бившата детска ясла на ул. „Симеон Велики 3“ във Велико Търново. Той ще е с капацитет 15 места. \r\nНадежда КРЪСТЕВА", "date": "2018.10.10", "title": "Росица Димитрова, Община Велико Търново: Предвижда се разкриване на още места в домовете за стари хора във Велико Търново и в село Балван"}
{"url": "http://www.focus-news.net/news/2018/10/10/2576794/reuters-rusiya-othvarli-protestite-na-yaponiya-za-militariziraneto-na-spornite-kurilski-ostrovi.html", "text": "Русия отхвърля протестите на Япония за милитаризирането на спорните Курилски острови и запазва правото си да засилва своята сигурност там, където смята за нужно, заявиха от руското министерство на външните работи, предава  Reuters . \r\nРазполагането на военна техника на островите от страна на Русия не е насочено срещу никоя съседна страна, уточниха още от министерството, като в същото време обвиниха Токио в неуслужлива „мегафонна“ дипломация. \r\n„Твърдо отхвърляме подобни демарши, тъй като Русия има суверенното право да провежда всякакви действия на своя територия, включително мерки за укрепване на националната си отбрана“, се казва още в изявлението.  Йонислав Дочев", "date": "2018.10.10", "title": "Reuters: Русия отхвърли протестите на Япония за милитаризирането на спорните Курилски острови"}
{"url": "http://www.focus-news.net/news/2018/10/10/2576793/blagoevgrad-na-gkpp-kulata-na-vhod-za-balgariya-se-e-obrazuvala-kolona-ot-tovarni-avtomobili-s-dalzhina-okolo-10-km.html", "text": "На граничен пункт „Кулата“ на вход за България се е образувала колона от товарни автомобили с дължина около 10км. Това съобщи слушател на  Радио „Фокус“ .", "date": "2018.10.10", "title": "Благоевград: На ГКПП „Кулата“ на вход за България се е образувала колона от товарни автомобили с дължина около 10 км"}
{"url": "http://www.focus-news.net/news/2018/10/10/2576787/petar-sheykov-darzhaven-arhiv-kyustendil-nashata-tsel-e-opazvaneto-na-kolektivnata-pamet-na-natsiyata.html", "text": "Нашата цел е опазването на колективната памет на нацията. Това каза пред  Радио „Фокус” – Кюстендил  Петър Шейков, началник на отдел „Държавен архив” – Кюстендил. По думите му 10 октомври е професионалният празник на българските апхивисти. „Всъщност, българските архивисти са едни от първите със свой професионален празник. На 10 октомври 1951 година Президиумът на Народното събрание с указ 515 създава архивно управление, което е в състава на Министерство на вътрешните работи. От тогава, всяка година на тази дата българските архивисти отчитат своята дейност и празнуват”, каза Петър Шейков. По думите му това е и възможност отново да се изтъкне и значението на документите и архивите в България за опазването на колективната памет на нацията. „Макар в България професионалното занимание с архивите да е силно подценявано, ние – българските архивисти, с основание споделяме самочувствието на чуждестранните си колеги като пазители на паметта на поколенията. Основната ни цел и постоянните ни усилия са насочени към осигуряване на връзката на настоящето с миналото и подпомагане изграждането и развитието на информирано, а през последните години и на информационно общество”, каза Петър Шейков. \r\nВенцеслав ИЛЧЕВ", "date": "2018.10.10", "title": "Петър Шейков, държавен архив – Кюстендил: Нашата цел е опазването на колективната памет на нацията"}
{"url": "http://www.focus-news.net/news/2018/10/10/2576798/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.10", "title": "Кюстендил: Нормално се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2018/10/10/2576795/kyustendil-regionalna-rabotna-sreshta-za-badeshteto-na-profiliranoto-obuchenie-se-provede-v-ezikovata-gimnaziya-v-grada.html", "text": "Регионална работна среща за бъдещето на профилираното обучение се проведе в Езиковата гимназия в Кюстендил, предаде репортер на  Радио „Фокус” – Кюстендил . Участниците в срещата бяха разпределени в две секции – Български език и литература и чуждоезоково обучение. Работната среща акцентира върху новите учебни програми за учениците от 11 и 12 клас. Става въпрос за разделяне на четири модула – езиково и чуждуезиково обучение. Самото обучение е насочено спрямо интереса на самите ученици. Срещата е организирана от страна на Министерство на образованието и науката. Работната среща за двата модула беше закрита за журналисти. \r\nВенцеслав ИЛЧЕВ", "date": "2018.10.10", "title": "Кюстендил: Регионална работна среща за бъдещето на профилираното обучение се проведе в Езиковата гимназия в града"}
{"url": "http://www.focus-news.net/news/2018/10/10/2576796/veliko-tarnovo-shte-bade-sazdaden-nov-kompleks-za-sotsialni-uslugi-za-detsa.html", "text": "В града ще бъде създаден нов комплекс за социални услуги за деца. Това съобщиха от пресцентъра на  Общината . Инвестицията в материалната база става възможна след като Общината спечели проект по Оперативна програма „Региони в растеж“ 2014-2020, чийто срок на реализация е две години. Финансирането е в размер на 820 000 лева.  \r\nЗа нуждите на новия комплекс сградата на бившата детска ясла в кв. „Колю Фичето“, намираща се на ул. „Симеон Велики 3“ ще бъде ремонтирана. В половината от корпуса помещенията ще бъдат обновени, с реновирани ВиК- и електрическа инсталация, покривна конструкция и подове. Ремонтни дейности ще обхванат и голяма част от двора. Вече са обявени процедурите за избор на изпълнител за строителните работи. \r\nТази част от сградата, която подлежи на ремонт, ще бъде така адаптирана, че в нея ще бъдат отворени дневен център в подкрепа на деца с тежки множествени увреждания и техните семейства, както и преходно жилище за деца от 15 до 18 години с 8 места. Част от помещенията ще послужат за разширяване на Центъра за обществена подкрепа.  \r\nПроектът на Община Велико Търново бе представен от заместник-кметът проф. Георги Камарашев, директорът на дирекция „Социални дейности и здравеопазване“ Росица Димитрова и началникът на отдел „Техническа инфраструктура“ инж. Цанко Бояджиев. Финансирането за строителните дейности е осигурено по ОП „Региони в растеж“ и от държавния бюджет, а за последващото разкриване на социалните услуги средства ще бъдат привлечени по ОП „Развитие на човешките ресурси“.  \r\nВече има идея и за останалата част от сградата. За нея в период на защита и одобрение е проект за разкриване на Център за грижи за възрастни в невъзможност да се обслужват.", "date": "2018.10.10", "title": "Велико Търново: Ще бъде създаден нов комплекс за социални услуги за деца"}
{"url": "http://www.focus-news.net/news/2018/10/10/2576799/stara-zagora-tarzhestvena-sesiya-na-mladezhki-obshtinski-savet-mandat-2018-2019-godina-shte-se-provede-na-12-oktomvri.html", "text": "Тържествена сесия на Младежки общински съвет Стара Загора мандат 2018 – 2019 година ще се проведе на 12 октомври - Деня на българската община. Това съобщиха от пресцентъра на  Общината . \r\nВ зала „П. Р. Славейков”  в Община Стара Загора от 12.00 часа започва първата сесия на Двадесет и втория Младежки общински съвет.  \r\nПреди да започнат работа младите общински съветници ще  поднесат цветя  пред барелефа на П. Р. Славейков  - първия кмет на Стара Загора след освобождението на България.  \r\nКметът на Млада Загора Никола Чакалов, председателят на Младежки общински съвет Динко Колев, Патрисия Желева, досегашен кмет на Млада Загора и част от членовете на Младежки общински съвет ще се срещнат с Таньо Брайков, председател на Общински съвет  Стара Загора.  \r\nВ работата на тържествената сесия ще вземат участие и членовете на  Общински съвет на децата. \r\nМладите  съветници ще започнат работа при следния дневен ред: \r\n1.Полагане на клетва  от членовете на Младежкия общински съвет мандат 2018- 2019 година. \r\n2.Представяне  на дейността на Младежки общински съвет 2017 - 2018 година. \r\n3.Утвърждаване на броя на постоянните комисии и наименованието им. \r\n4.Младежки общински съвет 2018 – 2019 година - основни насоки, цели и инициативи.", "date": "2018.10.10", "title": "Стара Загора: Тържествена сесия на Младежки общински съвет мандат 2018 – 2019 година ще се проведе на 12 октомври"}
{"url": "http://www.focus-news.net/news/2018/10/10/2576800/sofiya-na-10-oktomvri-pravoslavnata-tsarkva-proslavya-svetite-26-zografski-machenitsi.html", "text": "На 10 октомври Православната църква прославя светите 26 Зографски мъченици, предаде репортер на  Агенция \"Фокус\" . \r\nТози ден е един от най-важните възпоменателни дни за българската светиня, манастира \"Св. Георги Зограф\", на Света Гора, Атон. \r\nПаметта на светите 26 Зографски мъченици е почетена и с Всещнощно бдение в Чекотински манастир \"Св. Арх. Михаил\", оглавено от Негово Високопреосвещенство Врачански митрополит Григорий.  \r\nНикола ПЕТКОВ", "date": "2018.10.10", "title": "София: На 10 октомври Православната църква прославя светите 26 Зографски мъченици"}
{"url": "http://www.focus-news.net/news/2018/10/10/2576802/pazardzhik-v-selo-dabravite-otbelyazvat-74-godini-ot-gibelta-na-aleksandar-ivanov-piponkov-chapay.html", "text": "В родното село на Александър Иванов Пипонков-Чапай - Дъбравите, на 10 октомври отбелязват 74 години от неговата гибел, каза за  Радио „Фокус“ – Пазарджик  Севдалина Попова, старши специалист „Музейно дело“ в община Белово. Тя обясни, че Александър Иванов Пипонков-Чапай загива на същия ден през 1944 година в боевете на връх Петралица, Кумановско. „По традиция в родното му село на този ден се провежда митинг и посещение на къщата му в Дъбравите. Екипът на Музейната сбирка в град Белово от няколко години се включва в празника с различни инициативи. Представихме изложба, която включва живописни табла, отразяващи живота на Чапай“, обясни Попова. Тя допълни, че през тази година е експонирана фото-документална изложба, която включва серия снимки от препогребването ми през 1954 година. Тогава е направен и паметникът-костница в центъра на село Дъбравите. Чапай става известен в кинохрониките посветени на 9 септември 1944 година, тъй като той е начело на партизанската колона, която слиза в гара Белово. С вдигната ръка и развято червено знаме той е възторжено приветстван от насъбралото се население. \r\nВаня НИКОЛОВА", "date": "2018.10.10", "title": "Пазарджик: В село Дъбравите отбелязват 74 години от гибелта на Александър Иванов Пипонков-Чапай"}
{"url": "http://www.focus-news.net/news/2018/10/10/2576801/plovdiv-obshtinskiyat-mladezhki-savet-v-asenovgrad-provede-parvoto-si-zasedanie-za-uchebnata-20182019-godina.html", "text": "Общинският младежки съвет в Асеновград проведе първото си заседание за учебната 2018/2019 година. Това съобщиха за  Радио „Фокус“ – Пловдив  от отдел „Връзки с обществеността“ на Общината. Първото заседание е проведено съвместно с представители на дирекция „Хуманитарни дейности” към Община Асеновград и по повод наближаващия празник 12 октомври – Ден на българските общини. Директорът на дирекцията Величка Стойчева е запознала новите членове на Съвета с основните дейности на администрацията, обяснявайки как действа Общината като институция и съвместната й работа с гражданите. Младежите са проявили интерес към събитията от културния и спортния календар, както и към инфраструктурните дейности, засягащи ремонтите на училища по проекта за образователна инфраструктура. По него са предвидени мерки, свързани с подобряването на енергийната ефективност, модернизация и рехабилитация на ДГ „Надежда”, ДГ „Зорница” и ДГ „Пролет” и училищата СУ „Св.св. Кирил и Методий” и СУ „Св. княз Борис I”. Датата на следващото заседание на Общинския младежки съвет в Асеновград ще бъде на 7 ноември, когато ще се приеме плана за работата му през годината. \r\nТони МИХАЙЛОВ", "date": "2018.10.10", "title": "Пловдив:  Общинският младежки съвет в Асеновград проведе първото си заседание за учебната 2018/2019 година"}
{"url": "http://www.focus-news.net/news/2018/10/10/2576803/korneliya-ninova-bsp-s-obshtopraktikuvashtite-lekari-imame-edinno-mnenie-dvata-modela-na-gerb-ne-stavat.html", "text": "Промяната в здравния модел не може да се изпълни за един мандат. \"Има три теми, които изискват национално съгласие - здравеопазването, образованието и демографската катастрофа. Промяната в здравния модел не може да се изпълни за един мандат, а изисква надмандатно мислене\". Това каза председателят на НС на БСП Корнелия Нинова след среща с ръководството на Национално сдружение на общопрактикуващите лекари в България, съобщиха от пресцентъра на  партията . Тя добави, че в срещите, които левицата прави, социалистите си поставят за цел да постигнат национално по базови правила за трите най-важни теми. Нинова заяви, че обществото трябва да принуди политиците, който и да управлява, тези правила да се спазват и да има приемственост. \"Резултатът от мандатното мислене се вижда в разрухата в здравеопазването. Ситуацията в сектора е изключително тежка, а двата модела, предложени от ГЕРБ, не стават\", коментира лидерът на левицата. Нинова добави, че сдружението има конкретни предложения по \"Визия за България\", в частта за здравеопазването и затова срещите ще продължат.  Доц. д-р Любомир Киров  каза, че БСП са първите, които ни търсят за разговор. Благодарим! \"На едно мнение сме, че трябва да има приемственост, независимо кой е на власт. Не сме спестили критиките и се надяваме това да е оздравително и ползотворно\". Това заяви председателят на Националното сдружение на общопрактикуващите лекари в България доц. д-р Любомир Киров. Той изрази благодарност за срещата и заяви готовност за разговор с всички, които искат да получат откровено и конструктивно мнение. Киров подчерта, че нито един от двата модела на Министерство на здравеопазването не се ползва с одобрението на представляваната от него организация. \"Става дума за набиране на средства. Няма и дума за промяна на системата и какво да се направи, за да стане по-добре, а само как да се наберат още средства, по калкулации около 800 млн. лв.\", обясни той.  \"Сега има задължителна осигуровка, която към момента не могат да съберат, а  искат и втора задължителна\", коментира доц. д-р Киров.", "date": "2018.10.10", "title": "Корнелия Нинова, БСП: С общопрактикуващите лекари имаме единно мнение, двата модела на ГЕРБ не стават"}
{"url": "http://www.focus-news.net/news/2018/10/10/2576805/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.10.10", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/10/2576807/kmetat-na-plovdiv-ivan-totev-ot-27-dekemvri-zapochva-poetapno-zatvaryane-na-bul-tsar-boris-treti-obedinitel-za-izgrazhdaneto-na-golyamata-stsena-za-otkrivashtoto-sabitie-na-initsiativata-esk.html", "text": "От 27 декември започва поетапно затваряне на бул. „Цар Борис Трети Обединител“ за изграждането на голямата сцена за откриващото събитие на инициативата Пловдив - Европейска столица на културата (ЕСК). Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . Община Пловдив вече работи активно за организирането на тази програма. Предвижда се да има поне още една сцена, която ще бъде разположена на площад „Съединение”. \r\nДругата седмица ще бъде представена програмата на събитието. Предвижда се то да бъде в рамките на 1 час, като официалната церемония ще бъде излъчвана по националната телевизия. Община Пловдив вече е получила покана и кметът заминава за Леоварден, Холандия, където на Пловдив ще бъде връчен официално ключа за поемане на щафетата за Европейска столица на културата. \r\nВъв връзка с проектите за европейското домакинство се работи активно и по кино „Космос“, като предстои обществено обсъждане. То ще бъде организирано от 21 до 25 октомври. Ще бъде проведена и процедура за ремонтите по ЗОП. \r\nЦветана ТОНЧЕВА", "date": "2018.10.10", "title": "Кметът на Пловдив Иван Тотев: От 27 декември започва поетапно затваряне на бул. „Цар Борис Трети Обединител“ за изграждането на голямата сцена за откриващото събитие на инициативата ЕСК"}
{"url": "http://www.focus-news.net/news/2018/10/10/2576809/pazardzhik-politseyski-patrul-e-razpolozhen-na-izhoda-na-grada-v-posoka-plovdiv.html", "text": "Полицейски патрул с радар е разположен на изхода на Пазарджик в посока Пловдив, предаде репортер на  Радио „Фокус“ – Пазарджик . Автомобилът се намира на отбивката за бензиностанцията в посока Пловдив и следи за спазването на ограничението на скоростта в участъка.  Движението по направлението е натоварено. Движат се и много товарни автомобили. Пътните настилки са сухи. \r\nАлбена ЖИЛЕКОВА", "date": "2018.10.10", "title": "Пазарджик: Полицейски патрул е разположен на изхода на града в посока Пловдив"}
{"url": "http://www.focus-news.net/news/2018/10/10/2576791/nova-makedoniya-makedoniya-opozitsiyata-v-republika-srabska-poiska-rachno-prebroyavane-na-glasovete.html", "text": "САЩ изразиха загриженост поради изборните нередности в Босна и Херцеговина и призоваха институциите в страната да се ангажират за преразглеждане на нередностите в деня на гласуването, за които предупредиха и наблюдателите на Организацията за сътрудничество и сигурност в Европа (ОССЕ), предава електронното издание на македонския вестник  „Нова Македония“ . \r\n„Очакваме от всички участници и граждани да заявяват своите забележки за нередностите в изборния процес и да ги пуснат по съответните правни канали. Това включва и нашите притеснения относно точността на избирателните списъци, непристрастността на наблюдателите, равномерното присъствие на медиите и злоупотреба с публичните средства“, се казва в съобщението на Държавния департамент на САЩ. \r\n„Ще поискаме допълнително преброяване на гласовете и разглеждане на 41 000 невалидни изборни бюлетини. Не можем да приемем тези изборни резултати докато не се установи истината. Ще поискаме и графологичен анализ“, заяви от своя страна Вукота Говедарица от опозиционния Съюз за победа, който остана на второ място в изборите за президент на Република Сръбска зад кандидата на СНСД Желка Цвиянович.  Йонислав Дочев", "date": "2018.10.10", "title": "„Нова Македония“ (Македония): Опозицията в Република Сръбска поиска ръчно преброяване на гласовете"}
{"url": "http://www.focus-news.net/news/2018/10/10/2576813/mvr-vremenno-e-ogranicheno-dvizhenieto-na-avtomagistrala-hemus-v-uchastaka-mezhdu-shumen-i-novi-pazar-v-posoka-varna-poradi-zapalil-se-v-dvizhenie-kamion.html", "text": "Временно е ограничено движението на автомагистрала „Хемус“ в участъка между Шумен и Нови пазар, в посока Варна, поради запалил се в движение камион. Това съобщиха от  МВР  Обходният маршрут е по стария път за Варна  \r\nПожарникари са се отзовали на сигнал за запалил се камион, постъпил към 16.21 часа. По първоначални данни товарният автомобил, движел се по автомагистрала „Хемус“ в посока Варна, се е самозапалил по време на движение. Инцидентът е станал в участъка между Шумен и Нови пазар. Няма пострадали. Районът е обезопасен от полицейски сили.", "date": "2018.10.10", "title": "МВР: Временно е ограничено движението на автомагистрала „Хемус“ в участъка между Шумен и Нови пазар, в посока Варна, поради запалил се в движение камион"}
{"url": "http://www.focus-news.net/news/2018/10/10/2576810/sofiya-shte-se-provede-treta-mezhdunarodna-konferentsiya-razdelnoto-sabirane-na-otpadatsite-za-po-chist-vazduh-na-11-oktomvri.html", "text": "Ще се проведе трета международна конференция: Разделното събиране на отпадъците за по-чист въздух на 11 октомври. Това съобщиха от пресцентъра на  Столична община . Разделното събиране на отпадъците за по-чист въздух е темата на Третата международна конференция „Benefit-As-You-Recycle“ организирана от Столична община. Събитието ще сe проведе утре (11 октомври), от 10:30 часа, в хотел „Сити София“ (ул. „Стара планина“ № 6). Участие в събитието ще вземе зам.-кметът по околна среда Йоана Христова.", "date": "2018.10.10", "title": "София: Ще се проведе трета международна конференция: Разделното събиране на отпадъците за по-чист въздух на 11 октомври"}
{"url": "http://www.focus-news.net/news/2018/10/10/2576812/mariya-zaharova-balgariya-ne-predpriema-efektivni-merki-za-zashtita-na-pametnitsite-na-savetskite-voyni.html", "text": "Властите в България не предприемат ефективни мерки за предотвратяване на актовете на вандализъм по отношение на паметниците на съветските войни-освободители. Това заяви по време на брифинг говорителят на министерството на външните работи на Русия Мария Захарова, цитирана от  ТАСС . \r\n„В нощта на 4 октомври е бил извършен пореден акт на осквернение на паметника на съветските войни в София“, отбеляза Захарова. „Настойчиво призоваваме ръководството на България да попречи на инцидентите с вандализъм срещу паметника в последно време и да гарантира неговата сигурност в съответствие с руско-българските споразумения“. \r\n„Нужно е да констатираме, че българската страна така и не предприема ефективни мерки за недопускането на подигравките с паметника на съветските войни, които са дали живота си за спасението на човечеството от нацизма“, подчерта тя.  Йонислав Дочев", "date": "2018.10.10", "title": "Мария Захарова: България не предприема ефективни мерки за защита на паметниците на съветските войни"}
{"url": "http://www.focus-news.net/news/2018/10/10/2576806/varna-pokazvat-dokumenti-na-hudozhnika-boris-georgiev-v-kraya-na-mesetsa.html", "text": "Във Документи на Борис Георгиев, на чието име е наречена варненската Градска художествена галерия, предстои да бъдат показани пред публика в Държавния архив във Варна в края на месеца. Това каза в интервю за  Радио „Фокус“ – Варна  началникът на звеното Владимир Владимиров. По думите му, материалите са малко по обем, но са много интересни. Представят периода, в който известният художник е бил ученик в Мъжката гимназия. Владимир Владимиров добави, че на 1 ноември ще бъде открита и изложба с работно заглавие „85 години от рождението на Кирил Господинов или Баш майсторът завинаги“. Дъщерята на варненския актьор е изявила желание да дари документи на баща си, които да бъдат съхранявани в Държавния архив. Началникът на институцията припомни, че жителите и гостите на града могат да разгледат също изложбата на Христо Наумов Ботев, посветена на Съединението. „Христо Наумов Ботев е наш голям приятел и подари картините си. Той наистина се вдъхнови много от документи, които намери при нас и ние изпитваме гордост от това нещо“, коментира още началникът на Отдела. \r\nДиана СТОЕВА", "date": "2018.10.10", "title": "Варна: Показват документи на художника Борис Георгиев в края на месеца"}
{"url": "http://www.focus-news.net/news/2018/10/10/2576804/hashim-tachi-evropeyskiyat-parlament-smyata-za-vazmozhen-varianta-za-korektsiya-na-granitsata.html", "text": "Президентът на Косово Хашим Тачи заяви, че комисията по външни работи на Европейския парламент е приела проекторезолюция за Косово и други държави в Западните Балкани, предава държавната  „Радио и телевизия Косово (RTK)“ . \r\nВ пост в социалната мрежа „Фейсбук“ Тачи заяви, че комисията смята за възможна корекцията на границата между Косово и Сърбия. \r\n„Приветствам и благодаря на европейските депутати за вчерашния вот в комисията по външни работи на Европейския парламент и подкрепата за незабавната визова либерализация, както и окончателното мирно споразумение между Косово и Сърбия. Решението за визова либерализация за гражданите на Косово е не само заслужено, но и неправилно забавено. Относно финалната фаза на диалога за нормализацията на отношенията между Косово и Сърбия, приветствам факта, че комисията призовава за обширно и законово обвързващо споразумение, което ще бъде прието и от двете страни, което ще опази мултиетническия характер на нашите страни и което няма да създаде граници през етническите общности. Над всичко комисията по външни работи смята за възможна опцията за корекция на границата между Косово и Сърбия като едно компромисно решение за окончателното споразумение. Този подход и съдържанието на проекторезолюцията, приета от Комисията вчера, която се очаква да бъде гласувана на пленарното заседание на Европейския парламент, е идентична с нашия подход и аргументи за финалното споразумение. Проекторезолюцията е доказателство, че европейските депутати са осъзнали коя е най-възможната и реалистична опция за окончателното споразумение, което ще гарантира признаване на Косово от страна на Сърбия и членство в ЕС, НАТО и ООН. Надявам се, че тази проекторезолюция ще помогне на всички в Косово, по-специално на институциите и политическите партии да разберат коя опция може да доведе до крайно споразумение. Европейският парламент е единствената институция на ЕС, която се отнася към Косово като с независима и суверенна държава. Поради това, вчерашното гласуване в комисията по външни работи е силна подкрепа за финалното споразумение, която ще помогне на всички да превъзмогнат настоящето опасно статукво, което е с тенденция за влошаване не само за Косово, но и за региона“, написа Тачи в своя „Фейсбук“.  Йонислав Дочев", "date": "2018.10.10", "title": "Хашим Тачи: Европейският парламент смята за възможен варианта за корекция на границата"}
{"url": "http://www.focus-news.net/news/2018/10/10/2576814/milka-nanova-ministerstvo-na-turizma-s-mashtabna-informatsionna-kampaniya-populyarizirame-polzite-ot-uchredyavaneto-na-organizatsii-za-upravlenie-na-turisticheski-rayoni.html", "text": "Мащабна информационна кампания провежда Министерство на туризма с цел популяризиране ползите от учредяването на организации за управление на туристически райони в страната. Това каза пред журналисти Милка Нанова, директор на Дирекция „Програми и проекти в туризма“ в Министерството на туризма, предаде репортер на  Радио „Фокус“ – Велико Търново . Тя посочи, че това се прави с оглед обединяването на местните власти, малките и средни предприятия, туристически сдружения и научни среди. По този начин ще се организират  и стъпките спрямо Закона за туризма, необходими за учредяването на организациите, които все още не са създадени, какъвто е случаят и със Старопланински район. „Организациите започват да функционират със самото си учредяване, но трябва да се извървят стъпките за това. В закона за туризма са разписани дейностите, които трябва да се извършват, за да се стигне до етап „регионален маркетинг“. Вече има няколко такива учредени организации – Варненски, Бургаски,  Родопски, Тракийски туристически райони, Рило-пиринския съвсем скоро ще бъде вписан в националния туристически регистър, Долината на розите също, предприети са стъпки в Дунавския и Софийския туристически район“, уточни Милка Нанова. Тя допълни, че бюджетът на организациите ще се формира както от членски внос, така и с подкрепата на Министерството, което е кандидатствало като директен бенефициент по оперативна програма „Иновации и  конкурентноспособност“ именно с тази цел. \r\nСлед създаването си, организациите ще имат възможност и само да кандидатстват по различни проекти и програми. \r\nМария НЕДЕВА", "date": "2018.10.10", "title": "Милка Нанова, Министерство на туризма: С мащабна информационна кампания популяризираме ползите от учредяването на организации за управление на туристически райони"}
{"url": "http://www.focus-news.net/news/2018/10/10/2576817/api-vremenno-e-ogranicheno-dvizhenieto-po-am-hemus-pri-km-359-v-posoka-varna-poradi-avariral-tir.html", "text": "Временно е ограничено движението по АМ \"Хемус\" при км 359, в посока Варна поради аварирал ТИР. Това съобщиха от  пресцентъра  Агенция „Пътна инфраструктура“ . Трафикът се пренасочва по обходен маршрут от пътен възел Шумен – път I-2 – разклон с. Невша – АМ Хемус. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.10", "title": "АПИ: Временно е ограничено движението по АМ \"Хемус\" при км 359, в посока Варна поради аварирал ТИР"}
{"url": "http://www.focus-news.net/news/2018/10/10/2576816/veliko-tarnovo-244-kg-opasni-bitovi-otpadatsi-e-sabrala-obshtinata-v-ramkite-na-dvudnevna-kampaniya.html", "text": "244 кг опасни битови отпадъци събра Община Велико Търново в рамките на двудневна кампания. Тя се проведе на 8 и 9 октомври, каза за  Радио „Фокус“ – Велико Търново  Нели Любенова, ст. експерт в отдел „Околна среда“ в Община Велико Търново. 800 кг излязло от употреба  електрическо и електронно оборудване са предали жителите на областния град. Събрани са 3 кг негодни за употреба батерии и акумулатори, а излезлите от употреба гуми са общо 1100 кг. Мобилните пунктове бяха локализирани в района на паркинга до пазара в кв. „Бузлуджа“ и на паркинга на ул. Симеон Велики“ срещу МОЛ В. Търново. Това бе третата кампания за събиране на опасни битови отпадъци проведена през тази година. Първите две акции се организираха през февруари и юни. Общият брой събрани опасни битови отпадъци през трите кампании е 556.49 кг. Данните сочат, че жителите на старата столица са били най-активни през последната кампания. Следващите подобни мероприятия ще се планират през следващата година. \r\nМария НЕДЕВА", "date": "2018.10.10", "title": "Велико Търново: 244 кг опасни битови отпадъци е събрала Общината в рамките на двудневна кампания"}
{"url": "http://www.focus-news.net/news/2018/10/10/2576815/shumen-dva-ekipa-na-pozharnata-sa-izprateni-na-myastoto-na-zapaliliya-se-kamion-na-avtomagistrala-hemus.html", "text": "На 10.10.2018 г. в 16:20 часа в РДПБЗН - Шумен и ОДМВР - Шумен е получен сигнал, че на автомагистрала \"Хемус\" между град Шумен и град Нови пазар в товарен автомобил, превозващ строителна машина, е възникнал пожар. Това съобщиха от пресцентъра на  ОДМВР - Шумен . На място са изпратени два екипа на РСПБЗН - Шумен. Движението в посока Варна се отклонява от служители на ОДМВР - Шумен от пътен възел Белокопитово и от пътен възел Шумен по главен път Русе - Шумен - Варна. Водачите на МПС да спазват стриктно указанията на полицейските служители.", "date": "2018.10.10", "title": "Шумен: Два екипа на пожарната са изпратени на мястото на запалилия се камион на автомагистрала \"Хемус\""}
{"url": "http://www.focus-news.net/news/2018/10/10/2576808/korneliya-ninova-bsp-premierat-napadna-vsichki-evropeyski-institutsii-koito-se-izkazaha-po-sluchaya-v-ruse-a-takava-agresiya-v-momenta-ne-e-neobhodima.html", "text": "Обезпокоени сме от негативния образ на България, който се изгради в последните няколко дни след убийството в Русе чрез изказвания и позиции на ЕК, еврокомисари, Съвета на Европа, Генералния секретар на ООН, неговата собствена партия - ЕНП. Това каза председателят на НС на БСП Корнелия Нинова пред журналисти, съобщиха от пресцентъра на  БСП . Тя добави, че социалистите са притеснени от високото равнище на престъпността в България, от страха и чувството за несигурност у хората и най-вече от недоверието в институциите. \"Надяваме се заподозреният за убийството, ако се докаже, че е той, да получи най-строгата присъда, за да се възстанови чувството за справедливост\", каза още лидерът на левицата. \r\n\"Премиерът нападна всички европейски институции, които се изказаха по случая, а такава агресия в момента не е необходима. По-скоро трябва да си зададем въпроса - защо дойде тази реакция?\", коментира Корнелия Нинова. Тя попита - не  е ли това оценка за България отвън? \"Проблемът не е у тях, проблемът е тук - вътре, и се казва недоверие\",  категорична бе Нинова.", "date": "2018.10.10", "title": "Корнелия Нинова, БСП: Премиерът нападна всички европейски институции, които се изказаха по случая в Русе, а такава агресия в момента не е необходима"}
{"url": "http://www.focus-news.net/news/2018/10/10/2576821/zam-predsedatelyat-na-pg-na-bsp-za-balgariya-vesela-lecheva-dari-sporten-ekip-na-strelkoviya-klub-snayper-92-v-silistra.html", "text": "Зам.-председателят на ПГ на „БСП за България“ Весела Лечева подари спортен екип на Ванина Илиева, на 15 години, която  членува в стрелковия клуб „Снайпер – 92“ в Силистра. Това съобщиха от пресцентъра на  БСП . По време на срещата с участниците от клуба тя припомни, че нейната кариера като спортист, е започнала именно от този град. Лечева се срещна и с треньорите на клуба. Те споделиха пред нея, че имат сериозни затруднения при набавянето на спортните оръжия, иначе желаещи има да тренират. „За съжаление, за последните 30 години нищо не се е променило в спортните клубове, особено тези за спортна стрелба. Програмите, които касаят финансирането им, не са променяни от 10 години. Спортът дава много за всеки човек. Затова искам този път, който съм имала, да го имате и вие, за да имате шанс в спорта“, каза Лечева. Тя добави, че преди дни е защитавала Закона за спорта в НС и е казала, че спортът няма нужда от рестрикции, а от сърце и от пари. „Този спорт е наистина скъп, но си заслужава, защото и децата получават различна култура. Те гледат по друг начин на оръжието и стрелбата - като възможност за изява, а не да стрелят по улиците, а на спортните площадки“, каза народният представител. На малките стрелци Лечева пожела да бъдат и ученолюбиви. Те попитаха как е успяла да стигне тези висоти в спорта, а тя отговори, че като спортист, си е поставяла винаги високи цели. „Още в края на състезателната ми година набелязвахме за следващата година целите, които трябва да постигна, и състезанията, които да спечеля. За всеки ден имах разписана тренировка“, каза Весела Лечева. Тя добави, че когато човек даде всичко от себе си, винаги после е спокоен, че ще постигне добър резултат.", "date": "2018.10.10", "title": "Зам.-председателят на ПГ на „БСП за България“ Весела Лечева дари спортен екип на стрелковия клуб „Снайпер – 92“ в Силистра"}
{"url": "http://www.focus-news.net/news/2018/10/10/2576823/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-predel.html", "text": "Повишена опасност от падащи камъни има в Кресненското дефиле и  в района на Предел. Това съобщиха за  Радио „Фокус“ – Пирин  от  Областно пътно управление – Благоевград . Трафикът в областта е интензивен. Няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.10.10", "title": "Благоевград: Повишена опасност от падащи камъни има в Кресненското дефиле и  в района на Предел"}
{"url": "http://www.focus-news.net/news/2018/10/10/2576811/antonio-tayani-ep-pozdravyavam-balgarskite-vlasti-za-skorostta-i-tochnostta-na-razsledvaneto-na-ubiystvoto-na-viktoriya-marinova.html", "text": "Поздравявам българските власти за скоростта и точността на разследването, което направи възможно арестуването на убиеца на Виктория Маринова, чийто мотив не е свързан с работата ѝ като журналист. Това е написал в профила си в социалната мрежа  „Туитър“  председателят на Европейския парламент Антонио Таяни по повод задържането на Северин Красимиров, обвинен в убийството на 30-годишната журналистка от Русе.   Люба Алексиева", "date": "2018.10.10", "title": "Антонио Таяни, ЕП: Поздравявам българските власти за скоростта и точността на разследването на убийството на Виктория Маринова"}
{"url": "http://www.focus-news.net/news/2018/10/10/2576822/hurriyet-redzhep-tayip-erdogan-prizova-afrikanskite-darzhavi-da-targuvat-s-mestni-valuti.html", "text": "Президентът на Турция Реджеп Тайип Ердоган призова африканските държави да търгуват и да правят съвместни бизнеси с Турция използвайки своите местни валути, пише електронното издание на турския вестник  Hurriyet . \r\n„Нека да спасим нашата търговия от рисковете, които чуждестранните валути представляват“, заяви той по време на турско-африканския икономически и бизнес форум в Истанбул. \r\nТой подчерта, че те трябва да предприемат стъпки за спасяване на своите държави от валутния натиск. \r\n„Ние направихме този въпрос приоритетен, тъй като страната ни наскоро беше изправена пред спекулативни атаки“, заяви Ердоган. \r\nТой добави, че е важно да се вярва в алтернативните начини. \r\n„Готови сме да подсилим нашите търговски отношения използвайки местни валути, не само с основните ни търговски партньори, но и с нашите африкански приятели“, добави турският държавен глава. \r\nТурция насърчава търговията с местните валути, като обвинява американската администрация за това, че използва долара като инструмент за нападение над икономиките на другите държави, припомня турският вестник.  Йонислав Дочев", "date": "2018.10.10", "title": "Hurriyet: Реджеп Тайип Ердоган призова африканските държави да търгуват с местни валути"}
{"url": "http://www.focus-news.net/news/2018/10/10/2576827/delyan-peevski-dps-otkazvam-se-ot-sdelkata-za-telegraf-media-i-se-otteglyam-ot-aktivna-izdatelska-deynost.html", "text": "Повече от пет месеца Комисията за защита на конкуренцията не се произнася по искането за одобрение на сделката за придобиването на „Телеграф Медиа“ от страна на купувача „Ню Имидж Медиа“, което е недопустимо и не кореспондира със сроковете, които Комисията прилага при подобни процедури. Вероятно причината не е в сложността на одобрението, а във факта, че касае свързана с мен медия. Това посочва в своя  позиция  депутатът от ДПС Делян Пеевски. „Не мога да толерирам подобен двоен стандарт от страна на държавния регулаторен орган, поради което днес оттеглих искането за одобрение, като заявявам, че се отказвам и от сделката“, подчертава Пеевски и уточнява, че днес е учредил фондация „Телеграф“, чиято основна цел ще е развитието на медийния пазар, повишаването на професионализма, морала и обективността в журналистическата професия, както и борбата срещу фалшивите новини във всичките им форми. „С оглед на тази цел, в управителния съвет на фондацията ще участват само изявени български журналисти, които винаги открито са отстоявали истината и не се страхуват да изразят личната си позиция“, добавя той.  \r\nПо думите му след регистрацията на фондацията, ще прехвърли изцяло в нейна полза собствеността на „Телеграф Медиа“, а с това и отговорността за издаваните от същото дружество печатни медии – „Телеграф“, „Монитор“, „Политика“ и „Меридиан мач“. „Така аз се оттеглям от активната издателска дейност, която оставям в ръцете на членовете на управителния съвет, като моето участие ще бъде ограничено единствено до финансовото подпомагане на дейността на фондацията за постигането на нейните цели“, допълва Пеевски. \r\n„Мисля, че е крайно време медийното съдържание да бъде управлявано от журналистите, защото само така би се гарантирала независимостта на медиите. Колко пъти през последните години сме ставали свидетели, как чисто медийни мероприятия се превръщат в олигархични срещи, където вместо журналисти виждаме рамо до рамо съмнителни бизнесмени, обвиняеми и подсъдими, както и лица със запорирано от държавата имущество. Това ли е медийната свобода, за която толкова се говори и която трябва да е барометъра на обществото - вместо търсещи истината журналисти, обвиняеми и подсъдими олигарси да определят общественото мнение и публичния дневен ред, водени единствено от личните си интереси и желанието си за саморазправа с институции или конкуренти?“, пита Пеевски. „Олигарсите, които вчера участваха в разграбването на националния капитал чрез бандитската приватизация, днес самодоволно размахват пръст като ментори от последна инстанция, използвайки медиите си да манипулират и да разпространяват фалшиви новини. Същите лица организираха години наред клеветническа кампания срещу мен поради причината, че моите медии осветяваха техните задкулисни сделки и единствени се противопоставяха на манипулациите им“, допълва той и подчертава, че като издател на печатни медии, не желае повече да бъде причисляван по какъвто и да е начин с тази група медийни собственици, а на създадената от тях изродена медийна среда е крайно време да се противодейства. „Редакционната политика трябва да се определя единствено от реалните събития и обществения интерес, а не от олигархични медийни кръгове. Само така българските медии ще могат да се освободят от всякакви зависимости и ще бъдат свободни – този път не само на думи, а страната ни няма да заема незавидно място по медийна свобода“, пише още Делян Пеевски.", "date": "2018.10.10", "title": "Делян Пеевски, ДПС: Отказвам се от сделката за „Телеграф Медиа“ и се оттеглям от активна издателска дейност"}
{"url": "http://www.focus-news.net/news/2018/10/10/2576818/dimitar-sevov-darzhaven-arhiv-plovdiv-golyamoto-predizvikatelstvo-e-da-poluchim-seriozna-finansova-pomosht-za-digitalizirane-na-dokumenti.html", "text": "Голямото предизвикателство в момента е да получим сериозна помощ при финансирането,свързано  с направлението дигитализиране на документи. Това каза за  Радио „Фокус“-Пловдив  Димитър Севов, директор на Държавен архив- Пловдив. „Техническата съоръженост на архивите , която, за да се получи такава професионална техника, с добри чисто технически възможности, е доста скъпа. Работим в тази посока ,защото получаването на такава техника ще мултиплицира в пъти дигитализирането на документите, за да може да се ползват през интернет. В последните 5-6 години Държавна агенция „Архиви“ и всички структурни звена направиха много сериозна стъпка в тази посока. В момента над 40 000 снимки са дигитализирани в цялата страна“, каза още Севов. По думите му издръжката на цялата Държавна агенция „Архиви“ е около 6 млн. лева, като от тях се отпускат пари на всяка регионална структура. „Те не са достатъчни, но очаквам на професионалния ни празник да се увеличи бюджетът ни,защото тогава ще можем много по-добре да изпълним и мисията си, и визията си, и оперативните цели, които сме си поставили. Гражданите ще могат много по-бързо да получават това, което се съхранява в нашите документални масиви“, добави още директорът. \r\nПо повод празника на архивиста е открита експозицията „Самолетостроенето в Казанлък“, който е бил един от центровете на самолетопроизводството в България. Изложбата е подредена в коридорите на Архива в Пловдив. Тя представя историята на самолетостроенето от 1926 до 1956 година. Севов добави, че документалистите имат нови партньори в лицето на Българското астронавтическо дружество-Пловдив и Музея на фотографиите и изобразителните изкуства в Казанлък. Той каза още, че Архивът си сътрудничи добре и с всички музеи в Пловдив, както и в Калофер, Карлово. Направени са няколко съвместни изложби с ОИ „Старинен Пловдив”. \r\nМария РУСЕВА", "date": "2018.10.10", "title": "Димитър Севов, Държавен архив-Пловдив: Голямото предизвикателство е да получим сериозна финансова помощ за дигитализиране на документи"}
{"url": "http://www.focus-news.net/news/2018/10/10/2576820/varna-vladimir-vladimirov-darzhaven-arhiv-varna-poluchihme-tsenno-darenie-na-golemiya-kompozitor-aran-barberyan-datef.html", "text": "Ценни документи на известния варненски композитор Аран Барберян Датеф са били дарени преди време на Държавния архив във Варна. Творецът е включен в енциклопедията на Американския биографичен институт „500-те най-влиятелни личности на планетата“. Това каза в интервю за  Радио „Фокус“ – Варна  началникът на структурата на културната институция в града Владимир Владимиров. По думите му особено ценни са и огромен обем от документи на варненския краевед Христина Стоева. Според ръководителя на Архива във Варна звеното разчита изключително много на частни дарители за попълване на фондовете.„Това е нашата цел. Защото държавните учредения са длъжни са ни предават документи. Докато става въпрос за лични документи, единственият начин да ги получим е чрез волята на дарителите. Все повече и повече се отваря вниманието към архивите. Говоря само за Варна, но предполагам, че е за цялата страна. Все повече млади хора идват, търсят информация. Много се надявам да е така и завбъдеще“, каза още Владимир Владимиров по повод празника на архивистите – 10 октомври. \r\nДиана СТОЕВА", "date": "2018.10.10", "title": "Варна: Владимир Владимиров, Държавен архив – Варна: Получихме ценно дарение на големия композитор Аран Барберян Датеф"}
{"url": "http://www.focus-news.net/news/2018/10/10/2576819/manfred-veber-enp-balgarskite-vlasti-sa-deystvali-barzo-i-efektivno-pri-razsledvaneto-na-ubiystvoto-na-viktoriya-marinova.html", "text": "Силно приветствам предварителните резултати от разследването на убийството на Виктория Маринова. Това е написал в профила си в социалната мрежа  „Туитър“  председателят на парламентарната група на Европейската народна партия (ЕНП) в Европейския парламент и кандидат за председател на Европейската комисия Манфред Вебер по повод задържането на Северин Красимиров, обвинен в убийството на 30-годишната журналистка от Русе. „Българските власти са действали бързо и ефективно. Имаме пълно доверие в българските власти в това да намерят справедливост за семейството и близките на Виктория Маринова“, е написал още Манфред Вебер.   Люба Алексиева", "date": "2018.10.10", "title": "Манфред Вебер, ЕНП: Българските власти са действали бързо и ефективно при разследването на убийството на Виктория Маринова"}
{"url": "http://www.focus-news.net/news/2018/10/10/2576829/gabrovo-poveche-ot-60-dobrovoltsi-ot-16-oblasti-na-stranata-se-vklyuchiha-v-chetvartoto-natsionalno-sastezanie-za-vazrastni-hora-organizirano-ot-bchk.html", "text": "Повече от 60 доброволци от 16 области на страната се включиха в четвъртото Национално състезание за възрастни хора, организирано от БЧК. Това съобщиха за  Радио „Фокус“ – Велико Търново  от регионалната структура на организацията в Габрово. Направленията, които бяха включени в надпреварата бяха свързани с подготовка за реакция при бедствия, оказване на първа помощ, на психологическа подкрепа и познания за правата на доброволците. Инициативата се провежда за четвърта поредна година и е част от дългосрочната политика на БЧК за активен и здравословен живот на възрастните хора.  \r\nУчастниците в отборите бяха обучени предварително от областните организации на БЧК в страната. Те преминаха през 16 състезателни пункта, където трябваше да се справят със задачи за оказване на първа помощ при спортни, битови и автомобилни инциденти, оказваха психосоциална подкрепа на пострадали при бедствия и показаха познания за правата на възрастните хора.  Представителния отбор от Габрово, в състав: Венета Динева – лидер, Стефка Крумова, Мала Николова и Детелина Андреева се класира на 8-мо място с 85.6% успеваемост. \r\nМария НЕДЕВА", "date": "2018.10.10", "title": "Габрово: Повече от 60 доброволци от 16 области на страната се включиха в четвъртото Национално състезание за възрастни хора, организирано от БЧК"}
{"url": "http://www.focus-news.net/news/2018/10/10/2576830/plovdiv-okrazhniyat-sad-ostavi-v-zatvora-mazha-prichinil-katastrofa-pri-koyato-zagina-taksimetrov-shofyor.html", "text": "Пловдивският окръжен съд остави без уважение искането на Никола Е. и защитниците му за незабавно освобождаване от Пловдивския затвор като неправомерно лишен от свобода. Това съобщиха от пресцентъра на  Съдебна палата - Пловдив . Съдът прие, че към момента на задържането му не е изтекла абсолютната давност за изпълнението на наказанието от две години лишаване от свобода, наложено му с присъда на Пловдивския окръжен съд. \r\nНикола Е. е задържан на 17.08.2018 г.във Великобритания, гр. Мичам, в изпълнение на Европейска заповед за арест, издадена от Окръжна прокуратура – Пловдив. Това е станало преди настъпването на абсолютната давност за изпълнение на наказанието, която е изтичала на 22.09.2018 г. Съдебните власти на Обединеното кралство са предали на България Никола Е., след което на 1 октомври тази година лицето е постъпило в Пловдивския затвор за изтърпяване на наказанието лишаване от свобода. \r\nСъдът прие, че действията по изпълнението на издадената Европейска заповед за арест и задържането на лицето са извършени  преди изтичането на абсолютната давност. Към настоящия момент Никола Е. има качество на осъдено лице, което търпи наложеното наказание от две години лишаване от свобода. По тези съображения съдът прецени, че не е налице незаконно задържане. \r\nНикола Е. /тогава служител на МВР/ е осъден на две години  лишаване от свобода при първоначален общ режим и е лишен от право да управлява МПС за срок от 5 години с влязла в сила присъда на Пловдивския окръжен съд. Той е наказан за това, че на 30 август 2009 г. в гр. Пловдив, в района на кръстовището на бул. „Пещерско шосе“ и ул. „Момина сълза“, при управление на МПС – лек автомобил „Ауди“, със скорост над 120 км/ч е нарушил правилата за движение по пътищата и по непредпазливост е причинил смъртта на Р. Н. Пострадалият таксиметров шофьор починал на 13.11.2009 г.  \r\nПрестъплението е извършено в пияно състояние, с концентрация на алкохол в кръвта на подсъдимия 1,59 промила на хиляда – престъпление по чл. 343 ал.3 предл. 1, вр. чл. 342 ал.1 от НК. Със същата присъда Никола Е. е осъден да заплати на съпругата  и на малолетната  дъщеря на починалия Р. Н. по 100 000 лева на всяка от тях. Делото е било разгледано по реда на съкратеното съдебно следствие и съгласно тогава действащия закон съдът е бил длъжен да наложи наказание под минимума. \r\nОсъденият се е укрил и е обявен за общодържавно издирване. Не е намерен в страната, което е наложило Окръжна прокуратура – Пловдив да издаде Европейска заповед за арест.  \r\nОпределението подлежи на протест и обжалване пред Апелативен съд – Пловдив на 16.10.2018 г. от 10.00 часа.", "date": "2018.10.10", "title": "Пловдив: Окръжният съд остави в затвора мъжа, причинил катастрофа, при която загина таксиметров шофьор"}
{"url": "http://www.focus-news.net/news/2018/10/10/2576831/normalno-se-osashtestvyava-dvizhenieto-po-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, с отлична видимост. През деня не са постъпвали сигнали за инциденти по републиканските пътища. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.10", "title": "Нормално се осъществява движението по пътищата в областта"}
{"url": "http://www.focus-news.net/news/2018/10/10/2576832/sputnik-arzhentina-razkritikuva-britanskite-voenni-ucheniya-i-raketni-izstreli-na-folklendskite-ostrovi.html", "text": "Британското посолството в Буенос Айрес е получило формална жалба от правителството на Аржентина във вторник, предава  Sputnik . \r\nОплакването идва, след като южноамериканската държава отхвърли военните учения на Великобритания на Фолклендските осстрови, насрочени за 15—29 октомври. \r\nУченията, които включват и ракетни изстрелвания, бяха разкритикувани от аржентинското външно министерство: „Аржентина отхвърля провеждането на тези учения на аржентинска територия, незаконно окупирана от Обединеното кралство“. \r\nПодобна жалба беше подадена и през 2016 година, когато в британските военни учения бяха извършени и обстрели с противовъздушни ракети „Rapier“ на Фолклендските острови. В отговор, британското правителство заяви, че това е „рутинна операция“, която се провежда два пъти в годината.  Йонислав Дочев", "date": "2018.10.10", "title": "Sputnik: Аржентина разкритикува британските военни учения и ракетни изстрели на Фолклендските острови"}
{"url": "http://www.focus-news.net/news/2018/10/10/2576826/desislava-lilova-darzhaven-arhiv-burgas-darzhavnite-arhivi-izpalnyavat-mnogo-kompleksna-rolya.html", "text": "Държавните архиви изпълняват много комплексна роля. Това каза за  Радио „Фокус“ – Бургас  Десислава Лилова, началник на отдел „Държавен архив“ – Бургас, по повод деня на архивиста. По думите й архивите изпълняват подбор на ценни документи, които да се запазят за идните поколения. Те се регистрират и се подлагат на обработка, а след това се стига до съхранението им. Следващата стъпка е предоставяне на документите за използване. „При нас постъпват документи на Областната администрация, общините, които са на територията на цялата Бургаска област, документи на териториалните структури на държавните органи и документите на държавни и общински институции. Държавният архив в Бургас съхранява една богата като документален масив област и би могъл да удовлетвори търсенията на много широк кръг потребители“, добави Лилова. \r\nТя каза още, че има протоколна книга с протоколи от заседания на общините, като архивът в Бургас е започнал дигитализирането на документите от Освобождението насам. Документите се групират в метаданни. Те са достъпни и могат да се разглеждат от всеки. Дигитализацията е започнала и е със специфични изисквания, като не се позволява вмешателство, като не се позволява дигитализиране на определени части от документите, а това се прави в тяхната цялост. \r\n„Във връзка с обогатяването на Националния архивен фонд, освен тези институции, които по закон са задължени да предават документи в архив, ние съхраняваме и документи на видни личности от местно значение“, допълни Десислава Лилова. \r\nМария КУРТЕВА", "date": "2018.10.10", "title": "Десислава Лилова, Държавен архив – Бургас: Държавните архиви изпълняват много комплексна роля"}
{"url": "http://www.focus-news.net/news/2018/10/10/2576833/burgas-intenzivno-e-dvizhenieto-v-rayona-na-voennomorskata-baza-kray-selo-atiya-i-pri-letishteto.html", "text": "Интензивен е трафикът в Бургас, предаде репортер на  Радио „Фокус“ – Бургас . По бул. „Захари Стоянов“ в посока ж. к „Меден Рудник“, където се извършват ремонтни дейности на пътната настилка. Натоварено е движението по централните улици „Цар Петър“, „Булаир“ и „Цар Симеон“ и по някои участъци от бул. „Мария Луиза“ и „Сан Стефано“, както и в района на кръстовището между улиците „Спортна“ и „Индустриална“, на кръстовището с кръгово движение „Трапезица“ и в района на Новата поща. В областта движението е по-интензивно в района на Военноморска база „Бургас“ край село Атия и по пътя Бургас – кв. „Сарафово“ при Летище „Бургас“. \r\nМария КУРТЕВА", "date": "2018.10.10", "title": "Бургас: Интензивно е движението в района на военноморската база край село Атия и при летището"}
{"url": "http://www.focus-news.net/news/2018/10/10/2576835/sliven-natovareno-e-dvizhenieto-po-patishtata-v-oblastta.html", "text": "Натоварено  е движението  по пътищата в Сливенска област, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.10", "title": "Сливен: Натоварено  е движението  по пътищата в областта"}
{"url": "http://www.focus-news.net/news/2018/10/10/2576828/varna-okrazhniyat-sad-otkaza-ekstraditsiya-na-turski-grazhdanin-obvinen-za-uchastie-v-teroristichna-organizatsiya-v-rodinata-si.html", "text": "Варненският окръжен съд отказа екстрадицията по искането на Главна републиканска прокуратура – Адана, Турция, на  лицето Мехмед Я., роден в южната ни съседка и притежаващ германско гражданство. Съдът измени и мярката му за неотклонение от „домашен арест” в „подписка” – до приключване на производството. Това съобщиха от пресцентъра на  съда . \r\nМехмед Я. е бил задържан на Летище „Варна” при пристигането му с полет от Дюселдорф на 2 септември, като целта на пребиваването му у нас е била почивка в к.к. Златни пясъци. Според информацията на Окръжна прокуратура мъжът бил издирван от 9г. с червен бюлетин на Интерпол – Анкара издаден на 22 август 2009 г. Причината за издирването му е била изтърпяване на присъда „лишаване от свобода“ от 6г. и 3 месеца за участие в терористична организация PKK/KONGRA в Турция. Мъжът е пристигнал в Германия като бежанец, като по-късно е получил германско гражданство и в момента работи като социален педагог там. \r\nВ днешното заседание становището на Варненската окръжна прокуратура бе, че не следва да се уважи искането за предаването на лицето Мехмед Я. на Турция.  Той е бил свален от всички бази данни на Интерпол, тъй като издирването му е било по искане на филиала на организацията в Анкара по политически причини, което е нарушение на конституцията на Интерпол. Според обвинението са налице основания за отказ за екстрадиция, тъй като мъжът е със статут на бежанец и гражданин на Германия. \r\nЗащитникът на исканото лице също сподели становището на прокурора. „Ако Мехмед Я. бъде върнат в страната си може да бъде подложен на тежко посегателство срещу неговата лична неприкосновеност и свобода“. \r\nЗа да се произнесе, съдът взе предвид обстоятелствата, че молбата за екстрадиция не отговаря в пълна степен на законовите изисквания. Не е била предоставена  пълна информация за престъплението, за което се иска екстрадицията, както и копие от приложимите законови разпоредби, включително давността. Не е приложен и първия съдебен акт на закрития Съд за държавна сигурност в Адана. Посочени са само в цифрово изражения разпоредбите от наказателния кодекс на Турция, въз основа на които е осъден, без словесното съдържание на цитираните престъпления. Категоричното основание за отказ от екстрадиция е безспорно установеното, че Мехмед Я. е признат за виновен и осъден на лишаване от свобода от извънреден съд, какъвто безспорно е бил и закрития съд постановил първата присъда. Съдебният състав не сподели доводите на представителя на прокуратурата, че Мехмед е преследван и осъден заради политическите си убеждения, възможното нечовешко отношение и липсата на справедлив процес в Република Турция. \r\nПо изложените съображения настоящият състав на Варненския окръжен съд отказа да изпълни искането на турските власти за екстрадиция на Мехмед Я. \r\nРешението подлежи на въззивна проверка от Апелативния съд -Варна по жалба или протест, допустими в седмодневен срок.", "date": "2018.10.10", "title": "Варна: Окръжният съд отказа екстрадиция на турски гражданин, обвинен за участие в терористична организация в родината си"}
{"url": "http://www.focus-news.net/news/2018/10/10/2576824/sofiya-desetki-roditeli-na-detsa-s-uvrezhdaniya-i-grazhdani-sa-se-sabrali-na-protest-pred-sgradata-na-ms.html", "text": "Десетки родители на деца с увреждания са се събрали на протест пред сградата на МС, предаде репортер на  Агенция „Фокус“ . Родителите на деца с увреждания отново излязоха на протест, въпреки подписания вчера план за действие по приемане на законодателството за хората с увреждания. Протестът е под надслов „Системата ни УБИВА всички - отговорност на Бойко Борисов“. Протестиращите настояват при тях да слезе премиерът Бойко Борисов, за да му потърсят сметка за неизпълнени ангажименти, за липсата на реални реформи и за незаинтересоваността от ефективно и компетентно управление. \r\nРодителите на деца с увреждания настояват за промени в Закона за хората с увреждания, в Закона за личната помощ и Закона за социалните услуги. Агенция „Фокус“  припомня: На 9 октомври 2018 г. министърът на труда и социалното подпомагане Бисер Петков и министърът на финансите Владислав Горанов подписаха план за действие по приемане на законодателството за хората с увреждания. В него се посочва, че на 11 октомври проектът на Закона за хората с увреждания ще се разгледа на Национален съвет за интеграция на хората с увреждания. На 16 октомври той ще бъде разгледан в Националния съвет за тристранно сътрудничество. На 17 октомври да влезе за одобрение в Министерски съвет и на 19 октомври да бъде в Народното събрание.", "date": "2018.10.10", "title": "София: Десетки родители на деца с увреждания и граждани са се събрали на протест пред сградата на МС"}
{"url": "http://www.focus-news.net/news/2018/10/10/2576825/afp-sasht-osadiha-uchastieto-na-venetsuelskoto-pravitelstvo-v-smartta-na-opozitsionen-chlen.html", "text": "САЩ обявиха, че осъждат „участието“, по техните думи, на правителството на Венецуела във фаталното падане от прозорец на член на опозицията, предава  AFP . \r\n„САЩ осъждат участието на режима на (венецуелския президент Николас) Мадуро в смъртта на венецуелския опозиционен съветник Фернандо Албан“, се казва в изявление на Белия дом. \r\nАлбан, 52-годишен член на общинския съвет на столицата Каракас, обвинен в участие в проваления опит за убийство на президента Николас Мадуро, е бил в предварително задържане в понеделник, по време на смъртта си. Властите обявиха, че той е извършил самоубийство.  Йонислав Дочев", "date": "2018.10.10", "title": "AFP: САЩ осъдиха „участието“ на венецуелското правителство в смъртта на опозиционен член"}
{"url": "http://www.focus-news.net/news/2018/10/10/2576837/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Сърбия Александър Вучич подчерта, че изборите в страната ще се проведат през 2020 г. и изрази надежди, че никой не мисли за насилствена смяна на властта, съобщава белградското електронно издание  Blic .  \r\n„Изборите са през 2020 г. Надявам се, никой не мисли за насилие, чрез което да вземе властта“, коментира Вучич в рамките на посещението си в Казахстан за участие в конференция в Астана. \r\n***  Македония ще започне присъединителните преговори за членство в НАТО на 18 и 19 октомври в централата на Алианса в Брюксел, съобщава електронното издание на скопския вестник  „Нова Македония“ . \r\nКакто информира на пресконференция правителственият говорител Миле Бошняковски, на последното заседание на кабинета е обсъдена и приета информацията за формиране на работна комисия, която ще бъде задължена да проведе присъединителните преговори. \r\nТой посочи, че Македония е напълно готова за тези разговори, като подчерта, че официалната делегация от правителството, в която ще има членове от повече ресорни министерства и институции, ще оглави националният координатор Стево Пендаровски. \r\n***  Министърът на външните работи на Гърция Панос Каменос предлага подписването на международни договори за сигурност с цел разрешаване на проблемите на Балканите и гарантиране на стабилността в региона, съобщава електронното издание на македонския вестник  „Вечер“ . \r\nСлед срещата с американския  министър на отбраната Джеймс Матис във Вашингтон, в изявление за медиите, Каменос подчерта,  че САЩ, с изграденото си доверие с гръцката армия, гръцкото правителство и гръцкият народ, са „възложили на страната ролята на централна ос на стабилност\" към Кипър, Израел, страните от Близкия изток, но и на север към Албания, България, Сърбия и Македония. \r\n„Смятам, че в рамките на тази политика, следващата стъпка ще бъде подписването общи отбранителни договори на ниво междудържавни споразумения, които ще помогнат в решаването на проблемите, но и по същество в изграждането на енергийната политика на региона“, поясни военният министър на Атина. \r\n***  Министър-председателят на югозападната ни съседка Зоран Заев се обърна към членовете на Комисията по конституционни въпроси с пояснения за предложението на правителството за промени в Основния закон, като призова всички да гласуват „за“, предава скопската информационна агенция  „Макфакс“ . \r\n„В духа на прозрачността, предложения за промени в Конституцията са достъпни за всички.  Общото заключение и обществените реакции са, че в тях няма нищо спорно. Академичната общественост оцени, че всичко е в съответствие с интересите на Македония и международните стандарти. Ясно е, че промените заслужават подкрепа от всички народни представители с цел членството в ЕС и НАТО, и по-добрия живот. Парламентът е институцията, която трябва да вземе решение в интерес на гражданите. Депутатите трябва да вземат решение според собствените си убеждения и без натиск от никого. Вашето решение ще изпрати в историята Бившата югославска република Македония\", бяха думите, с които Заев се обърна към депутатите. \r\nТой повтори четирите предложения за изменения - добавянето на прилагателното „северна\" към, преамбюла, териториалните гаранции и грижите за малцинствата в други страни. В крайна сметка той отново призова всички да се обединят около националните интереси на страната, подчертава агенцията. \r\n***  Вицепремиерът и министър на външните работи Ивица Дачич на Сърбия изнесе реч за откриването на конференция за предизвикателствата за сигурността на Балканите, която се провежда в румънския град Тимишоара. Говорейки за разпадането на СФР Югославия и косовския въпрос, Дачич коментира, че Европейският съюз се държи като „философ от Тибер, без да предложи нито едно решение“, отбелязва скопската електронна медия  A1 On . \r\n„Югославия се състоеше от шест нации и шест федерални единици. Вместо контролирано моделиране на разпадането на Югославия, ЕС позволи едностранни актове на отделните участници и ги призна. Така се стигна и до признаването на единица, която никога не е съществувала – Косово, което обяви едностранно независимост. ЕС действа като философ от Тибет. Той не предложи никакви решения или инициативи“, подчерта Дачич. \r\nСръбското външно министерство разпространи изявление, от което стана ясно, че Дачич е повторил позицията на Белград за промяна на границите. \r\n„ЕС ни казва, че няма промяна в границите, но какво става с въпроса за границите на Сърбия? Най-напред ги унищожиха, а после казаха, че вече няма промяна в границите. Не приемаме това, дори ако идва от Брюксел, Вашингтон, Москва. Когато Каталуния иска да се отдели, тя не може, а когато Косово иска, тогава може. Не е честно“, заяви ръководителят на сръбската дипломация при откриването на конференцията. \r\nАнализирайки миналото – от битката на Косово поле от XIV век, Дачич прецени, че „Сърбия е бомбардирана от НАТО, за да се създаде Косово като държава\". \r\nТой констатира, че стратегическа цел на Белград е членство в ЕС, което е възпрепятствано, докато не се постигне правно обвързващо споразумение с Косово, за което в „ЕС не знаят какво трябва да пише в него\". За да завърши речта си, Дачич посочи, че „стабилността в региона е важна и трябва да се търсят компромиси, вместо да се приемат едностранни действия \". \r\nРумъния, която през следващата година ще председателства Съвета на ЕС, е една от петте членки на Съюза, които не са признали Косово, за което Дачич изрази благодарност лично към първия дипломат на Букурещ Теодор Малешкану. \r\n***  Президентът на Косово Хашим Тачи заяви, че комисията по външни работи на Европейския парламент е приела проекторезолюция за Косово и други държави в Западните Балкани, предава държавната  „Радио и телевизия Косово (RTK)“ . \r\nВ пост в социалната мрежа „Фейсбук“ Тачи заяви, че комисията смята за възможна корекцията на границата между Косово и Сърбия. \r\n„Приветствам и благодаря на европейските депутати за вчерашния вот в комисията по външни работи на Европейския парламент и подкрепата за незабавната визова либерализация, както и окончателното мирно споразумение между Косово и Сърбия. Решението за визова либерализация за гражданите на Косово е не само заслужено, но и неправилно забавено. Относно финалната фаза на диалога за нормализацията на отношенията между Косово и Сърбия, приветствам факта, че комисията призовава за обширно и законово обвързващо споразумение, което ще бъде прието и от двете страни, което ще опази мултиетническия характер на нашите страни и което няма да създаде граници през етническите общности. Над всичко комисията по външни работи смята за възможна опцията за корекция на границата между Косово и Сърбия като едно компромисно решение за окончателното споразумение. Този подход и съдържанието на проекторезолюцията, приета от Комисията вчера, която се очаква да бъде гласувана на пленарното заседание на Европейския парламент, е идентична с нашия подход и аргументи за финалното споразумение. Проекторезолюцията е доказателство, че европейските депутати са осъзнали коя е най-възможната и реалистична опция за окончателното споразумение, което ще гарантира признаване на Косово от страна на Сърбия и членство в ЕС, НАТО и ООН. Надявам се, че тази проекторезолюция ще помогне на всички в Косово, по-специално на институциите и политическите партии да разберат коя опция може да доведе до крайно споразумение. Европейският парламент е единствената институция на ЕС, която се отнася към Косово като с независима и суверенна държава. Поради това, вчерашното гласуване в комисията по външни работи е силна подкрепа за финалното споразумение, която ще помогне на всички да превъзмогнат настоящето опасно статукво, което е с тенденция за влошаване не само за Косово, но и за региона“, написа Тачи в своя „Фейсбук“. \r\n***  Властите в България не предприемат ефективни мерки за предотвратяване на актовете на вандализъм по отношение на паметниците на съветските войни-освободители. Това заяви по време на брифинг говорителят на министерството на външните работи на Русия Мария Захарова, цитирана от  ТАСС . \r\n„В нощта на 4 октомври е бил извършен пореден акт на осквернение на паметника на съветските войни в София“, отбеляза Захарова. „Настойчиво призоваваме ръководството на България да попречи на инцидентите с вандализъм срещу паметника в последно време и да гарантира неговата сигурност в съответствие с руско-българските споразумения“. \r\n„Нужно е да констатираме, че българската страна така и не предприема ефективни мерки за недопускането на подигравките с паметника на съветските войни, които са дали живота си за спасението на човечеството от нацизма“, подчерта тя. \r\n***  Президентът на Турция Реджеп Тайип Ердоган призова африканските държави да търгуват и да правят съвместни бизнеси с Турция използвайки своите местни валути, пише електронното издание на турския вестник  Hurriyet . \r\n„Нека да спасим нашата търговия от рисковете, които чуждестранните валути представляват“, заяви той по време на турско-африканския икономически и бизнес форум в Истанбул. \r\nТой подчерта, че те трябва да предприемат стъпки за спасяване на своите държави от валутния натиск. \r\n„Ние направихме този въпрос приоритетен, тъй като страната ни наскоро беше изправена пред спекулативни атаки“, заяви Ердоган. \r\nТой добави, че е важно да се вярва в алтернативните начини. \r\n„Готови сме да подсилим нашите търговски отношения използвайки местни валути, не само с основните ни търговски партньори, но и с нашите африкански приятели“, добави турският държавен глава. \r\nТурция насърчава търговията с местните валути, като обвинява американската администрация за това, че използва долара като инструмент за нападение над икономиките на другите държави, припомня турският вестник. \r\n***  САЩ обявиха, че осъждат „участието“, по техните думи, на правителството на Венецуела във фаталното падане от прозорец на член на опозицията, предава  AFP . \r\n„САЩ осъждат участието на режима на (венецуелския президент Николас) Мадуро в смъртта на венецуелския опозиционен съветник Фернандо Албан“, се казва в изявление на Белия дом. \r\nАлбан, 52-годишен член на общинския съвет на столицата Каракас, обвинен в участие в проваления опит за убийство на президента Николас Мадуро, е бил в предварително задържане в понеделник, по време на смъртта си. Властите обявиха, че той е извършил самоубийство. \r\n***", "date": "2018.10.10", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/10/2576838/kazanlak-beseda-na-tema-obshtinska-biblioteka-iskra-istoricheski-most-mezhdu-minalo-i-badeshte-be-iznesena-pred-uchenitsi-ot-matematicheskata-gimnaziya.html", "text": "„Общинска библиотека „Искра” – исторически мост между минало и бъдеще” - на тази тема пред ученици от Математическа гимназия „Никола Обрешков” бе изнесена беседа за богатствата на фондовете на библиотеката, съхраняващи историческата книжовна памет на Казанлъшкия край, предаде кореспондент на  Радио „Фокус“ . В беседата беше поставен акцент върху Фонд „Редки и ценни издания” с Колекции: Славяноезични и чуждоезични ръкописи; Български старопечатни книги и старопечатни издания 1806-1878 г., Български редки и ценни издания след 1878 г., Чужди старопечатни, редки и ценни издания и Краеведски фонд. Представена беше и дейността на Библиотека „Искра” – проекти, културни събития, работата на отделите и услугите, които се предлагат на ползвателите. Представен беше и сайтът на библиотеката – използване на електронни каталози: Книги и Краезнание и електронни ресурси; Архив на местните вестници до 1944 г. и Сватбените обичаи при различните етноси. \r\nСлавяна ГАЙДАРОВА", "date": "2018.10.10", "title": "Казанлък: Беседа на тема „Общинска библиотека „Искра” – исторически мост между минало и бъдеще” бе изнесена пред ученици от Математическата гимназия"}
{"url": "http://www.focus-news.net/news/2018/10/10/2576839/lora-lyubenova-glavna-direktsiya-granichna-politsiya-okolo-3-km-e-dalga-kolonata-ot-tovarni-avtomobili-predi-granichen-punkt-kulata.html", "text": "Около 3 км е дълга колоната от товарни автомобили преди граничен пункт „Кулата“. Това каза за  Радио „Фокус“ – Пирин  Лора Любенова, говорител на Главна дирекция „Гранична полиция“. По думите й движението на товарни автомобили е интензивно и на вход, и на изход от страната. Лора Любенова съобщи също, че има забавяне на обработката на камионите при кантарите на Митницата на пункта. \r\nДенис НИКИФОРОВ", "date": "2018.10.10", "title": "Лора Любенова, Главна дирекция „Гранична полиция“: Около 3 км е дълга колоната от товарни автомобили преди граничен пункт „Кулата“"}
{"url": "http://www.focus-news.net/news/2018/10/10/2576841/petchlenen-sastav-na-vas-shte-razgleda-na-15-noemvri-2018-g-deloto-za-promenite-v-plana-za-upravlenie-na-pp-pirin.html", "text": "На 15 ноември 2018 г. петчленен състав на ВАС ще разгледа делото за промените в Плана за управление на ПП „Пирин“. Дело № 12379/2018 г. е образувано по две касационни жалби на Министерски съвет на Република България и на министъра на околната среда и водите срещу Решение № 10238/27.07.18 г. на тричленен състав на ВАС, с което бяха отменени промените в Плана за управление на Национален парк „Пирин“. Това съобщиха от  пресцентъра на ВАС. \r\nКъм делото е приложено и разпореждане на председателя на ВАС във връзка с искане на Асоциация на парковете в България и група граждани изборът не само на съдията докладчик, но и на членовете на петчленния състав, да се определи в присъствието на журналисти и IT специалисти.  \r\nИзборът на съдията докладчик и съдебния състав по всички дела във ВАС се извършва при строга регламентация, отчетност и поддръжка на архив, което е гарант за прозрачен и публичен съдопроизводствен процес. Искането за присъствието на журналисти и IT  специалисти в сградата на ВАС  не следва да бъде насочено към председателя на ВАС, тъй като същият този избор се извършва фактически в сградата на ВСС, където е разработен, разположен и поддържан сървърът с програмния продукт, извършващ  разпределението на делата във ВАС. Всички фактически действия, извършвани във ВАС, се удостоверяват с подробен протокол, който е публично достъпен и се прилага по всяко дело, се казва в разпореждането.  \r\nМоля вижте  целия текст на разпореждането в прикачения файл. \r\nНа 15 ноември 2018 г. петчленен състав на ВАС ще разгледа и дело № 12369/2018 г. по жалба на „АЕЦ Козлодуй – Нови мощности“ ЕАД срещу решение по адм. дело № 3947/2015 г.  \r\nС решение от 17 май т.г. тричленен състав на Пето отделение на ВАС отмени  оценката за въздействие на околната среда, с която е одобрено осъществяването на инвестиционно предложение „Изграждане на нова ядрена мощност от най-ново поколение на площадката на АЕЦ „Козлодуй“ на Площадка 2.", "date": "2018.10.10", "title": "Петчленен състав на ВАС ще разгледа на 15 ноември 2018 г. делото за промените в плана за управление на ПП „Пирин“"}
{"url": "http://www.focus-news.net/news/2018/10/10/2576842/mariela-tsoneva-obshtina-veliko-tarnovo-obshtinata-nikoga-ne-propuska-vazmozhnosti-za-podobryavane-na-oblika-na-grada-i-privlichaneto-na-posetiteli.html", "text": "Община Велико Търново никога не пропуска възможности за реализация на проекти, които биха подобрили облика на града и била привлекли повече туристи. Това заяви в ефира на  Радио „Фокус“ – Велико Търново  Мариела Цонева, директор Дирекция „Проекти и програми“ в местната администрация. Финансиране, по думите й се търси както от европейски програми, така и от всеки друг източник, който е различен от общинския бюджет.  \r\n„Ние се стремим не само да подобряваме външния облик на града, но и да поддържаме едно високо ниво на инфраструктура, не говоря само за техническа инфраструктура – по отношение на паркове, пътища и улици, но и за културна, образователна и социална инфраструктура.  Надявам с усилията на всички, които са в екипа на Дирекция „Проекти и програми“ и колегите от другите дирекции, ние да използваме всеки шанс, който може да финансира подобно начинание“, заяви още Мариела Цонева и уточни, че в момента в Общината се провеждат редица процедури, които са свързани с реализацията на посочените от нея идеи. \r\nЛуиза ТРАНЧЕВА", "date": "2018.10.10", "title": "Мариела Цонева, Община Велико Търново: Общината никога не пропуска възможности за подобряване на облика на града и привличането на посетители"}
{"url": "http://www.focus-news.net/news/2018/10/10/2576843/kathimerini-tri-zheni-sa-bili-namereni-martvi-blizo-do-gratsko-turskata-granitsa.html", "text": "Гръцките власти обявиха, че телата на три жени, за които се вярва че са навлезли в Гърция нелегално от Турция, са били намерени в североизточната част на страната, предава електронното издание на гръцкия вестник  Kathimerini . \r\nПолицията обяви, че телата са били открити близо до река Марица, която минава до наземната граница между Турция и Гърция. \r\nРайонът е значителна входяща точка за мигранти, опитващи се да навлязат в Гърция нелегално.  Йонислав Дочев", "date": "2018.10.10", "title": "Kathimerini: Три жени са били намерени мъртви близо до гръцко-турската граница"}
{"url": "http://www.focus-news.net/news/2018/10/10/2576840/anadolu-agency-broyat-na-zaginalite-v-indoneziya-dostigna-do-2-045-dushi.html", "text": "Броят на загиналите в следствие на земетресението и последвалото го цунами в Индонезия достигна до 2 045 душу, според Националната бедствена агенция на страната, предава  Anadolu Agency . \r\nСутопо Пурво Нугрохо, говорителят на агенцията, заяви че броят на загиналите от земетресението на 28 септември и последвалото го цунами е достигнал до 2 045 души, докато ранените са над 10 000. \r\nНугрохо добави, че 671 души са все още изчезнали, а 82 775 души са били преселени след бедствието. \r\nОбщо 67 310 сгради, включително 1 736 училища и 20 медицински центъра, са със сериозни, добави той. \r\nСпасителните и издирвателни работи в региона се очаква да приключат в четвъртък. \r\nЗеметресение с магнитуд 7.4 разтресе остров Сулавеси, предизвиквайки цунами в градовете Донгала и Палу, които достигнаха до височина от три метра, припомня Anadolu.  Йонислав Дочев", "date": "2018.10.10", "title": "Anadolu Agency: Броят на загиналите в Индонезия достигна до 2 045 души"}
{"url": "http://www.focus-news.net/news/2018/10/10/2576844/gd-granichna-politsiya-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и ГКПП \"Лесово\" на българо-турската и на ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен на изход за товарни автомобили, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . По информация на говорителя на ГД \"Гранична полиция\" Лора Любенова на българо-гръцката граница трафикът на товарни автомобили е интензивен в двете посоки, като на българска територия преди пункта се е образувала колона от камиони с дължина 3 километра. \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.10.10", "title": "ГД \"Гранична полиция\": На ГКПП \"Капитан Андреево\", ГКПП \"Лесово\", ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/10/10/2576847/ministar-nikolina-angelkova-razgovarya-v-riyad-s-prints-sultan-bin-salman-bin-abdulaziz-al-saud-tya-e-na-rabotno-poseshtenie-v-sauditska-arabiya-po-negova-pokana.html", "text": "Министърът на туризма Николина Ангелкова разговаря в Рияд с Негово Кралско Височество Султан бин Салман бин Абдулазиз Ал Сауд – принц на кралството и председател на Комисията по туризъм и национално наследство на Саудитска Арабия. Тя е на работно посещение в страната по негова покана заедно с представители на българския туристически бизнес. Това съобщиха от пресцентъра на  Министерството на туризма . По време на срещата министърът подчерта, че кралството е сред желаните партньори на България за сътрудничество в различни сфери, и предстои откриване на българско посолство в Рияд.  \r\nЗначимо събитие в досегашната история на двустранните отношения е официалната визита на министър-председателя Бойко Борисов в кралството през ноември 2017 г., посочи министър Ангелкова и изказа благодарност към Негово Кралско Височество за организираното посещение за нашата делегация в Саудитския национален музей. Тогава принцът запозна гостите с експозицията „Пътищата на Арабия“, част от фонда на културната институция, и бяха обсъдени възможностите за размяна на пътуващи музейни изложби в двете столици. \r\nПо време на правителственото посещение миналата година бе изразена политическа воля за постигане на бърз напредък и решително засилване на взаимния диалог между компетентните институции на двете страни на различни нива, акцентира министър Ангелкова. Тя посочи, че са в ход конкретни стъпки по Меморандума за разбирателство за сътрудничество в областта на туризма, което бе подписано в София лично от принца по време на визитата му в българската столица през октомври 2016 г. Тогава той успя да разгледа някои от природните и културните забележителности в региона. Освен в Рияд министър Ангелкова имаше през последните две години ползотворни срещи с него в рамките на важни икономически и туристически форуми в Мадрид, Чънду, Буенос Айрес  \r\nНашата страна предоставя изключително благоприятни условия за бизнес партньори и чуждестранни инвеститори, каза министър Ангелкова. Според нея бъдеща авиовръзка между България и Саудитска Арабия ще допринесе за сближаването и опознаването на двете страни и за разгръщане на потенциала им като икономики и туристически дадености.  \r\nМинистър Ангелкова обърна внимание и върху политиката на България да развива устойчив туризъм чрез популяризиране на културното наследство. Наша е идеята за създаване на обща карта на европейските културно-исторически забележителности, както и на Общ балкански туристически маршрут, чиито основни теми е наследството на ЮНЕСКО, съобщи тя.  \r\nМинистърът отправи и лична покана към Негово Кралско Височество за участие в предстоящия Втори международен конгрес на световните цивилизации и историческите маршрути, който се подготвя съвместно със Световната организация по туризъм към ООН през ноември 2018 г. В изпълнение на ангажиментите по меморандума за разбирателство предстои посещение в България на представители на саудитската Комисия по туризъм и национално наследство през 2019 г., по време на което ще бъде дискутирана връзката между туризма, занаятчийството и промотирането на изкуствата. Предвижда се да бъде проведен и съвместен бизнес форум. България ще се представи като конкурентна дестинация за четири сезона и на туристическото изложение Jeddah Intl. Travel & Tourism Exhibition и Riyadh Travel Fair през следващата година, бе анонсирано на срещата.", "date": "2018.10.10", "title": "Министър Николина Ангелкова разговаря в Рияд с принц Султан бин Салман бин Абдулазиз Ал Сауд, тя е на работно посещение в Саудитска Арабия по негова покана"}
{"url": "http://www.focus-news.net/news/2018/10/10/2576836/ombudsmanat-maya-manolova-se-vklyuchi-v-protesta-na-mayki-na-detsa-s-uvrezhdaniya.html", "text": "Омбудсманът Мая Манолова се включи в протеста на майки на деца с увреждания, предаде репортер на   Агенция „Фокус“ . Въпреки споразумението, което беше постигнато вчера между социалния министър Бисер Петков и финансовия Владислав Горанов, омбудсманът Мая Манолова заяви, че ще продължи да подкрепя протестните действия на майките на деца с увреждания до приемането и на последните промени в Закона за хората с увреждания и Закона за личната помощ.", "date": "2018.10.10", "title": "Омбудсманът Мая Манолова се включи в протеста на майки на деца с увреждания"}
{"url": "http://www.focus-news.net/news/2018/10/10/2576850/veliko-tarnovo-remont-za-620-000-evro-predstoi-v-hudozhestvenata-galeriya-boris-denev-ochakva-se-deynostite-da-startirat-prez-proletta.html", "text": "РРемонт за 620 000 евро предстои в Художествената галерия „Борис Денев“ във Велико Търново. Очаква се дейностите да стартират през пролетта, съобщи в предаването „Царевеград Търнов – славата и величието на България“ на  Радио „Фокус“  Мариела Цонева, директор Дирекция „Проекти и програми“ в Община Велико Търново. Тя уточни, че дейностите се финансират по проекта „Изкуство и култура – общонационални и трансгранични активи в подкрепа на устойчивото развитие на туризма“ на програма Interreg V-A Румъния – България. Общата стойност е 1, 487 млн. евро – за всички партньори.  \r\n„За Община Велико Търново бюджетът е 749 956 евро. А от тази сума, приблизително 750 000 евро, 620 000 евро са за строително-монтажните работи, предмет на инвестицията, която планираме – в най-скоро бъдеще да внедрим мерки за енергийна ефективност в сградата на художествената галерия“, допълни Мариела Цонева. Останалите партньори по проекта са Община Калафат – Румъния и фондация „Лице за изкуство и култура“, която е неправителствена организация от град Плевен. „Тя играе важна роля, предвид условието в проекта, освен твърди мерки да има и т.нар. меки мерки или създаване на културни  и туристически услуги. Такива ще бъдат създадени 5 туристически услуги, съвместни, заедно с румънската страна. Ще бъде изработен уеб портал, ще бъдат създадени две мобилни приложения. Две културни събития, от двете страни на Дунава, се предвижда да бъдат реализирани от партньорите в България, а от страна на Община Калафат ще бъдат разработени маркетингова стратегия на продукта, промоционална кампания, един каталог и един календар“, обясни още експертът.  \r\nСрокът за реализация на проекта е 36 месеца. До края на годината се очаква да бъдат обявени обществените поръчки за ремонтите, а през пролетта на 2019-та да стартират реалните дейности. \r\nЛуиза ТРАНЧЕВА", "date": "2018.10.10", "title": "Велико Търново: Ремонт за 620 000 евро предстои в Художествената галерия „Борис Денев“, очаква се дейностите да стартират през пролетта"}
{"url": "http://www.focus-news.net/news/2018/10/10/2576834/dobrich-mayki-na-detsa-s-uvrezhdaniya-se-sabraha-pred-sgradata-na-oblastna-uprava-za-da-izrazyat-neudovletvorenieto-si-ot-grizhata-na-darzhavata-za-tehnite-semeystva.html", "text": "Майки на деца с увреждания се събраха пред сградата на Областна управа, за да изразят неудовлетворението си от грижата на държавата за техните семейства, предаде кореспондент на  Радио „Фокус” – Варна . Групата бе малобройна, без протестни плакати. Стела Илиева заяви своята позиция и тази на останалите майки: „Този Закон за хората с увреждания е вреден за мен. Това са все още едни много неизяснени неща. Аз най-вече имам обръщение към премиера: Кога той ще накара неговите хора, които трябва да правят закони, на които се плаща да правят закони, да работят, да си свършат работата, да следват Конвенцията за права на хора с увреждания и да станем една европейска държава?“. Стела Илиева посочи, че като че ли вече хората са се обезверили и са загубили вяра, че има смисъл от протести, защото „това правителство няма желание да направи реформи за хората с увреждания“. Според събралите се майки няма желание техните искания да бъдат удовлетворени. „Беше едно лудо шикалкавене, бяха платени-неплатени зелени, червени. Ето ви сега национално представените организации са против, а вие, майките, имате това и онова. Четири месеца палаткуване в София, четири месеца ходене по работни групи. Не може премиерът да излиза в медийното пространство и да хвърля едни пари, ето ви тука едни 150 млн. ви даваме, и едва ли не вземете вече и млъкнете. След като ги дават тези пари, те къде ще отидат, след като няма реформа, след като няма работещи закони, след като няма нищо черно на бяло направено. Как ще ги разпределят, на кого ще ги дадат?“, попита Стела Илиева. Майките бяха пред сградата на Областна управа заедно със своите деца, някои от които държаха в ръка черен балон. \r\nЖулиета НИКОЛОВА", "date": "2018.10.10", "title": "Добрич: Майки на деца с увреждания се събраха пред сградата на Областна управа, за да изразят неудовлетворението си от грижата на държавата за техните семейства"}
{"url": "http://www.focus-news.net/news/2018/10/10/2576851/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици, уточниха за  Радио „Фокус“ – Велико Търново  от Областно пътно управление. \r\nУсловията за пътуване на територията на Великотърновска област са нормални. \r\nОтворен за движение на всички превозни средства е Проходът на Републиката. \r\nОграничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nМария НЕДЕВА", "date": "2018.10.10", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/10/10/2576845/mishel-barnie-brekzit-oznachava-nov-kontrol-varhu-targoviyata-kam-severna-irlandiya.html", "text": "Великобритания ще трябва да приеме ограничен нов административен контрол върху търговията със Северна Ирландия при каквото и да е споразумение за Брекзит, предупреди главният преговарящ на ЕС за Брекзит Мишел Барние, предава  AFP . \r\n„ЕС и Великобритания изключват да има физическа граница на остров Ирландия, поради което всичко, което пристига в Северна Ирландия, ще пристига и в нашия единен пазар“, заяви Барние. \r\nБританският премиер Тереза Мей настоява, че няма да се съгласи на никакъв Брекзит, който би посегнал на британския суверенитет и нейните северноирландски съюзници в парламента отхвърлиха подобни процедури.  Йонислав Дочев", "date": "2018.10.10", "title": "Мишел Барние: Брекзит означава нов контрол върху търговията към Северна Ирландия"}
{"url": "http://www.focus-news.net/news/2018/10/10/2576853/gabrovo-ogranicheno-e-dvizhenieto-v-uchastak-ot-patya-mezhdu-sevlievo-i-draganovtsi.html", "text": "Движението в участък от път Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nПропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.10", "title": "Габрово: Ограничено е движението в участък от пътя между Севлиево и Драгановци"}
{"url": "http://www.focus-news.net/news/2018/10/10/2576855/veliko-tarnovo-uchenitsi-ot-grada-izprobvaha-novite-ploshtadkite-za-patna-i-pozharna-bezopasnost.html", "text": "30 ученици от Велико Търново се обучаваха на новите площадки за пътна и пожарна безопасност, които бяха открити преди месец в село Балван. Децата от ОУ „Петко Р. Славейков“ във Велико Търново  и техните учители се увериха, че новите придобивки са много полезни както за практически занимания, така и за теория. Това съобщиха от пресцентъра на  Община Велико Търново . \r\nСлужители на областните дирекции на МВР и на пожарната влязоха в ролята на лектори и треньори. Малчуганите се учиха как да гасят пожар и да помогнат на човек, изпаднал в беда заради огнена стихия. Децата се запознаха с различните видови пътни знаци и маркировка и с правилата за движение.  \r\nУчениците бяха приветствани от директора на общинската дирекция „Социални дейности и здравеопазване“ Росица Димитрова, както и от началниците на отдел „Охранителна полиция“ и на сектор „Пътна полиция“ – комисар Стефан Николов и главен инспектор Атанас Атанасов.  \r\nДвете нови площадки са единствени по рода си в България. Създаването им е резултат от партньорството между Община Велико Търново, Областната дирекция на МВР, Регионалната дирекция „Пожарна безопасност и защита на населението“, Сдружението на кметовете и кметските наместници, дарителската организация „Св. Иван Рилски“ и Съюза на пивоварите в България. \r\nПридобивките могат да бъдат ползвани както от малчуганите и учениците от центровете за работа с деца и младежи в населените места от общината, така и от деца от Велико Търново и цяла България.", "date": "2018.10.10", "title": "Велико Търново: Ученици от града изпробваха новите площадките за пътна и пожарна безопасност"}
{"url": "http://www.focus-news.net/news/2018/10/10/2576852/ministar-nikolina-angelkova-predstavi-v-publichniya-investitsionen-fond-na-sauditska-arabiya-vazmozhnostite-za-investitsii-po-chernomorieto-ni.html", "text": "Възможностите за разширяване на сътрудничеството със Саудитска Арабия и за привличане на повече инвестиции към Българското Черноморие обсъди в Рияд министърът на туризма Николина Ангелкова с Ясир Отхман Ал-Румаян, изпълнителен директор на Публичния инвестиционен фонд на Саудитска Арабия. Това съобщиха от пресцентъра на  министерството . Двамата се обединиха около становището, че между страните има много неизползвани възможности за стимулиране на инвестициите в различни икономически сфери, особено в туризма. \r\nМинистър Ангелкова припомни успеха от посещението на българския премиер Бойко Борисов в Саудитска Арабия начело на голяма делегация през ноември 2017 г., като изтъкна, че то е доказателство за политическата воля за ползотворно сътрудничество между двете държави. След тази първа по рода си мащабна визита двустранното сътрудничество се активизира и за нас е много важно да продължаваме да го развиваме, каза тя.   \r\nТуризмът е хоризонтална политика и можем да привличаме инвестиции в много сектори, свързани с предлагането на туристически услуги. България отчита устойчиви ръстове в туризма през последните години, което стимулира реализацията на бизнес проекти от различни държави, заяви министър Ангелкова и даде конкретни примери с хотелиерството, изграждането на балнео- и СПА комплекси, популяризирането на артефакти, на които България е много богата, производството на минерална вода и др.  \r\nТя представи огромния туристически потенциал на страната ни за масов  и специализиран туризъм. Преди няколко години България имаше имиджа на нискобюджетна дестинация, но вече се утвърждава като предпочитана дестинация за висококачествени услуги на разумна цена, стана ясно от изявлението й. По време на срещата бе направена презентация за България като маршрут за четири сезона и отлично място за инвестиции, особено по Черноморието.  \r\nИзпълнителният директор на Публичния инвестиционен фонд на Саудитска Арабия Ясир Отхман Ал-Румаян увери гостите си, че страната му има интерес да разширява инвестициите си в чужбина и туристическият сектор на България е перспективен в това отношение.", "date": "2018.10.10", "title": "Министър Николина Ангелкова представи в Публичния инвестиционен фонд на Саудитска Арабия възможностите за инвестиции по Черноморието ни"}
{"url": "http://www.focus-news.net/news/2018/10/10/2576856/kiril-dobrev-bsp-sbarkana-e-iztsyalo-filosofiyata-i-nachina-na-razpredelyane-na-sredstvata-za-obshtinite.html", "text": "Сбъркана е изцяло философията и начина на разпределяне на средствата. Това каза преди разговор относно проекта на БСП „Визия за България” в Благоевград Кирил Добрев, зам.- председател на БСП, предаде репортер на  Радио „Фокус“- Пирин.  Коментарът беше направен във връзка с некоректното разпределение на финансови средства, особено в малките общини и тези, на които кметовете не са от ПП ГЕРБ. „Говорим за финансови излишъци, които са изключително и само по документи и се разпределят непрозрачно. Близо 100 са общините, които не са получили нито един лев, а останалите са богопомазани“, коментира Добрев. По думите му единственото, което се прави с тези средства е да се купува политическо влияние. „Голяма част от общините на ДПС, да не кажа всички, получават един добър ресурс и ДПС в удобни за управлението моменти, помага на това правителство, да мине този или онзи закон. Да не кажа, че минаха на друго ниво, благодарение на нашето отсъствие от парламента, ДПС се договарят кои закони могат да влизат и кои не. Реално това управление е до края на своя мандат ще бъде зависимо от ДПС“, каза Добев.  \r\nТой коментира и случая с убитата журналистка в Русе, като каза, че още от началото е вярвал, че това е един криминален случай и според него полицията и прокуратурата са си свършили работата. „Що се отнася до общественото напрежение, това правителство буквално „седи върху буре с барут“. „Всяка една несправедливост избухва в обществено напрежение и това се дължи на факта, че хората не вярват на институциите и на правителството“, каза още Добрев.  \r\nЛора КАЛЧЕВА", "date": "2018.10.10", "title": "Кирил Добрев, БСП: Сбъркана е изцяло философията и начина на разпределяне на средствата за общините"}
{"url": "http://www.focus-news.net/news/2018/10/10/2576846/sofiya-okolo-200-dushi-se-sabraha-pred-sgradata-na-ms-v-podkrepa-na-maykite-na-detsa-s-uvrezhdaniya.html", "text": "Около 200 души се събраха пред сградата на МС в подкрепа на майките на деца с увреждания, предаде репортер на   Агенция „Фокус“ . В района има засилено полицейско присъствие.", "date": "2018.10.10", "title": "София: Около 200 души се събраха пред сградата на МС в подкрепа на майките на деца с увреждания"}
{"url": "http://www.focus-news.net/news/2018/10/10/2576857/sport-adrian-andreev-e-polufinalist-na-mladezhkata-olimpiada.html", "text": "Адриан Андреев се класира за полуфиналите на продължаващите в Буенос Айрес младежки олимпийски игри. Поставеният под номер 6 в схемата българин победи с лекота румънеца Филип Кристиан Яну с 6:2, 6:4. Двубоят продължи час и половина.   \r\nВ мач за влизане във финала Андреев ще срещне представителя на домакините Факундо Акоста Диас. Полуфиналът е насрочен за утре,  четвъртък от 16:00 часа българско време.", "date": "2018.10.10", "title": "Спорт: Адриан Андреев е полуфиналист на младежката олимпиада"}
{"url": "http://www.focus-news.net/news/2018/10/10/2576859/lokalno-makedoniya-pensionerite-sa-ideilnite-turisti.html", "text": "60-годишните са любимите гости, защото харчат най-много пари и прекарват повечето дни на почивка, предава македонският сайт „Локално“, цитирайки проучване, проведено в Обединеното кралство.  \r\nСпоред него цената за планирането на почивка е най-малкият фактор, с който се ръководят по-възрастните туристи между 60 и 69 години, които средно харчат около 800 паунда за настаняване и пътуване. Пребиваването им средно е по 11,5 дни, а в частност британските проучвания показват, че пенсионираното население има тенденция на растеж, както и че в продължение на една година \"възрастните\" се решават на повече пътувания, предава в рубриката „Балкански туристически часовник“ на  Радио „Фокус“ . „Локално“ предава, че проучването обхваща 5 000 британски туристи от различни възрасти и определя като интересен фактът, че между 50 и 59-годишните са предразположени да експериментират и да посещават места, за които рядко се решават младите хора и женените двойки. Освен това по-възрастните взимали  предвид по-голям брой дестинации за почивка.  \r\nДанните показват още, че туристите между 30 и 39 години се оказва, ще бъдат по-малко авантюристични при планирането на пътуванията си и по-често си избрат курорти със СПА центрове заради малките деца. Интересното е, че най-голям интерес за къмпинг и различни видове пътувания са хората на възраст между 40 и 49 години, а най-предпочитаната дестинация за приключенско пътуване между анкетираните 18 и 29-годишни, е Азия, предава медията.", "date": "2018.10.10", "title": "„Локално“ (Македония): Пенсионерите са идеилните туристи"}
{"url": "http://www.focus-news.net/news/2018/10/10/2576858/predstoyashti-sabitiya-v-stranata-za-11-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nВ 17.00 часа в Дома на културата министърът на образованието и науката Красимир Вълчев ще бъде гост на концерт по повод юбилея на Университета по хранителни технологии.  \r\n*** \r\nЗам.-министърът на регионалното развитие и благоустройството и ръководител на Управляващия орган на ОПРР Деница Николова ще посети Казанлък.  В 12.30 часа тя ще открие обновената детска градина  „Слънце“ . От 14.00 часа в Конферентната зала на Културно-информационния център (ул. „Искра“ № 4), зам.-министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.   \r\n*** \r\nОт 14.30 часа в Стрелковия комплекс към затвора в Плевен заместник-министърът на правосъдието проф. Николай Проданов ще награди победителите в 1-вия турнир по стрелба с пистолет между служителите от затворите в страната. \r\n*** \r\nОт 9.00 часа 9 състав на Специализирания наказателен съд ще гледа делото срещу Ради М., Павлин С. и И. П., обвинени в длъжностно присвояване, за улесняването на което е извършено и друго престъпление, не по- тежко наказуемо. \r\n***   \r\nОт 9.00 часа 3 състав на Софийския градски съд ще гледа делото срещу Константин С. обвинен за неправомерно присъединяване към електропреносна мрежа, чл. 234 НК. \r\n*** \r\nОт 09.30 часа в Представителството на Европейската комисия в България, природозащитната организация WWF България организира кръгла маса и публичен дебат на тема „Справедлив енергиен преход“.   \r\n*** \r\nОт 9.30 часа 14 състав на Специализирания наказателен съд ще гледа делото срещу Петър А., Красимир В. и др., обвинени в организиране и ръководене на организирана престъпна група.  \r\n*** \r\nОт 9.30 часа 15 състав на Специализирания наказателен съд ще гледа делото срещу Алексей П., Антон П. и др., обвинени в организиране и ръководене на организирана престъпна група.  \r\n*** \r\nОт 9.30 часа 4 състав на Специализирания наказателен съд ще гледа делото срещу Бехчет А., Емил Б. и др., обвинени в организиране и ръководене на организирана престъпна група.  \r\n*** \r\nОт 9.30 часа 19 състава на Специализирания наказателен съд ще гледа делото срещу Цветелин Цв., Владислав Н. и Светлин С., обвинени в организиране и ръководене на организирана престъпна група. \r\n*** \r\nОт 09.30 до 15.30 часа в заседателна зала 207 на БАН ще се проведе Полско-българска научна конференция „Извоюваната независимост – полски и български перспективи“.  \r\n*** \r\nОт 10.00 часа на територията на летище „София“ ще се проведе пълномащабно учение. В него ще участват външни служби и институции. Учението няма да се отрази на ежедневната работа на летището и няма да наруши полетното разписание.  \r\n*** \r\nОт 10.00 часа 5 състава на Специализирания наказателен съд ще гледа делото срещу Петър Ст., Боян Т., Бисер И., Бранимир Ст., обвинени в организиране и ръководене на организирана престъпна група. \r\n*** \r\nОт 10.00 часа 13 състава на Специализирания наказателен съд ще гледа делото срещу Радослав К., Генчо П., Венцислав П. и др., обвинени в организиране и ръководене на организирана престъпна група. \r\n***   \r\nОт 10.00 часа 17 състав на Софийския градски съд ще проведе разпоредително заседание по делото срещу Тунджай К, обвинен в убийството на жена в столичния кв. „Люлин“ през 2017 г. \r\n***   \r\nОт 10.00 часа 17 състав на Софийския градски съд ще разгледа насрочена въззивна мярка на Георги В. - Кико. ІV въззивен състав. (Постъпила е молба да не бъде сниман). \r\n***   \r\nОт 10.00 часа в Национален пресклуб на БТА Българското сдружение за проучване на затлъстяването и съпътстващите го заболявания /БАСОРД/ ще проведе Пресконференция по повод на Световния ден за борба със затлъстяването, посветена на проблемите с детското затлъстяване. \r\n***   \r\nОт 10.30 часа в хотел „Сити София“ (ул. „Стара планина“ № 6)  ще се проведе трета международна конференция: „Разделното събиране на отпадъците за по-чист въздух“. Участие в събитието ще вземе зам.-кметът по околна среда Йоана Христова \r\n*** \r\nОт 11.00 часа 11 състава на Специализирания наказателен съд ще гледа делото срещу Иван Д. и Милкана В., обвинени в организиране и ръководене на организирана престъпна група. \r\n*** \r\nОт 11.00 часа 17 състава на Специализирания наказателен съд ще гледа делото срещу Блага Б. и Иво Д., обвинени в организиране и ръководене на организирана престъпна група. \r\n*** \r\nОт 11.00 часа  в Аулата на СУ „Св. Климент Охридски“ професорът по теология Карл-Вилхелм Нибур от Университета „Фридрих Шилер“ в Йена  ще бъде удостоен с почетното звание „доктор хонорис кауза“ на СУ.  \r\n*** \r\nОт 11.00 часа в Пресклуб на БТА ще се проведе пресконференция за анонсиране на резултати от представително проучване за грижата на българина за очите. \r\n*** \r\nОт 13.00 часа 5 състава на Специализирания наказателен съд ще гледа делото срещу Калоян П., Любомир С. и Михаил Д., обвинени в организиране и ръководене на организирана престъпна група. \r\n*** \r\nОт 13.30 часа 18 състава на Специализирания наказателен съд ще гледа делото срещу руси Д., Стоян Д., Красен Н. и др., обвинени в организиране и ръководене на организирана престъпна група. \r\n*** \r\nОт 13.30 часа 11 състава на Специализирания наказателен съд ще гледа делото срещу Атанас Сп., Стефан Г. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състава на Специализирания наказателен съд ще гледа делото срещу Божидар М., обвинен в участие в ръководството на престъпна организация или група.  \r\n***   \r\nОт 14.00 часа в зала Мусала 2 на хотел „Хилтън“ Европейският съвет за външна политика (ЕСВП) с подкрепата на Фондация Конрад Аденауер организира дискусия на тема „Българската и европейската гледна точка: Референдумът в Македония“. \r\n***   \r\nОт 16.00 часа в Бизнес център „Витоша“ ще се проведе за семинар / дискусия на тема Междинни избори в САЩ - с политолога доц.д-р Робърт Филипс. \r\n*** \r\nОт 16.00 часа в централната сграда на БАН ще бъде открита документална изложба, посветена на 100-годишнината от рождението на акад.  Любомир Желязков – химик-органик, основател и директор на Научноизследователския химико-фармацевтичен институт /НИХФИ/. \r\n*** \r\nОт 17.30 часа на площад „Народното събрание“ ще се проведе ежегодния „Митинг в защита на живота“. \r\n*** \r\nОт 18.00 часа в галерия „ЛИК“ ще бъде представена изложбата „Български гамбит“. \r\n*** \r\nОт 18.30 часа в галерия „Ларго“ ще бъде открита изложба на Николай Ангелов – Гари „ Тържество на радостта“. \r\n*** \r\nОт 19.00 часа в Централен Военен Клуб ще се проведат Първи годишни награди \"Лекар на годината 2018\" . \r\n*** \r\nОт 19.00 часа ще се проведе първото за тази есен издание на платформата за ново българско късометражно кино „Контраплан” на „Червената къща“. \r\n***   \r\nОт 19.30 часа в зала 1 на НДК ще се състои спектакъла „Фалшив герой“. \r\n***   \r\nОт 11.00 часа кметът на Община Банско Георги Икономов ще направи първа копка за изграждане на нова детска градина в града. \r\n*** \r\nВ 10.00 часа на сцена между Младежкия дом и Историческия музей ще бъде открит информационен ден за представяне на добри практики по проект „Твоят час“.   \r\n*** \r\nОт 10.00 до 19.00 часа в Експоцентър \"Флора\" ще се проведе четвъртото издание на цветния базар \"Флора Есен  \r\n*** \r\nОт 18.00 часа в зала „Христо Фотев“ на Културен център „Морско казино“ в Бургас ще бъде открита изложба на Калоян Илиев-Кокимото. \r\n*** \r\nОт 10.00 часа във военно формирование 26 800  ще бъде отбелязана 140 годишнина от създаването на свързочни войски и органите за комуникационно и информационно осигуряване в Българската армия. \r\n*** \r\nОт 12.00 часа в Клиниката по психиатрия в УМБАЛ „Св. Марина“ – Варна ще се проведе пресконференция за възможностите на модерната персонализирана психиатрия в България по повод Деня на психичното здраве. \r\n*** \r\nОт 15.00 часа пред Варненски окръжен съд Варненско мото общество ще постави каски пред съда в знак на протест и с цел да привлече вниманието на правораздавателната система върху поредния случай на подигравка с паметта и семействата на загиналите на пътя. \r\n***  \r\nОт 10.00 до 12.30 часа в конферентната зала на хотел „Премиер“ ще се проведе информационна среща – дебат на тема „Бъдещето на Кохезионната политика на ЕС“.-  \r\n***  \r\nОт 14.00 до 16.00 часа в НВУ „Васил Левски“ ще се проведе Ден на отворените врати.  \r\n***  \r\nОт 11.00 часа в х-л „Болярски“ Българското училище за политика „Димитър Паница” /БУП/ организира среща по проблемите на децата от Северна България.  \r\n***  \r\nОт 19.00 часа в Клуб 7 ще бъде представена книгата „Перо от древна тишина“ с автор С. Трифонова.  \r\n***   \r\nОт 10.00 часа в заседателната зала на Общинския съвет кметът на Община Видин Огнян Ценков ще открие изложбата \"Благодетелите на Видин, избрани за почетни граждани в периода 1886-1945 г.“, посветена на Деня на българската община. \r\n*** \r\nОт 11.00 часа в ръководството на МБАЛ „Св.Петка” АД ще даде пресконференция във връзка с широко дискутираните проблеми на хемодиализата в  отделението по нефрология. Събитието ще се проведе в в кабинета на изпълнителния директор на лечебното заведение. \r\n*** \r\nОт 10.30 часа в Заседателната зала на Областна администрация – Враца, ет. 6, заместник областният управител Мирослав Комитски ще председателства редовното заседание на Областния съвет за намаляване на риска от бедствия. \r\n***   \r\nОт 11.00 часа пред сградата на РУ-Враца ще се проведе среща със служители от \"Зоополиция\" към ОДМВР-Враца.   \r\n***   \r\nОт 14.00 часа в хотел “Лева” Регионалното сдружение на малкия и среден бизнес - Враца започва обучителна програма в Северозападна България, която да преведе на достъпен език пътя на предприемача от идеята – до стартирането на малък бизнес. \r\n***  \r\nОт 11.30 часа в Спортна зала „Никола Петров” Изложение-конкурс „Младежко техническо творчество”. – предстояща. \r\n***  \r\nОт 13.30 часа и 15.00 часа на Стадион „Захарни заводи“ ОФК „Локомотив” – ФК „Спартак 1919“ гр. Плевен – среща от първенството на футбол 11и U 15 – зона Велико Търново.  \r\n*** \r\nОт 10.00 часа в СК „Простор“ със портен празник ще бъде отбелязан Световният ден на ходенето.  \r\n***   \r\nОт 11.00 часа Бакарди клуб – Добрич, Библиотеката, ще бъдат отбелязани 130 години от рождението на Дора Габе. \r\n*** \r\nОт 18.00 часа в Огледална зала „Нели Божкова“ на официална церемония ще бъдат връчени Националната литературна награда „Дора Габе“ и отличие. \r\n***   \r\nОт 18.30 часа в Драматичен театър „Йордан Йовков“ ще бъде представен Спектакълът „Преспанските камбани“. \r\n*** \r\nОт 11.00 часа Младежка банка към Община Кюстендил ще даде пресконференция в клуба на БТА. \r\n*** \r\nОт 14.00 часа ще се проведе пресконференция на \"Младежка банка\" – Кюстендил.  \r\n*** \r\nОт 18.00 часа в общинско кино – Кюстендил ще бъдат прожектирани филмите «България влиза м Пълвата световна война», «Разгромът на Сърбия» и «Помни войната».  \r\n*** \r\nОт 14.30 часа в хотел „Сол Несебър Палас“ ще започне 11-ата Национална конференция по транспортна инфраструктура с международно участие, организирана от Университета по архитектура, строителство и геодезия и Катедра „Пътища и транспортни съоръжения“. Председателят на Управителния съвет на Агенция ,,Пътна инфраструктура“ инж. Светослав Глосов ще приветства участниците. \r\n*** \r\nОт 13.30 часа в Профилирана гимназия „Иван С. Аксаков“  ще гостува Нейно Превъзходителство Ема Хопкинс – посланик на Обединеното кралство Великобритания в Република България.  \r\n*** \r\nВ Медицинския университет се провежда 16-ото издание на Международната медицинска научна конференция за студенти и млади лекари. Лекция на тема: „Травма при бременни и деца“ ще изнесе д-р Зул Мирза, Консултант по спешна медицина в болница Челси и Уестминистер. \r\n*** \r\nОт 09.00 часа ще се проведе заседание на Общинския съвет в Пловдив.  \r\n*** \r\nОт 10.00 часа в аула „проф. Милен Бешков“ Университетът по хранителни технологии събира учени от 16 държави за юбилейната си научна конференция „Хранителна наука, техника и технологии 2018“. \r\n*** \r\nОт 11.30 часа в Пресклуб на БТА-Пловдив ПП ДБГ ще проведе пресконференция във връзка с подготовката за изборите за Европейски парламент. \r\n*** \r\nОбщинските съветници от ГЕРБ-Пловдив ще проведат приемни с граждани. Ясен Михайлов, от 17:30 до 19:00 часа в офиса на ГЕРБ в район „Западен” на ул. „Царевец” № 9; Дамян Петров, от 17:30 до 19:00 часа в офиса на ГЕРБ в район „Западен” на ул. „Царевец” № 9; Петър Попов, от 17:30  до 19:00 часа в офиса на ГЕРБ в район „Западен” на ул. „Царевец” № 9; Гошо Къчков, от 17:30  до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00  до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А. \r\n *** \r\nВ 14.00 часа в хотел „Алианс“ ще се проведе първата национална работна среща на представителите на комплексите за социални услуги в страната. Срещата ще продължи и на 12 октомври. \r\n*** \r\nНародните представители от ПГ на „БСП за България” ще обсъдят „Визия за България” с граждани от област Разград. В 17.30 часа в голямата зала на хотел „Централ” в Разград депутатите Петър Кънев, проф. Анелия Клисарова, проф. Светла Бъчварова, Ирена Анастасова и Денчо Бояджиев ще се срещнат с граждани. В 14.30 часа в Клуба на пенсионера в село Благоево Ирена Анастасова, Кольо Милев, Димитър Стоянов и Денчо Бояджиев ще се срещнат с  граждани. В град Разград Славчо Велков, Николай Цонков, Иван Ченчев и Георги Андреев ще се срещнат в 11.00 часа с офицери и сержанти от запаса в Клуба на запасните офицери. В град Разград проф. Светла Бъчварова, Петър Кънев, Даниел Йорданов и Стефан Бурджев ще се срещнат със земеделски производители в „Зала 23” на хотел „Централ” от 11.00 часа, а в 10.30 часа в Разград Денчо Бояджиев, Виолета Желева и Димитър Данчев ще се срещнат с членове на пенсионерски клубове в ученическия стол. В град Исперих депутатите Дора Янкова, Александър Симов и Николай Цонков ще се срещнат с хората в Конферентната зала на Община Исперих в 17.30 часа. В село Кара Михал депутатите Валентина Найденова, Иван Иванов и Радослав Стойчев ще се срещнат с хората в местното читалище. В град Кубрат депутатите от левицата Филип Попов, Иван Димов Иванов, Стоян Мирчев и Веска Ненчева ще се срещнат в 17.00 часа с граждани в клуба на БСП. В същия час в град Цар Калоян народните представители от ПГ на „БСП за България” Димитър Данчев, Даниел Йорданов и Виолета Желева ще се срещнат с граждани в салона на читалището.   \r\n*** \r\nНародните представители от ПГ на „БСП за България” ще обсъдят „Визия за България” с граждани от област Русе. В 16.30 часа в град Бяла народните представители Антон Кутев, Валентин Ламбев, Димитър Георгиев и Нона Йотова ще се срещнат с граждани  в залата на читалище „Трудолюбие\". От 17.15 часа в град Борово депутатите Христо Проданов, Георги Гьоков, Донка Симеонова и Манол Генов ще се срещнат с хората от града в партийния клуб на ул. „Климент Охридски\" 1. В град Русе в 18.00 часа зам.-председателят на ПГ на „БСП за България” Крум Зарков и депутатите  Жельо Бойчев, Пенчо Милков и Георги Стоилов ще проведат общоградска среща в „Пленарна зала” на Община Русе на пл. „Свобода\". В 18.30 часа в село Ценово зам.-председателят на групата на левицата в парламента Весела Лечева и депутатите Милко Недялков, Кристина Сидорова и Лало Кирилов ще се срещнат с граждани в сградата на общината. В 18.30 часа в село Иваново депутатите Йордан Младенов и Красимир Янков ще се срещнат в  \r\n***   \r\nОт 11.00 часа в Екомузей с аквариум, където ще бъде открит новоизграденият Терариум. \r\n*** \r\nОт 10.30 часа в офиса на Областен информационен център – Смолян ще се проведе среща, на която ще се представи Националната кампания на мрежа на Областни информационни центрове в страната, както и актуални процедури за кандидатстване, финансирани със средства от Европейския съюз.  \r\n*** \r\nОт 16.00 часа в залата на РИОСВ-Смолян ще се проведе семинар на тема: „Популяризиране на Националната програма за профилактика на оралните заболявания при деца от 0-18 годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания.”   \r\n*** \r\nОт 10.00 часа в зала 3 на Тракийски университет ще проведе граждански дебат на тема „Бъдеще на кохезионната политика на ЕС“. \r\n*** \r\nОт 15.00 часа в Регионална библиотека „Захарий Княжески\" ще се проведе пресконференция във връзка с обща инициатива на мрежата от Областни информационни центрове под надслов „Бъдеще на кохезионната политика на Европейския съюз“. \r\n*** \r\nОт 19.00 часа в Драматичен театър ще бъде представена постановката „Паника в хотела“. \r\n***   \r\nОт  11.00 часа кметът  Любомир Христов ще се срещне с участниците в журито на Международния конкурс за камерно пеене „Панчо Владигеров“. От 11.30 часа в зала 203 на общината председателят Александрина Милчева и  членовете на журито ще дадат пресконференция за медиите. \r\n***   \r\nОт 16.00 часа в зала 203 на общината, кметът Любомир Христов  ще се срещне с гости от Одрин. В групата са включени журналисти от Турция, а посещението е част от проект, който се реализира между Областната управа в Одрин и нашето Генерално консулство в града.", "date": "2018.10.10", "title": "Предстоящи събития в страната за 11 октомври (Агенция „Фокус“)"}
{"url": "http://www.focus-news.net/news/2018/10/10/2576861/evrodepatatat-georgi-pirinski-kam-ek-dalzhite-otgovor-za-dva-pati-po-niskoto-usvoyavane-na-fondovete-v-sravnenie-s-predishniya-programen-period.html", "text": "На заседание на Комисията по бюджетен контрол на Европейския парламент депутатът-социалист Георги Пирински, който е докладчик по Специален доклад на Европейската сметна палата за усвояването на европейските фондове за политиката на сближаване в периода 2007-2013 г. подчерта, че към 30 септември 2018 г. са усвоени едва 22% от програмираните за периода 2014-2020 г. средства, докато в петата година на предходния период (2011 г.) процентът на усвояване е надхвърлял 42%. Това съобщиха от  пресофиса на евродепутата . В тази връзка Пирински подчерта препоръките на Сметната палата за необходимостта Европейската комисията (ЕК) да предложи конкретен график за съгласуване и приемане на нормативната рамка преди началото на следващия период 2021-2027 г., както и да се ангажира далеч по-пряко в самото начало на периода с мерки за съдействие на страните членки по преодоляване на възникнали затруднения и тесни места.  \r\nОсвен това стана ясно, че ЕК не е извършила анализ на въздействието във връзка с предлагания от нея нов Регламент за общите условия за използване на еврофондовете в предстоящия период - твърде съществен пропуск, който не дава никаква възможност за предварителна оценка, как на практика ще се отрази предлаганата нова нормативна рамка. \r\nВъв връзка с посочените по-горе съображения Пирински категорично оспори преценката на ЕК, че процесите се развиват задоволително и резултатите от кохезионната политика са добри. Според депутата напротив, положението остава твърде обезпокоително в светлината на задълбочаващите се различия в икономически, социален и териториален аспект между регионите и държавите членки на ЕС, процес, който сякаш не тревожи Еврокомисията.", "date": "2018.10.10", "title": "Евродепътатът Георги Пирински към ЕК: дължите отговор за два пъти по-ниското усвояване на фондовете в сравнение с предишния програмен период"}
{"url": "http://www.focus-news.net/news/2018/10/10/2576849/24-vesti-makedoniya-zoran-zaev-poiska-ot-deputatite-da-podkrepyat-konstitutsionnite-promeni-opozitsiyata-mu-otgovori-che-nyama-da-ima-mnozinstvo-ot-dve-treti.html", "text": "В пълна зала, с аплодисменти и диаметрално противоположни позиции – властта и опозицията са на нож относно конституционните промени, с които договорът от Преспа трябва да бъде приложен, предава скопският телевизионен канал  „24 Вести“ . \r\nПремиерът на Македония Зоран Заев обоснова предложението си за приемане на измененията, което съдържа четири поправки и заяви, че в него няма нищо спорно. Той очаква подкрепа от депутатите и те да гласуват по собствено убеждение и без натиск. \r\n„Този въпрос не е лесен, но тук се вижда лидерството. Интеграцията на Македония в НАТО и ЕС не може да бъде спряна от каквато и да е закана и опит за сплашване, подкуп или нещо друго. Сега е времето всички, които са за НАТО и ЕС, да подкрепят промените и заедно да придвижим Македония напред“, заяви Заев. \r\nДепутатите нямат мандат за промяна на конституционното име и няма да се осигурят 80 депутатски гласа, заяви бившият говорител и настоящ депутат от опозиционната ВМРО-ДПМНЕ Трайко Веляновски, който твърди, че процесът около договора с Гърция е противоконституционен и че една тясна политическа група не може да решава от името на гражданите. \r\n„Говоря като депутат, че нямаме мандат, нито намерение да участваме в опита за промяна на конституцията, който противоречи на решението на народа от референдума“, заяви Веляновски.  Йонислав Дочев", "date": "2018.10.10", "title": "„24 Вести“ (Македония): Зоран Заев поиска от депутатите да подкрепят конституционните промени, опозицията му отговори, че няма да има мнозинство от две трети"}
{"url": "http://www.focus-news.net/news/2018/10/10/2576862/politico-vlastite-vav-florida-preduprezhdavat-za-smartonosniya-uragan-maykal.html", "text": "Губернаторът на Флорида Рик Скот предупреди онези, които не се вслушаха в предупрежденията за евакуация, че ураганът „Майкъл“ може да създаде смъртоносни условия в американския щат, където бурята се очаква да удари по-късно през деня, пише американското електронно издание  Politico . \r\n„За тези, които избраха да не се евакуират от нашите брегове, вече е твърде късно“, заяви Скот. „Близо четири метра буреносни вълни, водата ще се покачи и ще покрие вашите покриви. Нямаше шанс да оцелеете след това“. \r\n„Майкъл“ беше повишен в ураган от категория четири през нощта, само часове преди очакваното му връхлитане върху бреговата линия на Флорида. Бурята идва седмици, след друг значителен ураган – „Флорънс“, който удари атлантическия бряг на страната и по-конкретно Северна и Южна Каролина. \r\nПрезидентът Доналд Тръмп издаде заповед за въвеждане на извънредно положение във Флорида заради „Майкъл“ и Рик Скот заяви, че е повикал близо 2 500 членове на Националната гвардия, както и повече от  1 000 спасителни работници, които да посрещнат бурята. \r\nВъпреки това губернаторът на Флорида заяви, че тези, които са останали по домовете си въпреки заповедите за евакуация, „няма да оцелеят“, ако излязат навън по време на бурята и че „вече е твърде късно да се евакуират бреговете“. \r\nЗаповедите за евакуация са издадени предимно край бреговете на залива на американския щат, въпреки че редица хора са ги игнорирали, което е често срещано в райони застрашени от урагани, поясни Скот. Бурята най-вероятно ще удари и големи градове като Талахаси. Вероятно е да се създадат и торнада в източната част на щата, каза още той. \r\n„Не излизайте по средата на това. Няма да оцелеете. Смъртоносно е“, предупреди губернаторът.  Йонислав Дочев", "date": "2018.10.10", "title": "Politico: Властите във Флорида предупреждават за „смъртоносния“ ураган „Майкъл“"}
{"url": "http://www.focus-news.net/news/2018/10/10/2576863/prof-aleksandar-marinov-politolog-ima-narasnala-chuvstvitelnost-v-obshtestvoto-i-useshtane-za-lichna-zastrashenost.html", "text": "Хората нямат доверие към институциите. Има нараснала чувствителност в обществото и усещане за лична застрашеност. Това каза в обзорното  предаване \"Това е България\" на  Радио „Фокус“  политологът проф. Александър Маринов за изводите от реакциите след убийството на телевизионната водеща в Русе и уточни, че има силно критична нагласа на гражданите към способността на държавата да осигури сигурност на всеки гражданин. \r\n„Нашите институции са драматично и трагично неадекватни, неефективни и безотчетни. Българските институции и техните ръководители не смятат за необходимо да се отчитат пред обществото какво вършат, какви резултати постигат и да поемат отговорност, когато тези резултати са незадоволителни. Те се чувстват като господари на самите себе си.“ \r\nСпоред проф. Александър Маринов се задава нов кръг на бурята - около етническата принадлежност на задържания за убийството, защото у нас има политици, които много остро поставят този въпрос.", "date": "2018.10.10", "title": "Проф. Александър Маринов, политолог: Има нараснала чувствителност в обществото и усещане за лична застрашеност"}
{"url": "http://www.focus-news.net/news/2018/10/10/2576864/nimh-utre-oblachnostta-shte-e-po-chesto-znachitelna-i-na-mesta-v-yugoiztochnata-polovina-ot-balgariya-shte-prevali.html", "text": "През нощта ще бъде предимно ясно и почти тихо. Минималните температури ще са предимно между 7° и 12°. Сутринта в низините, котловините и около водните басейни ще има мъгла или ниска слоеста облачност. През деня облачността ще е по-често значителна и на места в югоизточната половина от България ще превали. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°, за София - около 19°.Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология при БАН.  Атмосферното налягане ще остане по-високо от средното за октомври.       \r\nНад Черноморието облачността ще е значителна, преди обяд – ниска слоеста.  В следобедните часове, главно по южното крайбрежие, ще има слаби валежи от дъжд. Ще духа до умерен вятър от изто-североизтик. Максимални температури на въздуха: 19°-21°. Температурата на морската вода е 20°. Вълнението на морето ще бъде 2-3 бала. \r\nВ планините облачността ще е разкъсана, в масивите от източната половина от страната – предимно значителна. На места в Източните Родопи, Сакар и Странджа ще превали. Ще духа умерен, по високите и открити части – до бурен  вятър от изток-североизток. Максималната температура на височина 1200 метра ще е около 13°, на 2000 метра - около 6°.   \r\nДо края на седмицата времето ще се задържи без съществена промяна. Над югоизточната половина от страната облачността ще е по-често значителна, на места там са възможни и слаби превалявания. Над северозападните райони ще преобладава слънчево време. Сутрин на места в низините и котловините ще има условия за ниска облачност или мъгла. В нощните часове и рано сутрин ще бъде почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 4° и 9°, по-високи по Черноморието, а максималните - отначало ще са между 20° и 25°, през следващите дни постепенно ще се понижават.", "date": "2018.10.10", "title": "НИМХ: Утре облачността ще е по-често значителна и на места в югоизточната половина от България ще превали"}
{"url": "http://www.focus-news.net/news/2018/10/10/2576865/pazardzhik-stihosbirkite-pateki-i-kopnezhi-shte-badat-predstaveni-vav-velingrad.html", "text": "Стихосбирките “Пътеки” и “Копнежи” ще бъдат представени във Велинград, съобщиха от Пресцентъра на  Община Велинград.   Авторки са Здравка Славенова (Газилова), живееща понастоящем във Ванкувър, Канада и нейната майка от Разлог. По думите на техните създателки стихосбирките са плод  на вдъхновението и голямата им любов към Бога, родния край, семейството и приятелите. Откриването е на 11 октомври (четвъртък), от 18.00 ч.", "date": "2018.10.10", "title": "Пазарджик: Стихосбирките  “Пътеки” и “Копнежи” ще бъдат представени във Велинград"}
{"url": "http://www.focus-news.net/news/2018/10/10/2576848/varna-uchastnitsi-v-protesta-sistemata-ni-ubiva-postaviha-kamani-na-myastoto-na-palatkoviya-lager-pred-regionalniya-istoricheski-muzey-s-iskane-za-raboteshti-zakoni-za-horata-s-uvrezhdaniya.html", "text": "Около 30 майки на деца и младежи с увреждания във Варна излязоха на пореден протест под мотото “Системата ни убива” тази вечер, предаде репортер на  Радио “Фокус” - Варна . Този път участниците в мирния протест поставиха камъни на мястото на палатковия лагер, който беше сформиран пред Регионалния исторически музей с искане за работещи закони за хората с увреждания. Импровизираната грамада беше посветена на загиналата в Русе журналистка Виктория Маринова. Протестът бе в подкрепа на този, провеждащ се в столицата, пред Министерски съвет.  \r\n“За пореден път сме тук да покажем, че ще настояваме за дълбок прочит на проблемите на хората с увреждания от страна на властимащите”, коментира Галя Койчева, която е майка на 24-годишен младеж с увреждания. Според нея протестиращите искат адекватни закони, съобразени с Конвенцията за защита на хората с увреждания. “Трябва да има степенуване според тежестта на затрудненията, а не да се плащат на всички по 150 лева пенсии”, каза още Галя Койчева. Тя допълни, че вярва, че макар и с натиск усилията на всички, участвали в процеса с мотото “Системата ни убива”, ще се стигне до положителен резултат. Според нея, обаче, социалната система в страната не е готова за промените, които ще последват след приемането на новите законопроекти за хората с увреждания. \r\nДиана СТОЕВА", "date": "2018.10.10", "title": "Варна: Участници в протеста “Системата ни убива” поставиха камъни на мястото на палатковия лагер пред Регионалния исторически музей с искане за работещи закони за хората с увреждания"}
{"url": "http://www.focus-news.net/news/2018/10/10/2576870/antikoruptsionnoto-obrazovanie-shte-vleze-v-detski-gradini-uchilishta-i-universiteti-obzor.html", "text": "Антикорупционното образование ще влезе в детски градини, училища и университети. Това стана ясно по време на конференция на тема „Антикорупционното образование – ефективен инструмент за превенция на корупцията“, в която взеха участие министърът на образованието и науката Красимир Вълчев, председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев, ректорът на УНСС проф. Стати Статев и др. \r\nНа 9 октомври МОН и КПКОНПИ са подписали споразумение за провеждане на антикорупционно обучение в училищата. За целта ще бъдат изготвени специални помагала, които учителите да могат да използват. Антикорупционното образование няма да бъде въвеждано като отделен предмет, а ще бъде вплетено в други дисциплини като гражданско образование, география и икономика, история, литература и др., както и по време на часа на класа. Също така то ще може да се изучава и по линията на разширената и факултативната подготовка, за което могат да бъдат изработени допълнителни учебни програми. \r\n„Някой беше казал, че ако искаме да видим какво ще е обществото утре, трябва да видим какво се случва днес в класната стая. Идеята е в днешната класна стая децата освен да придобият базовите знания по математика, природни науки, литература и т.н., да придобият и компетентностите на 21 век. А те не са не само знания, но и умения“, каза министър Вълчев и посочи, че една от тези компетентности е гражданската и социалната компетентност и затова МОН планира да фокусира вниманието върху възпитателната функция на образованието. \r\nПредседателят на КПКОНПИ Пламен Георгиев обясни, че единственият вариант за борба с корупцията е да се промени мисленето, затова Комисията иска да въведе антикорупционното образование. „Основната ни идея е да започне обучение в антикорупционна насока, защото виждаме, че обществото ни е станало доста безкритично. И се приема например, когато едно лице е на високо положение и има някакви възможности, донякъде да е нормално да се възползва от това“, каза още той. Георгиев посочи, че идеята е да се започне от най-малките – от детската градина, и да се стигне до висшето образование. „Даваме си сметка, че ефектът няма да е бърз, може би ще трябва да минат две поколения, но единственият вариант за борба с корупцията е да се промени мисленето ни. Трябва в ценностна система тя да е нещо лошо“, каза още Георгиев.  \r\nРекторът на УНСС проф. Стати Статев припомни, че УНСС е първият университет у нас, който открива магистърска програма по антикорупционно обучение. „За изминалите десетилетия успяхме да възпитаме сериозни професионални общности, но изоставихме образованието на публиката. И сега имаме едни много добре подготвени затворени общества, но насреща им има неграмотна публика. И с ясното съзнание, че сме отговорни да правим не само елитно обучение, но и една много сериозна система на нещо като обществена академия по антикорупция, която да минава през всички нива“, каза проф. Статев. Той посочи, че става въпрос за просветителска дейност, тъй като голяма част от обществото не знае например какво е КПКОНПИ. \r\nСпоред участниците във форума се очаква след 10-20 години да има сериозни резултати от антикорупционното образование, които ще се видят от цялото общество. \r\nЦветилена СИМЕОНОВА", "date": "2018.10.10", "title": "Антикорупционното образование ще влезе в детски градини, училища и университети (ОБЗОР)"}
{"url": "http://www.focus-news.net/news/2018/10/10/2576867/zam-ministar-denitsa-nikolova-otlichi-obshtinite-dobrich-i-knezha-za-postizheniya-v-oblastta-na-energiynata-efektivnost.html", "text": "Заместник-министърът на регионалното развитие и благоустройството Деница Николова и посланикът на Франция у нас – Негово превъзходителство Ерик Льобедел, отличиха общините лауреати в категорията „Енергийна ефективност на сградите“ в тазгодишното издание на конкурса „Екообщина“, който се организира от Посолството на Франция в България. Това съобщиха от  пресцентъра на МРРБ.  За трета година Министерството на регионалното развитие и благоустройството е партньор на инициативата. Зам.-министър Николова връчи приза на община Добрич, която получава наградата за постигнати високи резултати в община с население над 40 000 души, както и на община Кнежа за реализирани инициативи в областта на енергийната ефективност, като община с население под 40 хил. души.  \r\nВ словото си зам.-министър Николова отбеляза, че подкрепя инициативата, защото тя отчита позитивните и видимите резултати от политиката на държавата и общините. „За последните 15 години МРРБ работи последователно за повишаване на енергийната ефективност в страната. Инвестициите, които правим от държавния бюджет и оперативните програми „Регионално развитие“ и „Региони в растеж“ в енергийна ефективност ще надхвърлят 2,5 млрд.лв.“, отчете Николова. Тя съобщи, че по Националната програма за енергийна ефективност на многофамилните жилищни сгради към днешна дата са обновени 1430 жилищни блока, в които живеят хиляди граждани. „До края на следващата година ще завършим 2022 сгради по програмата. „Така ние допринасяме не само за по-чиста околна среда, но и за по-модерна градска среда от обновените фасади на сградите, по-добър стандарт на живот на домакинствата и стимулираме икономиката, чрез създадените работни места и работа за фирмите“, каза още Николова. По думите й енергийната ефективност е бъдещето за всички сфери на икономиката и обществото и колкото по-бързо прилагаме иновациите в това отношение толкова по-добър живот ще гарантираме за нас и бъдещите поколения.  \r\nПо-рано днес заместник-министър Деница Николова и заместник-министър Валентин Йовев участваха в международната конференция “Предстоящи, социални, пътни и железопътни инфраструктурни проекти 2018-2020 г. и ролята на консултанта при управление на инвестиционни проекти“, организирана от Българската асоциация на архитектите и инженерите – консултант.  \r\nВ презентацията си зам.-министър Николова обърна внимание, че над половин милиард лева безвъзмездна финансова помощ от европейските фондове се инвестират от Министерството на регионалното развитие и благоустройството в рехабилитация и строителство на пътища в програмния период до 2020 г.  От тези проекти над 380 млн. лв. са средства по линия на управляваната от министерството Оперативна програма „Региони в растеж“ 2014-2020 г., с които се обновяват и модернизират общо 26 пътни отсечки от републиканската пътна мрежа. 202 млн. лв. са средствата за изграждане и ремонт на свързваща пътна инфраструктура в пограничните региони по програмите за трансгранично сътрудничество.  Тя допълни, че 2019 г. и 2020 г. ще са годините с най-много пътни отсечки в ремонт по европейските програми, като се очаква завършване на 21 пътни участъка. Тя информира още, че следващите две години ще са ключови и за инвестициите в изграждане и обновяване на социалната инфраструктура в страната. Над 155 млн. лв. е предвиденият ресурс по ОПРР 2014-2020 за изграждане и оборудване на социални жилища и центрове за социални услуги.  \r\nДеница Николова отбеляза факта, че Българската асоциация на архитектите и инженерите – консултанти има важна роля в контрола на строителните обекти. „Обществото очаква от нас да засилим контрола на обектите в изпълнение, съгласно заложените конкретни мерки“, каза заместник-регионалният министър и допълни, че водещи трябва да са качеството на инвестиционния процес, контролът и приемането на обектите. „Трябва да можем да осигурим устойчивост на обектите, за да не се налага при проверки да констатираме недостатъци при изпълнението и да предприемаме корективни действия. Това нагнетява напрежение в обществото, затова е важно и да се знае кой носи отговорност.“  \r\nПо време на срещата заместник-министър Валентин Йовев обърна внимание, че се готвят промени в Закона за устройство на територията, които са искани и консултирани с участниците в строително-инвестиционния процес. Заради желанието да се чуят всички мнения и препоръки, както и да се отговори на очакванията на всички гилдии, има и забавяне при приемане на някои от наредбите, уточни инж. Йовев. Той напомни, че освен решаване на проблемите в бранша, промените в закона трябва да доведат и до намаляването на административната тежест за гражданите и инвеститорите. Зам.-министър Йовев напомни, че приоритет на министър Петя Аврамова е да се затегне контролът върху надзорните фирми.", "date": "2018.10.10", "title": "Зам.-министър Деница Николова отличи общините Добрич и Кнежа за постижения в областта на енергийната ефективност"}
{"url": "http://www.focus-news.net/news/2018/10/10/2576869/washington-examiner-spored-kitay-mitata-na-donald-tramp-shte-dovedat-do-svetovna-retsesiya.html", "text": "Висшестоящ съветник на китайското правителство предупреди, че продължаващата търговска война между САЩ и Китай може да доведе до „световна рецесия“ като нанесе щети върху веригите за доставки на други страни, пише американското електронно издание  Washington Examiner . \r\n„Ако това продължи, ще разстрои световната икономика и  по-конкретно ще наруши световната верига на стойността“, заяви Ван Хуяо, създателят на световния мозъчен тръст „Център за Китай и глобализацията“, както и официален съветник на Държавния съвет на Китай, пред индийския канал на „CNN“, „News 18“. „Ще бъде много лошо (за икономиката), ако това продължи. Може да стигнем до нова световна рецесия“. \r\nВан заяви, че много от продуктите, произведени в Китай, разчитат на вериги за доставки в страни като Япония, Южна Корея и Индия, така че американските мита върху неговия износ ще засегнат износа и на всички тези държави. „Ако САЩ облагат с такса това (износа), засягането на Китай е едно от нещата, но това ще засегне и останалата част от производителите и доставчиците на сурови материали“, подчерта Хуяо. \r\nКитай обяви през уикенда, че ще намали резервите, които повечето търговски банки трябва да притежават, с един процент, което ще освободи близо 175 милиарда долара за засилване на отдаването на заеми. Усилието се разглежда като реакция на ограниченията върху икономиката, причинени от митата върху китайски стоки на стойност 250 милиарда долара, които администрацията на Доналд Тръмп наложи.  Йонислав Дочев", "date": "2018.10.10", "title": "Washington Examiner: Според Китай, митата на Доналд Тръмп ще доведат до „световна рецесия“"}
{"url": "http://www.focus-news.net/news/2018/10/10/2576871/vecherni-novosti-nay-golyamata-sportna-turisticheskata-atraktsiya-za-katerene-via-ferata-berim-be-pusnata-za-eksploatatsiya-prez-uikenda.html", "text": "Най-голямата и най-дълга спортна-туристическата атракция за катерене на Балканите „Vija Ferrari Berim“, е завършена преди десет дни в община Зубин Поток и бе въведен в експлоатация през този уикенд, предава електронното издание на „Вечерни новости“. В събота на пистата дълга 3 километра, над стоманени тротоари, кабели и висящи мостове, пресичащи над височината от 520 метра, са преминали 40 алпинисти и катерачи от централната част на Сърбия и чужбина. Медията коментира, че професионални водачи от чужбина оценяват мястото като едно от най-атрактивните в Европа.  \r\nА Драгиша Миячич, директор на Института за териториално икономическо развитие, казва, че „Виа Ферат Берим“ в Берим планина работи от 2015 г. и благодарение на привлекателността, водещи европейски и американски списания за пътешествия са го направили сред основните дестинации за активна почивка на Балканите, предава в рубриката „Балкански туристически часовник“ на  Радио „Фокус“ . По думите й сега инсталацията е напълно завършена и се очаква до 2020 г., да се превърне в една от водещите европейски дестинация за този вид туризъм. Открит в сътрудничество с община Зубин Поток, първоначално, идеята изглежда като научна фантастика, но скоро след това, с помощта на дарения, построени през първата половина „Виа Ферати“, започват да пристигат туристи и служителите от големи компании, които си организират тийм-билдинг в горния Berim и на брега на езерото Газивода. \r\nМиячич добавя, че заключението още пред години било, че трябва да направят „Виа Ферата“ продукт на туристическа продукция и се оказа, че с право. Днес тя успешно обслужва местната общност и конкретна икономика, без която няма оцеляване на сръбския народ – казва още Миячич. И добавя, че към днешна дата са успели да привлекат не само туристи от Централна Сърбия, но и гости от Франция, Англия, Германия, в същото време и активният отдих е станал част от местната идентичност.", "date": "2018.10.10", "title": "„Вечерни новости“: Най-голямата спортна-туристическата атракция за катерене „Виа ферата Берим“ бе пусната за експлоатация през уикенда"}
{"url": "http://www.focus-news.net/news/2018/10/10/2576872/sliven-37-godini-ot-svoeto-sazdavane-shte-otbelezhi-tazi-godina-otdelenieto-po-hemodializa-v-mbal-d-r-ivan-seliminski.html", "text": "37 години от своето създаване ще отбележи тази година отделението по хемодиализа в МБАЛ „Д-р Иван Селимински“-Сливен. Това съобщиха за  Радио „Фокус“ – Сливен  от лечебното заведение. То е разкрито на 21 декември 1981 година. От 2013 година отделението е в нова сграда срещу основния корпус на областната болница.  Годишно в отделението се извършват близо  13 000 диализи. В три дни от седмицата отделението работи на 3-сменен режим, а в останалите дни екипите се грижат за пациентите си на две смени. Според лекарите,  броят на болните на диализа в Сливен ежегодно нараства. В момента от периодична диализа се нуждаят близо 90 пациенти на възраст от 18 до 90 години  от общините Сливен, Твърдица и Котел. В отделението работят петима лекари и квалифицирани медицински сестри.  Пациентите се извозват от домовете им до отделението, а след извършване на процедурата се връщат обратно с транспорт на болницата. Тази дейност се възлага чрез обществена поръчка, като през тази година изборът на изпълнител ще стане ясен след отваряне на предоставените оферти от фирми. Това ще се случи утре, а днес е последният срок за подаване на документи. Прогнозната стойност на поръчката  за две години е 300 000 лв. без включен ДДС. Болницата се надява да получи и ново оборудване за отделението. През тази година здравното министерство  предоставя на 29 държавни лечебни заведения близо 5 млн. лв. за ремонт и закупуване на хемодиализна техника и оборудване.  Част от тези средства са предназначени и за Сливен. \r\nЛюдмила ЙОРГОВА", "date": "2018.10.10", "title": "Сливен: 37 години от своето създаване ще отбележи тази година отделението по хемодиализа в МБАЛ „Д-р Иван Селимински“"}
{"url": "http://www.focus-news.net/news/2018/10/10/2576875/dots-katya-uzundzhalieva-irgr-k-malkov-ideite-mi-za-razvitie-na-instituta-e-toy-da-zaemem-podobavashto-myasto.html", "text": "Идеите ми за развитие на Института е той да тръгне напред и заемем подобаващо място. Това каза за  Радио „Фокус“-Пловдив  новият директор на Института по растителни генетични ресурси „Константин Малков“ в Садово, доц. д-р Катя Узунджалиева. По думите й Институтът е един от най-старите научни центрове в България в областта на аграрната наука. „В последните години загубихме тази позиция поради едни или други причини. Няма да ги коментирам. И няма да коментирам работата на бивши колеги. В момента сме изправени пред доста сложна задача. Няма да е никак лесно, но трябва да се справим и да възстановим имиджа и мястото на Института, да рекламираме нашите сортове, тъй като те са хубави, тъй като инвазията на чуждите сортове е много голяма и трябва дори агресивна реклама на нашите български сортове“, каза Узунджалиева. След назначението й тя е назначила нов зам.-директор и нов научен секретар. „Нови хора са ,тъй като реших да подменя целия екип и да започна с хора, които до сега не са заемали ръководни позиции, но смятам, че имат потенциал“, каза още директорът. \r\nМария РУСЕВА", "date": "2018.10.10", "title": "Доц. Катя Узунджалиева, ИРГР „К. Малков“: Идеите ми за развитие на Института е той да заемем подобаващо място"}
{"url": "http://www.focus-news.net/news/2018/10/10/2576874/georgi-harizanov-politicheski-analizator-zhiveem-v-politizirano-vreme-i-e-na-pat-da-se-sazdade-sreda-na-informatsionen-haos-v-koyto-istinata-ne-mozhe-da-se-razgranichi-ot-lazhata.html", "text": "Живеем в политизирано време и е на път да се създаде среда на информационен хаос, в който истината не може да се разграничи от лъжата. Това каза в обзорното предаване „Това е България“ на  Радио „Фокус“  политическият анализатор Георги Харизанов за изводите от реакциите след убийството на телевизионната водеща в Русе. Според него призмата, през която всеки пречупва  убийството, е водещ виновник за полярните мнения.„Ако някой много иска да изглежда като националист и да се чувства като такъв, то той ще обвини директно циганите. Ако някой иска да изглежда като борец на свободата на словото, ще каже, че Виктория Маринова е била разследващ журналист. Ако някой иска да обвини властта, ще каже, че това убийство се дължи на невъзможността на властта да защити хората и жените, и защото не прие Истанбулската конвенция. Живеем в изключително политизирани времена и хората често забравят истината, желаейки да си създадат пожелателна реалност. На път сме да унищожим публичната среда поради това, че хората, които най-много се оплакват от 111-тото място на България по  свобода на словото, се превърнаха в най-големите унищожители на журналистическите стандарти“ каза той. Според Харизанов премиерът Бойко Борисов е победител от създалата се ситуация. Срещата с 36-те посланици е бил правилен ход, за да се обясни истината.  Борисов  е и човекът, носещ образът на цялата ни страна, докато лидерът на опозицията Корнелия Нинова се интересува само от партията си. Според него  бруталното убийство не е конспиративен заговор, а пиянска глупост. МВР би работило по същият начин и без международният натиск, каза още той и добави, че една от причините да няма доверие в институциите е манталитетът на българина. Според него огромния ентусиазъм да се опетни името на страната ни може би се дължи на желанието да се свали правителството.", "date": "2018.10.10", "title": "Георги Харизанов, политически анализатор:  Живеем в политизирано време и е на път да се създаде среда на информационен хаос, в който истината не може да се разграничи от лъжата"}
{"url": "http://www.focus-news.net/news/2018/10/10/2576876/the-jerusalem-post-dni-sled-obeshtanieto-na-benyamin-netanyahu-rusiya-othvarli-suvereniteta-na-izrael-nad-golanskite-vazvisheniya.html", "text": "Два дена, след като министър-председателят Бенямин Нетаняху стоеше върху Голанските възвишения и обяви, че те ще останат под израелски суверенитет, руският министър на външните работи Сергей Лавров заяви, че промяна на статута на територията ще бъде в нарушение на резолюциите на Съвета за сигурност на ООН, пише електронното издание на израелския вестник  The Jerusalem Post . \r\n„Статутът на Голанските възвишения е определен от резолюциите на Съвета за сигурност на ООН“, заяви Лавров пред журналисти. „Да се промени статутът, заобикаляйки Съвета за сигурност, мисля, ще бъде директно нарушаване на тези резолюции“. \r\nПубличното разминаване относно бъдещето на Голанските възвишения идва след влошаването на израелско-руските отношения, предизвикано от свалянето на руския военен самолет Ил-20 през изминалия месец – за което Москва обвини Израел – както и решението на Русия да снабди Сирия с зенитни ракетни комплекси С-300, които ограничават маневреността на израелските ВВС в небето над Сирия. \r\nВ понеделник Нетаняху, говорейки по време на посвещаването на възстановена 1 500-годишна синагога на Голанските възвишения, заяви, „Докато зависи от мен, Голанските възвишения ще останат под израелски суверенитет. В противен случай ще получим Иран и Хизбула на бреговете на Галилейското езеро“. \r\nНетаняху добави, „Знам, че президентът (Владимир) Путин разбира моя ангажимент към сигурността на Израел и също знам, че той разбира значението, което отдавам на Голанските възвишения“.  Йонислав Дочев", "date": "2018.10.10", "title": "The Jerusalem Post: Дни след обещанието на Бенямин Нетаняху, Русия отхвърли суверенитета на Израел над Голанските възвишения"}
{"url": "http://www.focus-news.net/news/2018/10/10/2576873/afp-donald-tramp-zayavi-che-e-govoril-s-predstaviteli-na-sauditska-arabiya-na-nay-visoko-nivo-zaradi-izcheznaliya-zhurnalist.html", "text": "Президентът на САЩ Доналд Тръмп заяви, че е говорил с властите в Саудитска Арабия „на най-високо ниво“, за да изиска отговори относно случилото се с изчезналия журналист Джамал Кашоги, предава  AFP . \r\nТръмп заяви пред журналисти в Белия дом, че е говорил с лидерите на Саудитска Арабия „повече от веднъж“ откакто Кашоги изчезна на 2 октомври, влизайки в саудитското консулство в Истанбул. \r\n„Изискваме всичко. Искаме да видим какво се случва там“, поясни американският президент.  Йонислав Дочев", "date": "2018.10.10", "title": "AFP: Доналд Тръмп заяви, че е говорил с представители на Саудитска Арабия на „най-високо ниво“ заради изчезналия журналист"}
{"url": "http://www.focus-news.net/news/2018/10/10/2576877/pazardzhik-poslanikat-na-velikobritaniya-ema-hopkins-shte-gostuva-v-profilirana-gimnaziya-ivan-s-aksakov.html", "text": "Нейно Превъзходителство Ема Хопкинс – посланик на Обединеното кралство Великобритания в Република България  ще гостува  на 11 октомври, от 13.30 часа в Профилирана гимназия „Иван С. Аксаков“ в Пазарджик, съобщи за  Радио „Фокус“ – Пазарджик  директорът на гимназията Иванка Ваклинова. Нейно Превъзходителство ще бъде придружена от Бен Тъфт и Джеймс Бел, експерти по стратегически комуникации от Кабинета на министър – председателя на Великобритания Тереза Мей. Срещата ще се проведе в зала „Европа“ на ПГ „Иван С. Аксаков“ – Пазарджик и ще е с младшите посланици на Европейския парламент от Гимназията. Профилирана гимназия „Иван Сергеевич Аксаков“ е едно 6-те училища в страната, избрано от Атлантическия клуб в България, с подкрепата на „Публична дипломация“ на НАТО за участие в проект „Младежки посланици на НАТО“. Проектът  има за цел да запознае младите хора с националните приоритети в областта на външната политика, дейността на НАТО и приносът на България в системата за колективната сигурност и отбрана. \r\nВаня НИКОЛОВА", "date": "2018.10.10", "title": "Пазарджик: Посланикът на Великобритания Ема Хопкинс ще гостува в Профилирана гимназия „Иван С. Аксаков“"}
{"url": "http://www.focus-news.net/news/2018/10/10/2576879/gazeta-express-demokraticheskata-partiya-na-kosovo-shte-izbere-svoya-nov-lider-prez-dekemvri.html", "text": "Демократическата партия на Косово (ДПК) е започнала процес за вътрешни избори, който ще бъде завършен през декември с избора на нов лидер и нови структури на партията. Новините са потвърдени от заместник-председателя на ДПК Енвер Ходжай, предава базираното в Прищина албанско електронно издание  Gazeta Express . \r\n„Днес тържествено открихме изборния процес в ДПК. По време на този процес ще бъдат избрани местни структури и към декември ще организираме заключителна конференция с избора на председател на тази партия и нейните структури“, заяви Ходжай в интервю за „T7“. Запитан дали настоящият председател Кадри Весели ще има конкурент за поста, Ходжай отговори, че само след избора на всички структури на партията може да стане ясно кой ще се конкурира за лидер на ДПК. \r\nКоментирайки твърденията на опозицията, че настоящето правителство трябва да бъде отстранено, след като е загубило мнозинство в парламента, Ходжай заяви че правителството, начело с Рамуш Харадинай, лидер на „Алианс за бъдещето на Косово“, е стабилно и ще продължи да работи, за да постигне своите основни цели, като визовата либерализация и създаването на косовска армия.  Йонислав Дочев", "date": "2018.10.10", "title": "Gazeta Express: Демократическата партия на Косово ще избере своя нов лидер през декември"}
{"url": "http://www.focus-news.net/news/2018/10/10/2576896/varna-800-kilograma-ot-dekar-e-dobivat-na-grozde-ot-vineni-sortove-lozya-v-obshtina-dolni-chiflik.html", "text": "800 килограма от декар е добивът на грозде от винени сортове лозя в община Долни чифлик, Варненско. Това съобщиха за  Радио „Фокус” – Варна  от Областна дирекция „Земеделие” във Варна. Традиционно високи добиви от винени сортове лозя отчитат и в Бяла – 700 килограма от декар, допълниха от дирекцията. Над 11 000 декара са площите с винени сортове лозя в областта, като към момента са реколтирани близо 9 800 декара. Получената продукция е над 5 500 тона, а средният добив към момента е 569 килограма от декар. Прибирането на реколтата от винени сортове лозя в областта продължава, посочиха от дирекцията. Вече е приключило прибирането на реколтата от десертните сортове лозя, които са по-малко като площ – 836,9 декара плододаващи. Средният добив е 368 килограма от декар. \r\nМарияна ВАЛЕНТИНОВА", "date": "2018.10.10", "title": "Варна: 800 килограма от декар е добивът на грозде от винени сортове лозя в община Долни чифлик"}
{"url": "http://www.focus-news.net/news/2018/10/10/2576860/sofiya-protestirashtite-razpanaha-palatka-po-sredata-na-bul-knyaz-aleksandar-dondukov.html", "text": "Протестиращите разпънаха палатка по средата на бул.\"Княз Александър Дондуков\", предаде репортер на  Агенция \"Фокус\" . Те заявиха, че ще пренощуват на булеварда, пред сградата на МС и ще блокират движението и през нощта.", "date": "2018.10.10", "title": "София: Протестиращите разпънаха палатка по средата на бул. \"Княз Александър Дондуков\""}
{"url": "http://www.focus-news.net/news/2018/10/10/2576854/sofiya-protestirashtite-blokiraha-dvizhenieto-po-bul-knyaz-aleksandar-dondukov.html", "text": "Протестиращите блокираха движението по бул. \"Княз Александър Дондуков\", предаде репортер на   Агенция „Фокус“ . Движението по булеварда бе преустановено след призив на една от организаторките на протестните действия.", "date": "2018.10.10", "title": "София: Протестиращите блокираха движението по бул. \"Княз Александър Дондуков\""}
{"url": "http://www.focus-news.net/news/2018/10/10/2576868/sofiya-chast-ot-protestirashtite-pred-sgradata-na-ms-se-razotivaha.html", "text": "Част от протестиращите граждани пред сградата на МС се разотиваха, предаде репортер на  Агенция \"Фокус\".  Друга част от протестиращите и майките на деца с увреждания остават на бул. \"Княз Ал. Дондуков\". Майките на деца с увреждания разпънаха своите палатки на булеварда и заявиха, че ще пренощуват на мястото.  \r\nСамият протест протече спокойно без проблеми и безредици под засилено полицейско присъствие.", "date": "2018.10.10", "title": "София: Част от протестиращите пред сградата на МС се разотиваха"}
{"url": "http://www.focus-news.net/news/2018/10/10/2576895/dots-katya-uzundzhalieva-irgr-k-malkov-natsionalnata-genbanka-ima-speshna-nuzhda-ot-remont.html", "text": "Националната генбанка има спешна нужда от ремонт. Това каза за  Радио „Фокус“-Пловдив  директорът на Института по растителни генетични ресурси „Константин Малков“ в Садово доц. д-р Катя Узунджалиева.“ Външната изолация на места е паднала. Покривът е в окаяно положение, тече и има опасност от загубване на семената, които се пазят там. Няма да го допуснем, разбира се. Имаме уверение от страна на председателя на Селскостопанската академия, че ще ни съдейства за такъв ремонт. Няма да е евтино, но мисля, че ще се направи, тъй като това е единствената генбанка в България и трябва да се направи всичко възможно съхраняваният материал да бъде спасен“, каза още директорът.  Тя добави, че предстои фирма да направи оценка за това колко ще са необходимите средства за ремонта. Узунджалиева каза още, че поддържането на националната генбанка е много скъпо, защото държавата не отпуска никакви пари за генетичните ресурси. Тя даде пример с генбанката в Германия, за която се отпускат 1 млн.-1,5 млн. евро. “ За такива суми можем да си мечтаем, но колкото и да се даде, ще бъде от полза. Отпускали са се пари до 2006-2007 година. След това те са спрени. Ние ще се стремим да се възстановят тези средства, като ще направим всичко възможно с помощта на ръководството на Селскостопанска академия , с Министерството на земеделието и МОСВ да направим генбанката обект от национално значение. Приемайки този статут, тя ще има възможност да получи държавно финансиране“, каза още директорът. Тя добави, че е остаряла цялата материална база и материалната база в лабораториите. „Тя не е от предишното ръководство, а е от по-предишните ръководства. Няма да коментирам работата на предишни ръководства. Доста проблеми заварих. Но с общи усилия на колектива мисля, че ще се справим“, каза още Узунджалиева. По думите й научната дейност в системата на Селскостопанската академия се финансира от държавния бюджет, от проекти и от собствена продукция. „Идеята ми е да се активизира научният екип във включване на проекти по европейски и национални програми. От тях може да се закупи нова апаратура, която в момента е много амортизирана и стара. На този етап не можем да правим някакви научни изследвания на високо ниво“, каза още директорът. По думите й има дефицит на помощен персонал. \r\nМария РУСЕВА", "date": "2018.10.10", "title": "Доц. Катя Узунджалиева, ИРГР „К. Малков“: Националната генбанка има спешна нужда от ремонт"}
{"url": "http://www.focus-news.net/news/2018/10/10/2576899/reuters-putin-i-tramp-mozhe-da-se-sreshtnat-otnovo-v-helzinki-dogodina.html", "text": "Президентите на Русия и САЩ Владимир Путин и Доналд тръмп може да се срещнат в Хелзинки следващата пролет, съобщи местното издание Helsingin Sanomat, позовавайки се на неназовани източници, предава  Reuters . \r\nОфициални лица са започнали да разглеждат различни дати за срещата, гласи информацията на изданието. \r\nПрезидентът на Финландия Саули Ниинистьо е отказал да коментира вероятността за такава среща, но е отбелязал, че интересът на САЩ за такава е нараснал. \r\n„Нещата, до някаква степен изненадващо, тръгнаха в по-добра посока“, е посочил държавният глава пред вестникът. \r\nПо-рано тази година Путин и Тръмп проведоха среща на върха в столицата на Финландия. \r\nПревод и редакция:", "date": "2018.10.10", "title": "Reuters: Путин и Тръмп може да се срещнат отново в Хелзинки догодина"}
{"url": "http://www.focus-news.net/news/2018/10/10/2576902/donald-tramp-indiya-skoro-shte-razbere-kakva-shte-e-reaktsiya-na-sasht-za-s-400.html", "text": "Президентът на САЩ Доналд Тръмп заяви, че Индия в най-скоро време ще разбере какви последствия я чакат за придобиването на системите С-400 от Русия. Държавният глава обяви това пред представителите на пресата в Белия Дом, предава  ТАСС . \r\n„Индия ще разбере“, отговори той на журналистически въпрос за това, какви мерки са готови да предприемат САЩ в рамките на CAATSA (Закона „За противодействие на противниците на Америка посредством санкции“). „Вие ще видите. По-скоро, отколкото очаквате“, добави американският президент. \r\nТАСС припомня, че контрактът за продажба на Индия на зенитно-ракетни системи С-400 „Триумф“ беше подписан в петък по време на визитата на руския президент Владимир Путин в Индия. Предполага се, че по договора на стойност 5 милиарда долара Ню Делхи ще получи пет полкови комплекта от системите. \r\nПревод и редакция:", "date": "2018.10.10", "title": "Доналд Тръмп: Индия скоро ще разбере каква ще е реакция на САЩ за С-400"}
{"url": "http://www.focus-news.net/news/2018/10/10/2576901/ria-novosti-teroristi-ot-islyamska-darzhava-sa-pohitili-himichesko-orazhie-i-sa-ubili-aktivisti-ot-belite-kaski.html", "text": "Терористи от „Ислямска държава“ са нападнали екстремисти от „Хайат Тахрир Аш Шам“ в сирийското населено място Латамне, съобщи руският център по примиряване на враждуващите страни в Сирия, който пояснява, че „в резултат от сблъсъците са убити четирима бойци и двама сътрудници на организацията „Белите каски“. Джихадистите са похитили от щаба на „Хайат Тахрир Аш Шам“ два балона с хлор, които са доставили в южната част на провинция Алепо и са предали на други терористи – от групировката „Харас ад Дин“, предава  РИА Новости . \r\nОт руския Център подчертават, че западните страни, планирали провокациите срещу сирийските правителствени войски, не са отчели сложната обстановка в идлибската зона на деескалация. \r\n„В резултат от такива безотговорни действия отровните вещества попаднаха в ръцете на терористите от „Ислямска държава“, чиито действия е невъзможно да бъдат предсказани“, заключват от Центъра за примиряване. \r\nСлед инцидента от руското Министерство на отбраната публикуваха в социалните мрежи видео, на което се вижда, как терористите откарват похитените контейнери с хлор. Ведомството също качи снимки от мястото на инцидента със съответстващите пояснения. \r\nПревод и редакция:", "date": "2018.10.10", "title": "РИА Новости: Терористи от „Ислямска държава“ са похитили химическо оръжие и са убили активисти от „Белите каски“"}
{"url": "http://www.focus-news.net/news/2018/10/10/2576900/tass-premierat-na-armeniya-zayavi-che-shte-podade-ostavka-na-16-oktovmri.html", "text": "Премиерът на Армения Никол Пашинян заяви, че се готви да подаде оставка на 16 октомври, предава  ТАСС . \r\n„Извънредните парламентарни избори трябва да се състоят на 9-10 декември. Това ще стане реалност ако подам оставка на 16 октомври“, цитира думите на Пашинян Armenprewss. \r\nПо-рано министър-председателят разясни, че се готви да подаде оставка, за да ускори процеса по провеждането на предсрочни парламентарни избори. След смяната на властта в страната на 8 май 2018 година, партията на Пашинян има само пет от 105 депутати в местния парламент. Политикът се надява, че ситуацията ще се промени след предсрочните избори. \r\nПревод и редакция:", "date": "2018.10.10", "title": "ТАСС: Премиерът на Армения заяви, че ще подаде оставка на 16 октовмри"}
{"url": "http://www.focus-news.net/news/2018/10/10/2576898/yens-stoltenberg-satrudnichestvoto-s-nato-shte-osiguri-investitsii-za-sarbiya.html", "text": "Генералният секретар на НАТО не очаква Алианса и Сърбия да се съгласят за оценката на събитията от 1999 година, но за двете страни не би било лошо да се концентрират върху бъдещето и да си сътрудничат, заяви той в Белград, предава  руската агенция EA Daily . \r\nПо думите на Столтенберг, укрепването на сътрудничеството между Сърбия и НАТО автоматично ще означава повече инвестиции за страната, преди всичко ,защото това сътрудничество гарантира стабилност. Той отбеляза, че в балканската страна в момента се провеждат най-мащабните учения на НАТО, които имат за цел придобиване на навици за оказване на помощ на населението в случай на природни бедствия – земетресения, пожари и наводнения. \r\n„Видяхме, че сръбските служби за бързо реагиране могат да работят съвместно със службите на НАТО и да си помагат едни на други“, заяви генералният секретар на Алианса в интервю пред сръбската национална телевизия РТС. \r\nНа въпрос на журналистите, ще може ли Сърбия да остане единствената неутрална страна в региона, Столтенберг заяви, че такъв статут е възможен, както е възможен и за Австрия и Швейцария. \r\n„НАТО уважава неутралитета на всяка страна. Когато Сърбия реши да се придържа към неутралитет и не поиска да бъде приета в организацията, ние се отнесохме към това с уважение. Но ние приветстваме и това, че Сърбия иска здрави партньорски отношения с НАТО. Ние помагаме на сръбските военни при участието в миротворческите мисии, ние помогнахме за унищожаването на невзривилите се снаряди и съвместно разработваме нови технологии, от такива в роботиката до биогориво. Както в случая с Швеция. Швеция е неутрална страна, окръжена от страни-членки на НАТО и ние уважаваме това, но приветстваме близкото сътрудничество между Швеция и НАТО, както и приветстваме сътрудничеството между Сърбия и Алианса“, заяви генералният секретар на НАТО. \r\nНа коментар на журналистите, че Швеция не е воювала с НАТО, докато Сърбия го е правила, Столтенберг отговори, че въпреки различията в миналото, трябва да се гледа към бъдещето и да се проявява старание за преодоляването на тези различия. „Съгласен съм с това, че бомбардировките от 1999 година все още живеят в паметта на мнозина в Сърбия. Тяхната цел беше защитата на запазването на живота на мирното население, но на мен ми се струва, че днес е важно да гледаме в бъдещето и към общите интереси. Стабилност, просперитет, сътрудничество – това е основата за икономическия растеж. Най-големите инвеститори в Сърбия са от натовски страни и аз приветствам това“, подчерта той. \r\nГенералният секретар отбеляза, че НАТО поддържа диалога Белград – Прищина за нормализация на отношенията. По неговото мнение, това е единственият мирен начин за отстраняване на недоразуменията и всички проблеми, които съществуват между страните. \r\n„НАТО оказа подкрепа и помогна за това, този диалог, който в момента се води под егидата на ЕС, да започне. НАТО и ЕС не могат да разрешат проблемите на региона, но можем да помогнем в това. Ако няма никакъв напредък за корекцията на границите, ние ще се заемем с това“, заяви Столтенберг, коментирайки идеята за промяна на границите, като вариант за разрешаване на косовския въпрос. \r\nПревод и редакция:", "date": "2018.10.10", "title": "Йенс Столтенберг: Сътрудничеството с НАТО ще осигури инвестиции за Сърбия"}
{"url": "http://www.focus-news.net/news/2018/10/10/2576897/kathimerini-gartsiya-dzheyms-matis-iztakna-rolyata-na-gartsiya-pri-razreshavaneto-na-spora-za-imeto-s-makedoniya.html", "text": "Министърът на отбраната на САЩ Джеймс Матис изтъкна важността на договора от Преспа за разрешаване на спора за името между Атина и Скопие и приветства усилията на Гърция за спиране на руската намеса в процеса по време на срещата си  със своя гръцки колега Панос Каменос в Пентагона, пише  електронното издание на вестник Kathimerini . \r\nМатис отбеляза подкрепата на гръцкия премиер Алексис Ципрас за пътя на Македония към членство в НАТО. \r\n„Разрешаването на този дългогодишен спор изискваше смелост от всички. Тази стъпка напред засилва сигурността на Балканите и на нашия съюз – НАТО“, заяви военният министър на САЩ пред журналистите. \r\n„Аплодираме желязната отдаденост на Гърция за защита на демократическите ценности чрез изгонването на руски дипломати, които искаха да навредят на суверенния процес около споразумението за името. Правейки това, Гърция даде ясно да се разбере, че родината на демокрацията няма да толерира безразсъдни нарушения и неуважение на международните норми и вашия суверенитет“, добави той. \r\nМатис заяви още, че САЩ признават ключовата роля на Атина за поддържането на регионалната сигурност в този труден регион. \r\n„Ние оценяваме вашата перспектива за предизвикателствата, пред които е изправен южният фланг на НАТО и вашето лидерство в насърчаването на стабилността на Балканите“, каза той на Каменос и похвали големите инвестиции на Гърция в своята отбрана, които надвишават изискванията на НАТО за отделяне на 2% от брутния вътрешен продукт за военни разходи. \r\nПревод и редакция:", "date": "2018.10.10", "title": "Kathimerini (Гърция): Джеймс Матис изтъкна ролята на Гърция при разрешаването на спора за името с Македония"}
{"url": "http://www.focus-news.net/news/2018/10/10/2576878/nikolay-nankov-se-vrashta-v-mrrb-kato-zam-ministar-obzor.html", "text": "Николай Нанков подаде оставка като депутат по лични причини, която парламентът прие. Той се върна в Народното събрание, след като се оттегли като министър на регионалното развитие и благоустройство. По настояване на премиера Бойко Борисов Николай Нанков освободи поста след тежката катастрофа край Своге, при която загинаха 20 души. Мястото му в министерството зае Петя Аврамова. Заради инцидента оставки подадоха и Ивайло Московски като транспортен министър и Валентин Радев като вътрешен министър. Оставките на тримата бяха приети от депутатите на 20 септември. След 3-часов дебат в зала новите министри Петя Аврамова, Румен Желязков и Младен Маринов встъпиха в длъжност. Останалите двама бивши министри Ивайло Московски и Валентин Радев остават депутати.  \r\nПреди гласуването на оставката на Нанков от БСП повдигнаха въпроса ще се върне ли той в МРРБ като зам.-министър. Зам.-председателят на ПГ на БСП Драгомир Стойнев попита: „Как това действие отговаря на поетата политическа и морална отговорност с подаването на оставката му като министър“. „Приемате оставките на трима министри, единият го правите шеф на банка, другият зам.-министър. Това е отговорност в най-вулгарния мафиотски тип“, коментира зам.-председателят на ПГ на БСП Антон Кутев.  \r\nОт ПГ на ГЕРБ обявиха, че твърдо застават зад професионалиста Николай Нанков. Председателят на ПГ Цветан Цветанов се обърна към БСП и заяви, че е несериозно да говорят така за Нанков, който е успял да направи политики, достигнали до всички българи. „Подкрепяйте експертизата на Николай Нанков, той ще бъде с отворена врата към всеки кмет, независимо от политическата му принадлежност. Това ще продължи да прави и занапред“, посочи Цветан Цветанов. Той обърна внимание на високата експертиза и богатия опит на Николай Нанков.  \r\nСлед приемането на оставката на Нанков като депутат, премиерът Бойко Борисов го назначи за зам.-министър в МРРБ. Той заема мястото на Малина Крумова, която става съветник в политическия кабинет на министър-председателя. \r\nБиляна ИВАНОВА", "date": "2018.10.10", "title": "Николай Нанков се връща в МРРБ като зам.-министър (ОБЗОР)"}
{"url": "http://www.focus-news.net/news/2018/10/10/2576866/telma-makedoniya-zoran-zaev-prizova-za-konsensus-okolo-konstitutsionnite-promeni-opozitsiyata-ne-gi-priema.html", "text": "Министър-председателят на Македония Зоран Заев призова решението за конституционни промени, с които да се приеме договорът от Преспа, да бъде взето от всички, с подкрепа и от властта, и от опозицията, предава скопският телевизионен канал  „Телма“ . \r\nТова се случи по време на заседание на комисията за конституционни въпроси в парламента, където завърши изслушване по предложението за пристъпване към промени на конституцията. \r\nЗаев призова за единство и консенсус в процеса. \r\n„Ако и ВМРО-ДПМНЕ е ЗА, нека да вземем решенията. Имаме държава призната от всички. Имаме призната идентичност“, заяви той. \r\nМакедонският премиер подчерта, че успешен референдум означава и мнозинство, и консенсус, и че в този случай трябва да се вземе предвид изразената воля на излезлите над 600 000 граждани. \r\n„Трябва да вземем решения. Шансът няма да се повтори. И Мицковски, и Иванов знаят, че за всеки телефонен разговор в процеса на постигането на договора, съм ги информирал. Някой трябваше да вземе решение и аз го направих. Поемете и вие отговорност и нека да гарантираме бъдещето на държавата“, призова Заев. \r\nДепутатите на ВМРО-ДПМНЕ присъстваха на заседанието на комисията за конституционни въпроси, но заявиха, че няма да гласуват за изменения в конституцията, тъй като парламентът няма мандат да застане против волята на гражданите, които на референдума са отхвърлили договора от Преспа. \r\nЗаседанието на комисията за конституционни въпроси ще продължи в петък на обяд, пояснява „Телма“.  Йонислав Дочев", "date": "2018.10.10", "title": "„Телма“ (Македония): Зоран Заев призова за консенсус около конституционните промени, опозицията не ги приема"}
