{"url": "http://www.focus-news.net/news/2017/07/19/2417381/sport-manchestar-siti-potvardi-che-ima-interes-kam-danilo-ot-real-madrid.html", "text": "Пеп Гуардиола потвърди, че Манчестър Сити имат интерес към подписването на договор с футболиста от Реал Данило. Освен това, от Сити се надяват да подпишат този сезон с поне още трима футболисти. Засега бразилският интернационал Данило е единственият потвърден потенциален трансфер на Сити. Гуардиола отказа да коментира дали клубът му ще предприеме конкретни ходове за да се сдобие с Алексис Санчез от Арсенал.", "date": "2017-07-19", "title": "Спорт: Манчестър Сити потвърди, че има интерес към Данило от Реал Мадрид"}
{"url": "http://www.focus-news.net/news/2017/07/19/2417385/regionalno-upravlenie-na-obrazovanieto-kyustendil-288-sa-nezaetite-mesta-sled-vtoroto-klasirane-za-priem-na-uchenitsi-sas-zavarsheno-osnovno-obrazovanie.html", "text": "288 са незаетите места след второто класиране за прием на ученици със завършено основно образование. Това съобщиха за Радио „Фокус” – Кюстендил от Регионално управление на образованието – Кюстендил.  В 6 паралелки няма записан нито един ученик. Това са паралелката „Шивачество”, задочна форма, в Професионална гимназия по лека промишленост- Кюстендил, специалността „Работник в озеленяването” в Професионална гимназия по селско стопанство – Кюстендил, „Техник на компютърни системи” и „Електрически инсталации” в Професионална техническа гимназия „Джон Атанасов”-Кюстендил, специалност „Сътрудник в среден и малък бизнес” в Професионална гимназия по облекло и стопанско управление-Дупница и „Електротехник” в Професионалната гимназия-Бобов дол.\r\nВенцеслав ИЛЧЕВ", "date": "2017-07-19", "title": "Регионално управление на образованието – Кюстендил: 288 са незаетите места след второто класиране за прием на ученици със завършено основно образование"}
{"url": "http://www.focus-news.net/news/2017/07/19/2417410/ibna-albaniya-e-stranata-v-koyato-upotrebata-na-kokain-e-nay-visoka.html", "text": "Албания е страната, в която употребата на кокаин е най-висока, показва картата, публикувана от Службата на ООН по наркотиците и престъпността, в ежегодния доклад за наркотиците за 2017 г., предава Independent Balkan News Agency. \r\nВ Албания употребата на кокаин достига 2,5%. На второ място се нареждат САЩ с 2,3%, а след тях Великобритания с 2,25%, Испания с 2,2%, Австралия 2,1%, Уругвай с 1,8% и Чили с 1, 73%. \r\nОсвен това докладът посочва, че Албания е първата точка за разпределение на канабиса, който идва от Афганистан.  Мария Динкова", "date": "2017-07-19", "title": "IBNA: Албания е страната, в която употребата на кокаин е най-висока"}
{"url": "http://www.focus-news.net/news/2017/07/19/2417384/burgas-ogranicheno-e-dvizhenieto-po-pat-ii-79-burgas-elhovo-v-rayona-na-grad-sredets-pri-razklona-za-selo-rosenovo-poradi-avariral-tezhkotovaren-avtomobil.html", "text": "Ограничено е движението по път II-79 Бургас - Елхово, в района на град Средец, при разклона за село Росеново, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Определен е обходен маршрут през град Средец.", "date": "2017-07-19", "title": "Бургас: Ограничено е движението по път II-79 Бургас - Елхово, в района на град Средец, при разклона за село Росеново, поради аварирал тежкотоварен автомобил"}
{"url": "http://www.focus-news.net/news/2017/07/19/2417380/aleksandar-ivanov-gerb-s-promenite-v-zakona-za-ustroystvo-i-zastroyavane-na-sofiya-se-tseli-zapazvane-na-balansa-mezhdu-obshtestveniya-interes-i-chastnata-sobstvenost.html", "text": "Столицата ни стана икономически и финансов център, не само в страната, но и в региона, и затова има все по-засилен инвеститорски интерес и все по-голямо желание да се строят високи сгради. Това каза в предаването „Това е България“ на Радио „Фокус“ народният представител от ГЕРБ Александър Иванов, във връзка с предлаганите от партията промени в Закона за устройство и застрояване на София. Той посочи, че се предлага да бъде въведено понятието „територии за много високо строителство“ - за сгради над 125 метра, както и да се прецизира и урегулира къде да се строят такива здания. Депутатът допълни, че в проектозакона е предвидено и дефиниране и регулации и за сгради под 125 метра. \r\n„Това ще се регламентира в предложените промени в Закона за устройството на София, а именно - дефинирането на градските центрове, които така или иначе съществуват по квартали. Ще се прецизират именно сгради между 75 и 125 метра, които да се изграждат около големи артерии и кръстовища, като задължително въвеждаме изискването тези инвестиционни намерения да са съобразени и подкрепени с транспортни симулации, които да доказват, че няма да се наруши трафикът и са съобразени с прилежащата инфраструктура, изградена към района“, поясни Александър Иванов. Той каза още, че с тези промени се цели запазване на баланса между обществения интерес и частната собственост.", "date": "2017-07-19", "title": "Александър Иванов, ГЕРБ: С промените в Закона за устройство и застрояване на София се цели запазване на баланса между обществения интерес и частната собственост"}
{"url": "http://www.focus-news.net/news/2017/07/19/2417386/api-vazstanoveno-e-dvizhenieto-po-avtomagistrala-trakiya-pri-km-350-v-posoka-burgas.html", "text": "Възстановено е движението по автомагистрала \"Тракия\" при км 350, в посока Бургас. Това съобщиха от пресцентъра на Агенция \"Пътна инфраструктура\" (АПИ).", "date": "2017-07-19", "title": "АПИ: Възстановено е движението по автомагистрала \"Тракия\" при км 350, в посока Бургас"}
{"url": "http://www.focus-news.net/news/2017/07/19/2417388/anadolu-agency-oshte-turski-voenni-pristignaha-v-katar.html", "text": "Шеста група от турски войници пристигнаха в Катар, където ще проведат учения с местните сили за сигурност в рамките на турско-катарското споразумение, предава Anadolu Agency.\r\nОбщо 28 артилеристи пристигнаха в Доха. Първото турско-катарско военно учение се проведе на 19 юни в катарската военна база Тарик бин Заяд.\r\nПоследните разположения на турски сили в Катар идват, след като четири арабски страни наложиха продължило вече със седмици ембарго над емирството. Симеон Миланов", "date": "2017-07-19", "title": "Anadolu Agency: Още турски военни пристигнаха в Катар"}
{"url": "http://www.focus-news.net/news/2017/07/19/2417389/kyustendil-byuroto-po-truda-organizira-initsiativi-za-pryak-kontakt-mezhdu-bezrabotni-i-rabotodateli.html", "text": "Кюстендил. „Бюро по труда” – Кюстендил организира различни инициативи за пряк контакт между безработни лица и работодатели. Това каза пред Радио „Фокус” – Кюстендил Юлиана Хаджиева, директор на Дирекция „Бюро по труда” – Кюстендил. „Традиционните инициативи, които правим всяка година и които имат добър успех, това са трудовите борси, които се провеждат на територията на бюрото с наше съдействие, като тази пролет направихме една младежка трудова борса, на която интересът беше голям, и от страна на работодателите, и на младежите. Силно се надяваме тези инициативи, които провеждаме, да доведат до добър резултат”, каза Хаджиева. \r\nПо думите й се организират също дни на работодателя. „Организираме конкретни дни, в които каним работодатели, които са обявили работни места при нас, организираме специална среща с тях и с регистрирани безработни лица, които отговарят на условията по техните заявки за свободни работни места”, каза Хаджиева. \r\nНа тези срещи контактът на работодателя с безработно лице е по-близък и безработните могат да зададат всякакви въпроси, които ги интересуват, относно условията на труд, възнаграждение и другите изисквания от страна на работодателя, като и работодателят може по-подробно да се запознае с възможностите на безработните лица.\r\nВенцеслав ИЛЧЕВ", "date": "2017-07-19", "title": "Кюстендил: „Бюрото по труда” организира инициативи за пряк контакт между безработни и работодатели"}
{"url": "http://www.focus-news.net/news/2017/07/19/2417383/reuters-cherna-gora-se-obarna-kam-evropeyskiya-sayuz-za-pomosht-pri-pogasyavaneto-na-bushuvashtite-pozhari.html", "text": "Черна гора се обърна към Европейския съюз за помощ при потушаването на бушуващите горски пожари, докато в Хърватия успяха да „нормализират“ положението, при което бе застрашен Сплит, предава Reuters.\r\nПожарът в Хърватия достигна до източните предградия на Сплит, който е вторият най-голям град в страната след Загреб. Огнената стихия унищожи над 4500 хектара горска площ.\r\nМедицинска помощ са потърсили 16 души с различна степен на изгаряния.\r\nВътрешният министър на Черна гора от своя страна, заяви, че пожарникарите се борят да задържат няколко пожара, които заплашват крайбрежни градове. Той каза, че черногорските власти са се обърнали към Европейската гражданска защита за подкрепа. Симеон Миланов", "date": "2017-07-19", "title": "Reuters: Черна гора се обърна към Европейския съюз за помощ при погасяването на бушуващите пожари"}
{"url": "http://www.focus-news.net/news/2017/07/19/2417390/interfaks-parlamentite-na-izrael-i-rusiya-osadiha-oskvernyavaneto-na-pametnitsite-na-savetskata-armiya-v-polsha.html", "text": "Израелският парламент заяви, че е необходимо да се осъждат „оскверняването“ на паметниците на жертвите от Холокоста, както и на войниците на Червената армия, навсякъде в света, предава Интерфакс .\r\nТова заяви израелският парламент в спешно обръщение от 19 юли, което бе направено едновременно с изявлението на руския парламент към законодателните органи на Европа. Поводът за тези изявления от израелска и руска страна е, решението на Полша да премахне редица паметници на Червената армия.  Симеон Миланов", "date": "2017-07-19", "title": "Интерфакс: Парламентите на Израел и Русия осъдиха „оскверняването“ на паметниците на Съветската армия в Полша"}
{"url": "http://www.focus-news.net/news/2017/07/19/2417387/gerb-predlaga-v-sofiya-da-mogat-da-se-stroyat-visoki-sgradi-samo-v-3-zoni-obzor.html", "text": "ПГ на ГЕРБ предлага промени в Закона за устройство и застрояване на София с обособяване на 3 зони, където да могат да се строят високи сгради над 125 метра. Народният представител Александър Ненков обясни, че едната зона ще бъде около 7-ми километър на „Цариградско шосе“, където и до този момент има сериозен инвеститорски интерес и вече има реализирани такива проекти. Втората зона ще бъде в район „Люлин“, където е връзката с Околовръстен път, а третата в района около и зад Централна гара. Депутатът от ГЕРБ обясни, че изискване в закона ще бъде всяка сграда над 75 метра, която има разгъната застроена площ над 20 хил. кв. м., да има т.нар. транспортна симулация, която показва, че когато сградата бъде построена няма да наруши трафика в квартала. Той заяви, че с промените се търси балансът между инвеститорския интерес и запазването на облика на София в полза на гражданите. Народният представител Мария Илиева посочи, че с промените в Закона за устройството и застрояването на София се предлага имотите, веднъж определени като зелени системи, да не могат да променят предназначението си. Прецизира се и определението какво е междублоково пространство. Тя поясни, че ГЕРБ предлага след утвърждаването на подробен устройствен план промени в жилищните комплекси да не могат да се извършват в рамките на 5 години. Александър Иванов от ГЕРБ обясни, че с предлаганите промени глобите за физически лица, увредили с действие или бездействие културно-историческо наследство на София, ще бъдат от 10 до 50 хил. лева, а не както досега от 1000 до 10 хил. лева. Заложено е увеличение и на глобите за юридически лица, които в момента са от 10 до 100 хил. да бъдат от 50 до 200 хил. лева. Народният представител посочи, че ГЕРБ предлага СОС в рамките до 6 месеца от приемането на закона да приеме наредба за облика на градското пространство, сградите и архитектурните ансамбли на столицата.\r\nБиляна ИВАНОВА", "date": "2017-07-19", "title": "ГЕРБ предлага в София да могат да се строят високи сгради само в 3 зони (ОБЗОР)"}
{"url": "http://www.focus-news.net/news/2017/07/19/2417392/the-guardian-velikobritaniya-zaplashi-che-ako-nyama-yadrena-sdelka-shte-zapochne-da-vrashta-radioaktivnite-otpadatsi-na-evropeyskiya-sayuz.html", "text": "Великобритания предупреди ЕС, че ще започне да връща радиоактивните отпадъци обратно в страните им на произход, ако по време на преговорите за Брекзит не се стигне до споразумение за ядрената регулация, предава The Guardian .\r\nВ ход, който в Брюксел считат за тънко прикрита заплаха, британските власти изразиха позицията си, че „ще връщат радиоактивните отпадъци към страните им на произход“, ако преговорите се провалят.\r\nИскането на Великобритания е да се продължи бъдещото сътрудничество по ядрените въпроси, след като страната напусне споразумението за Евратом.\r\nВ момента Обединеното кралство има 126 тона радиоактивен материал най-вече от Германия, Италия и Швеция.\r\n„Може това да е просто напомняне, че цяла купчина плутоний може да се озове на пристанището в Антверп, ако не се стигне до споразумение“, заяви ядрен експерт, който е и консултант на британското Министерство за напускане на Европейския съюз.  Симеон Миланов", "date": "2017-07-19", "title": "The Guardian: Великобритания заплаши, че ако няма ядрена сделка ще започне да връща радиоактивните отпадъци на Европейския съюз"}
{"url": "http://www.focus-news.net/news/2017/07/19/2417391/glavniyat-prokuror-sotir-tsatsarov-prizova-veselin-mareshki-da-kazhe-koy-mu-e-okazval-natisk-liderat-na-volya-otkaza-obzor.html", "text": "Веселин Марешки трябва да се яви и да каже кой е този, който го е заплашвал, че до 30 май трябва да прехвърли петролния си бизнес, в противен случай с него ще се случат ред неща. Това заяви главният прокурор Сотир Цацаров пред журналисти във ВСС във връзка с твърденията на лидера на „Воля“, че му е оказван натиск да прекрати бизнеса си с горива. По думите на Цацаров е недостойно Марешки да обосновава собствената си невинност с хвърлянето на клевети срещу наблюдаващия прокурор. На въпрос може ли прокурор Виолета Радева, която по думите на Марешки е скалъпила обвинението срещу него, да потърси по частен път правата си, Цацаров заяви: „Това ще го реши тя самата. Институцията и аз като главен прокурор, заставаме изцяло зад действията на този прокурор“. Във връзка с това дали ще може да разследва Марешки безпристрастно, въпреки сложните им отношения, главният прокурор заяви: „Какво им е сложното на отношенията? Не познаваме до момента обвиняем, който да е хвалил прокуратурата. Това е естествено. В това няма лошо. Нека това обаче не става по начин, по който се уронва достойнството на другите, като се хвърля по този начин чернилка върху колегите. Нима не мога да прочета няколко думи от изявления на пострадали или собствени думи на Марешки, казани спрямо пострадали от протоколите за разпит. Мога, но защо трябва да го направя, за да отговоря по същия начин? Той е в пълно право да не харесва прокуратурата, да я критикува, да няма доверие на главния прокурор. Толкова. Единствено само не трябва да го прави, клеветейки мои колеги“. Главният прокурор коментира още, че използваните СРС-та по делото срещу Марешки най-меко казано са в неблагоприятна за защитната му теза посока и благоприятна за тезата на обвинението.\r\nПо-късно през деня лидерът на „Воля“ Весели Марешки пристигна в отдел \"Надзор за законност\" към Върховна административна прокуратура, където трябваше да даде показания. На излизане той заяви, че нямам намерение да казва кой му е оказвал натиск, защото не вярва на прокуратурата. По думите на Марешки, ако каже имената на хората, които го заплашват, ще се изложи на още по-голяма опасност. „Дадох някои информации за определени неща, които е правила прокурорката Радева по моето дело, примерно информацията, която е дала, че има СРС-та, че аз ще дам подкуп на съдията. Надявам се, че наистина прокуратурата ще се самосезира и ще провери тези данни иq ако няма такива, помолих да ме информират това набеждаване ли е или не е набеждаване и човекът, който е набеждавал, не трябва ли да лежи по затворите, а не да обвинява други хора“, каза още лидерът на „Воля“. На въпрос дали смята да поиска оставката на главния прокурор, той отговори: „Към днешна дата не“. „Всеки, който не си върши работата, трябва да напусне мястото, което заема. От неговите изявления разбирам, че и той не вярва на прокуратурата“, коментира още Веселин Марешки. Той отрече, че е заговорил за натиск срещу него, едва след като е станало ясно, че ще му бъдат повдигнати обвинения. Маршеки подчерта, че не очаква нищо от прокуратурата, но призова главният прокурор да посочи имената на замесените в \"ЦУМ-гейт\", за които самият той е казал, че са „хора с интереси в енергетиката.“ \r\nВесела ПЕТРОВА", "date": "2017-07-19", "title": "Главният прокурор Сотир Цацаров призова Веселин Марешки да каже кой му е оказвал натиск, лидерът на \"Воля\" отказа (ОБЗОР)"}
{"url": "http://www.focus-news.net/news/2017/07/19/2417382/tarsyat-se-varianti-za-razshiryavane-na-avtomagistrala-trakiya-v-uchastaka-sofiya-plovdiv-obzor.html", "text": "Разглеждат се варианти и възможности за разширяване на АМ „Тракия” в участъка София – Пловдив с по едно платно в двете посоки. Това съобщи министърът на регионалното развитие и благоустройството Николай Нанков по време на изслушване в парламентарната Комисия по транспорт, информационни технологии и съобщения. Той посочи, че основание за това дават данните от трафик камерите, според които в пиковите летни дни на 2015 г. и 2016 г. преминалите през участъка автомобили са между 32-33 хиляди за денонощие, а над 37 хил. са отчетени през най-натоварения ден - 31 август 2016 година. По думите му вече са започнали проучвания, тъй като след четири години ситуацията ще бъде много тежка.\r\nМинистърът беше изслушан във връзка с процедурата за изграждането и въвеждане в експлоатация на ТОЛ-система за преминаване по републиканските пътища и актуалността на процедурата по обществена поръчка за системата. По думите му обхватът на пътищата и тарифния модел на ТОЛ-системата ще могат да се променят. Според него новият модел ще бъде по-справедлив.  Министър Нанков отбеляза, че пътният сектор се издържа основно от лекотоварните автомобили, като в последните години тенденцията е делът им да нараства. Той посочи, че целта е максимално бързо внедряване на новия модел за събиране на такси за преминаване по републиканската пътна мрежа, който е част от европейския модел, а визията е - устойчиви и самофинансиращи се инфраструктурни сектори. Министър Нанков поясни, че се цели също така минимум три пъти да се увеличат приходите в Агенция „Пътна инфраструктура”. Той поясни, че в Министерския съвет ще бъде внесен проект на нов Устройствен правилник на Агенция „Пътна инфраструктура“, с който ще бъде създаден отдел „Електронно таксуване“ към дирекция „Пътни такси и разрешителни“ и уточни, че новият отдел ще бъде ресурсно обезпечен, като на следващ етап се предвижда създаване на предприятие със специално предназначение, което да отговаря за всички видове таксуване, съобщи още Николай Нанков. Министър Нанков отчете, че ежедневно се губят 1,5 млн. лв. от това, че ТОЛ-системата не е въведена. По думите му 212 съоръжения са в критично положение, а 8 млрд. са необходими за построяване на основните направления. \r\nОт думите на Нанков стана ясно също така, че ще бъдат сезинари компетентните органи за жалбите по процедурите за ТОЛ-системата и ще бъде внесен насрещен материален иск за пропуснати ползи. По думите му дори, когато жалбата е в процедурно нарушение, тя блокира работата до произнасяне на компетентна институция и държавата е ощетена от това \"шиканиране\". \r\nДеница КИТАНОВА", "date": "2017-07-19", "title": "Търсят се варианти за разширяване на автомагистрала „Тракия“ в участъка София – Пловдив (ОБЗОР)"}
{"url": "http://www.focus-news.net/news/2017/07/19/2417393/zhivko-dishkov-bchk-pazardzhik-za-vsichki-baseyni-i-vodni-parkove-v-oblastta-e-osiguren-kvalifitsiran-spasitel.html", "text": "През миналата година не бяха регистрирани сериозни инциденти с хора във водните площи. За щастие нямаме и смъртен случай, каза за Радио „Фокус“ – Пазарджик Живко Дишков, председател на БЧК – Пазарджик. Той посочи, че се надява и през това лято да няма неприятни инциденти. „Със започването на летния сезон и горещините ние активираме дейности по превенция на водния травматизъм в област Пазарджик. Общински комисии по места правят обходи на водните площи и при необходимост ги обезопасяват. Имаме наблюдения, че всички служби по места работят много добре. По отношение на плувните басейни и водните паркове сме констатирали, че навсякъде е осигурен квалифициран воден спасител“, уточни Дишков. \r\nТой допълни, че водните спасители се делят на две групи: такива, които са квалифицирани за басейни, и други, които са профилирани като спасители на открити водни площи, каквито се плажовете по Черноморието.\r\nАлбена ЖИЛЕКОВА", "date": "2017-07-19", "title": "Живко Дишков, БЧК – Пазарджик: За всички басейни и водни паркове в областта е осигурен квалифициран спасител"}
{"url": "http://www.focus-news.net/news/2017/07/19/2417023/pregled-na-nyakoi-ot-osnovnite-temi-v-mezhdunarodniya-pechat-agentsiya-fokus.html", "text": "Иранският външен министър Мохамад Джавад Зариф предупреди президента на САЩ Доналд Тръмп и правителството му, че Техеран има възможността да премахне ограниченията върху ядрената си програма в случай, че Иранското ядрено споразумение бъде нарушено, пише Tehran Times.\r\n„Ако бъде допуснато сериозно нарушение или каквото според споразумението се нарича съществено неизпълнение, тогава Иран има и други възможности, включително и излизане от споразумението“, заяви Зариф. Ядреното споразумение бе подписано между Иран от една страна и САЩ, Великобритания, Франция, Германия, Китай, Русия и ЕС на 14 юли 2015 г.\r\n„Както сме казвали и преди, ние желаем споразумението да бъде основа, а не покрив. Но за да може то да служи като солидна основа, ние искаме да сме сигурни, че задълженията от всички страни са напълно приложени. Ако получим това, то ние ще имаме възможност за допълнителен прогрес“, посочи министърът. \r\nКораби от китайския военен флот навлязоха в Балтийско море за съвместни учения с Русия, предава китайското издание Global Times .\r\nКитайски експерт заяви, че ученията имат за цел да помогнат на двете страни да защитават транспорти съдове в различни води, в рамките на развитието на инициативата „Един пояс, един път“.\r\nПървият етап на съвместните учения ще протече от 21 юли до 28, заявиха от руското Министерство на отбраната.\r\nВ ученията ще участват общо 10 кораба, над 10 самолета и хеликоптери от флотите на Русия и Китай.\r\nСред тези кораби е и най-модерният китайски ескадрен миноносец 052D, който е екипиран с едни от най-съвременните радарни системи.\r\nТурският външен министър Мевлют Чавушоглу заяви, че кипърските турци също имат права над ресурсите около Кипър, предава Daily Sabah.\r\nТова се случи, след като от Кипър реши „едностранно“ да започне добив на въглеводороди в спорни зони.\r\n„Едностранните действия на кипърските гърци не са правилни, защото кипърските турци също имат права над резервите около остров Кипър“, заяви министър Чавушоглу по време на пресконференция с естонския външен министър Свен Миксер.\r\nТурският външен министър каза, че от гръцка страна не желаят мир. Той добави, че Европейският съюз не трябва да използва Кипър като пречка в отношенията си с Турция.\r\n„ЕС не спази думата си след референдума от 2004 г. Сега наложеното ембарго над Севернокипърската турска република, трябва да бъде премахнато веднага. Това е нечовешко, да позволиш на едната страна да стане членка на съюза, без тя дори да го заслужава, докато същевременно те държат другата страна под напрежение“, заяви Мевлют Чавушоглу. \r\nИзраелският парламент отбеляза 120-годишнината от първия Световен ционистки конгрес, проведен в швейцарския град Базел, предава The Jerusalem Post.\r\nПървият конгрес на ционистите е бил председателстван от Теодор Херцел, който е считан за баща на съвременния ционизъм.\r\n„На този ден, ние почитаме Кнесета затова, че позволява на депутатите да продължат наследството на Херцел. Херцел е казал, че ционизмът е безкрайният идеал, следователно на този ден, неговото наследство се изразява, както в настоящето, така и в бъдещето“, заяви Аврам Дувдевани, който е председател на Световната ционистка организация.\r\n„В живота на всяка нация има една специална повратна точка“, заяви говорителят на парламента Юли Еделщайн.", "date": "2017-07-19", "title": "Преглед на някои от основните теми в международния  печат (Агенция „Фокус“)"}
{"url": "http://www.focus-news.net/news/2017/07/19/2417394/predstoyashti-mezhdunarodni-sabitiya-za-20-yuli-agentsiya-fokus.html", "text": "Великобритания и Европейският съюз започват втори кръг от преговорите за Брекзит.\r\n*** Съдебен процес срещу 14 души, включително двама руснаци, за планирането на преврат в Черна гора.\r\n*** Принц Уилям Британски и съпругата му Кейт продължават германската си визита.\r\n*** Френският президент Макрон ще изнесе реч във военновъздушната база, след оставката на началникът на Генералния щаб.\r\n*** Среща на управителния съвет на Европейската централна банка.", "date": "2017-07-19", "title": "Предстоящи международни събития за 20 юли (Агенция „Фокус“)"}
{"url": "http://www.focus-news.net/news/2017/07/19/2417026/reuters-egipetskite-sili-za-sigurnost-sa-likvidirali-visokopostaven-terorist-ot-islyamska-darzhava-v-severen-sinay.html", "text": "Египетските сили за сигурност са ликвидирали в Северен Синай високопоставен  терорист от „Ислямска държава“, свързан със скорошните нападения в областта, предаде Reuters.\r\nСпоред официално заявление на египетското МВР силите за сигурност за извършили операция в строяща се сграда в град Ариш в северната част на Синай, където терористите са установили база за операции. В престрелката е загинал главатарят Ахмед Хасан Ахмед ал Нашу, а втори терорист е успял да избяга. \r\nАл Нашу е отговорен за извършването на няколко операции в региона и за набирането на нови терористи.  Виктор Турмаков", "date": "2017-07-19", "title": "Reuters: Египетските сили за сигурност са ликвидирали високопоставен терорист от „Ислямска държава“ в Северен Синай"}
{"url": "http://www.focus-news.net/news/2017/07/19/2417027/tass-poveche-ot-70-arabi-sa-raneni-v-yerusalim-pri-razgonvane-na-protest.html", "text": "Израелската полиция е разгонила група араби, събрали се на протест пред портата \"Бал ел Асбат\" в Йерусалим, предаде ТАСС, позовавайки се на местни медии.\r\nПолицията е използвала сълзотворен газ и гумени куршуми при разгонването на събралите се. Пострадали са повече от 70 души. В болницата е докаран председателят на Висшия ислямски съвет на Йерусалим шейх Акрам Сабри. Той е бил ранен в гърдите и се намира в реанимацията.  Виктор Турмаков", "date": "2017-07-19", "title": "ТАСС: Повече от 70 араби са ранени в Йерусалим при разгонване на протест"}
{"url": "http://www.focus-news.net/news/2017/07/19/2417025/radio-poland-andzhey-duda-izleze-s-proektozakon-zatrudnyavasht-promenite-v-pravosadnata-sistema-na-polsha.html", "text": "Президентът на Полша Анжей Дуда представи проектозакон, който би затруднил промените в правосъдната система. Според предложението парламентът би могъл да назначава съдии с мнозинство от три пети, предаде Radio Poland.\r\nДуда заяви, че, ако проектозаконът му не бъде приет, той няма да утвърди друг подкрепен от правителството документ относно назначаването на Върховен съд. Проектозаконът, предложен от управляващата партия „Право и справедливост“ , наскоро гласуван от парламента, би дал на управляващите консерватори силата да назначават съдии във влиятелния Национален правосъден съвет. \r\nУправляващата „Право и справедливост“, от чиито редици произлиза самият Дуда, има мнозинство в парламента, но не и в размер от 60% от депутатите.  „Реформите в правосъдието са необходими за Полша, но реформите трябва да са мъдри и мирно провеждани“, убеден е президентът . Той добави, че проектозаконът „цели да предотврати твърденията, че Националния правосъден съвет е политизиран от само една партия и затова следва единствено политически цели“. „Не може да има подобни впечатления в полското общество“, убеден е той.  Виктор Турмаков", "date": "2017-07-19", "title": "Radio Poland: Анджей Дуда излезе с проектозакон, затрудняващ промените в правосъдната система на Полша"}
{"url": "http://www.focus-news.net/news/2017/07/19/2417024/predstoyashti-sabitiya-v-stranata-za-19-yuli-agentsiya-fokus.html", "text": "***\r\nПрезидентът и върховен главнокомандващ на Въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов ще присъстват на деня за високопоставени гости на националното военноморско учение с международно участие  „БРИЗ 2017”. \r\n***\r\nОт 09.00 часа ще започне заседанието на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 09.00 часа в зала 702 на АПИ в присъствието на министър Николай Нанков председателят на Управителния съвет на Агенция „Пътна инфраструктура“ инж. Дончо Атанасов ще подпише договорите за проектиране и строителство и за строителен надзор на 9.3 км от автомагистрала „Хемус“ между Ябланица и Боаза. \r\n***\r\nОт 13.30 часа министърът на околната среда и водите Нено Димов ще обяви кампанията за набиране на нови проекти, които насърчават използването на електромобили в сградата на министерството на бул. „Мария Луиза“ 22.\r\n***\r\nОт 14.00 часа министърът на икономиката Емил Караниколов ще връчи два сертификата за инвестиция клас А и два сертификата за инвестиция клас Б, издадени по реда на Закона за насърчаване на инвестициите. Събитието ще се състои в сградата на Министерството на икономиката. \r\n***\r\nОт 09.30 часа ще започне заседанието на Съдийската колегия на Висшия съдебен съвет.\r\n***\r\nОт 10.00 часа в Централния военен клуб ще започне Традиционната годишна среща на посланиците на Република България. Срещата ще се проведе в периода 19 – 21 юли 2017 г. \r\n***\r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно заявление за одобряване на бизнес план за развитие на дейността на „Водоснабдяване и канализация” ООД, гр. Монтана като ВиК оператор за периода 2017-2021 г.\r\n***\r\nОт 10.00 часа в Националния пресклуб на БТА ще се проведе пресконференция на международната природозащитна организация WWF , по време на която ще бъдат представени различни решения и инструменти за постепенното спиране на незаконните сечи.\r\n***\r\nОт 10.30 часа в  Дома на Европа ще се проведе публична дискусия на тема \"Брекзит и бъдещето на Европа\", организирана от евродепутата Илхан Кючюк.\r\n***\r\nОт 12.00 часа на площад „Александър Невски“ кметът на Столична община Йорданка Фандъкова и директорът на библиотеката Юлия Цинзова ще открият кампанията на Библиобуса „Книгите идват при вас“.\r\n***\r\nОт 14.15 часа кметът на София Йорданка Фандъкова и председателят на БАН акад. Юлиан Ревалски ще посетят  раннонеолитното селище в Слатина, за да се запознаят с последните открития, направени през настоящия археологически сезон. В проверката ще участва и зам.-кметът Тодор Чобанов.  Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \r\n***\r\nОт 17.30 часа от храм-паметника „Александър Невски” ще тръгне протестно автошествие с искане за по-строги мерки срещу войната по пътищата.\r\n***\r\nОт 19.00 часа в ресторант Corso ще бъде представена книгата на Катерина Евро „Тетрадка за рецепти и спомени”.\r\n***\r\nОт 19.30 часа на Лятната естрада в Борисовата градина ще се проведе концерт от цикъла „Остров на музиката“ – Група „ОМ” и Трио „P.R.O.Acoustic”.\r\n***\r\nОт 14.00 до 17.00 часа общинският съветник Живко Табаков ще приема граждани в централата на ДБГ – Бургас.\r\n***\r\nОт 20.00 часа в Летния театър ще бъде представен спектакълът \"Магията на българския фолклор\".\r\n***\r\nОт 21.00 часа мариачите от оркестър \"Ла Туна\" от университета \"Алкала де Енарес\" в Мадрид ще свирят на откриването на Фестивала \"С книга на плажа\" в Експозиционен център \"Флора\".\r\n***\r\nОт 10.00 часа в Радио Варна, малък арт салон, ще се състои пресконференция на Община Долни чифлик по проект „Подкрепа на звено за иновативно предоставяне на почасови услуги за социално включване в общността и в домашна среда за независим живот на нуждаещите се жители на община Долни чифлик”. \r\n***\r\nОт 17.30 часа пред входа на Морската градина ще се състои протест \"Да спрем убийствата на пътя\".\r\n***\r\nОт 10.00 часа пред читалище „Надежда“ ще се проведе работилница „Сръчни ръце“, организирана от Клуб по битова култура към Читалище „Надежда“.\r\n***\r\nОт 10.30 часа в регионалния пресклуб на БТА  Националният военен университет „Васил Левски“ ще даде пресконференция по повод обявяване началото на проект „Подкрепа за развитие на човешките ресурси и научно-изследователския потенциал на Национален военен университет „Васил Левски“ за утвърждаването му като съвременен център на знанието\".\r\n***\r\nОт 11.00 часа в читалище „Надежда“ ще се проведе творческо ателие „Красотата на българския фолклор“ с ръководител Райчо Димитров.\r\n***\r\nОт 10.00 часа в Заседателната зала на Община Враца ще бъдат отворени ценовите предложения на участниците в обществена поръчка с предмет: „Доставка на моторни превозни средства за нуждите на община Враца по шест обособени позиции“.\r\n***\r\nОт 10.00 часа в градинката зад паметника на Христо Ботев ще се проведе събитието „Приказни пътечки“ от програмата „Лято в библиотеката 2017“.\r\n***\r\nПред паметната плоча на кап. Димитър Списаревски ще бъдат положени венци и цветя по повод 101 години от неговото рождение.\r\n***\r\nОт 18.00 часа в Художествената галерия ще бъде открита изложба живопис на Антон Антонов.\r\n***\r\nОт 21.00 часа на площада ще бъде прожектиран филмът на режисьора Ивайло Христов – „Каръци“. Събитието е част от обиколката на „Пътуващо ляно кино с БНТ1“.\r\n***\r\nОт 10.30 часа в регионалния пресклуб на БТА ще се проведе пресконференция на „Фонд за превенция на престъпността – ИГА“, по време на която ще бъде представен проектът „Алтернативно лято - 2”.\r\n***\r\nОт 10.30 часа в регионалния пресклуб на БТА ще се проведе пресконференция на ПП „Да, България“ по повод учредяването на структура на партията в Пазарджик.\r\n***\r\nОт 11.00 часа в регионалния пресклуб на БТА ще се състои пресконференция на на Найден Зеленогорски - ПП Движение \"България на гражданите\", с коментар по актуални теми.\r\n***\r\nОт 09.00 часа ще се проведе заседание на Общински съвет – Пловдив.\r\n***\r\nОт 09.00 часа в зала 2 на Окръжен съд – Пловдив ще се гледа делото срещу мъж, обвинен в кражба и изнасилване. \r\n***\r\nОт 17.30 часа на бул. „Санкт Петербург“ ще се проведе протест „Да спрем убийствата на пътя“, организатор на събитието е Румяна Чобанова, съпруга на убития полицай на 13 май в Пловдив.\r\n***\r\nОт 16.00 часа общинските съветници от ПП ГЕРБ  Радослава Ташкова и Георги Василев ще проведат приемни с граждани в офиса на партията в район „Южен” на ул. „Академик Петър Динеков” №1А. От 17.30 часа на същото място започва срещата с общинския съветник д-р Аргир Аргиров.\r\n***\r\nОт 17.00 часа общинският съветник от ПП ГЕРБ Ани Лафчиева ще проведе приемна с граждани в офиса на партията в район „Източен” на ул. „Коста Паница”№5. От 17.30 часа ще започне срещата с общинския съветник Емил Русинов.\r\n***\r\nОт 10.00 часа екипът на ОИЦ – Пловдив ще открие мобилен офис.\r\n***\r\nОт 10.00 часа  в конферентната зала на Областна администрация Сливен областният управител Чавдар Божурски ще даде пресконференция за сливенските медии.\r\n***\r\nОт 10.00 до 12.30 часа в детския отдел на библиотека „Родина“ ще се проведе лятна работилница за деца.\r\n***\r\nОт 17.00 часа в храм „Св. Троица“ Негово Високопреосвещенство Старозагорски митрополит Киприан  ще отслужи Вечерня по повод 140 години от боевете за Стара Загора по време на руско–турската освободителна война (1877 – 1878г.). От 17.30 часа от храма ще тръгне с литийно шествие до Мавзолей–костница „19 юлий 1877”, където в 18.00 ч. ще бъде отслужена Заупокойна молитва в памет на загиналите при опожаряването на града старозагорци през 1877 г.", "date": "2017-07-19", "title": "Предстоящи събития в страната за 19 юли (Агенция „Фокус“)"}
{"url": "http://www.focus-news.net/news/2017/07/19/2417028/agerpres-klaus-yohanis-prizova-rumantsite-i-etnicheskite-ungartsi-da-rabotyat-zaedno.html", "text": "Президентът на Румъния Клаус Йоханис призова румънците и етническите унгарци в страната да си сътрудничат, предаде  Agerpres.\r\n„Имам послание към румънците и унгарците: нека работим заедно, защото това е единственото решение за нас“, заяви Йоханис, след среща с представители на бизнеса в централната област Ковасня. \r\nВъв вторник румънският президент бе на обиколка в населяваните с етнически унгарци централни части на страната.  Виктор Турмаков", "date": "2017-07-19", "title": "Agerpres: Клаус Йоханис призова румънците и етническите унгарци да работят заедно"}
{"url": "http://www.focus-news.net/news/2017/07/19/2417029/balgariya-komentari-v-svetovnite-medii-agentsiya-fokus.html", "text": "Европейският съюз е доволен от опитите на македонския премиер Зоран Заев да подаде ръка на съседните страни, както и от курса към реформи, предава македонската телевизия „НОВА“. От друга страна настоящето правителство не трябва да поема по пътя на предишното, смятат от Брюксел.\r\nТова са препоръките, които дадоха от европейска страна на македонското правителство по време на Съвета за стабилизация и асоциация, който днес се проведе в Брюксел след двегодишна пауза.\r\nНа днешната среща присъстваха Федерика Могерини, комисарят по разширяването Йоханес Хан, министърът на външните работи на Македония Никола Димитров, както и министърът за европейската интеграция Буджар Османи.\r\nПо време на срещата не се обсъдиха детайли относно спора с Гърция или договора за добросъседство с България, но Европейският съюз поздрави Македония за стъпките, които страната предприе за подобряване на отношенията си с България и Гърция.\r\nФедерика Могерини подчерта, че е особено позитивен фактът, че Македония и България разрешават споровете си двустранно, без посредничество.\r\n„Оптимизмът лети във въздуха за работи, които бяха тежки в миналото. Надявам се няма да бъдат толкова трудни в бъдещето“, заяви Могерини.\r\n***\r\nМакедония е положила тестът на демокрацията, и е показала как се гради консенсус, заяви премиерът Зоран Заев в края на затворения дебат на комисията, която дебатира договора за добросъседство с България, предава македонският телевизионен канал „24“ .\r\nЗоран Заев подчерта, че договорът е между две държави и два народа. Опозицията отново поиска от министър-председателя да поясни на какъв език ще бъде подписан договорът, както и кои исторически празници ще се празнуват съвместно.\r\nКомисията проведе заседанието си на затворено, а условието за участие в нея бе, депутатите да са членове на комисията за външни работи и съвета за евроинтеграция, а освен това да имат и сертификати за слушане на държавни тайни.\r\n***\r\nАнтонио Милошоски от ВМРО-ДПМНЕ, бивш министър на външните работи и бивш говорител на партията, обяви по време на закритото заседание на комисията по външна политика, петте претенции на партията като условие за подкрепа на договора за приятелство и добросъседство с България, предават македонските медии.\r\nИсканията на опозиционната ВМРО-ДПМНЕ са:\r\n- В договора с България ще бъде споменат изрично македонския народ?\r\n- Декларацията от 1999 г. е необвързваща, докато сегашният договор е обвързващ. Ще бъде ли споменат македонският език само като конституционен език или ще има своя отделност?\r\n- Ще се подписва ли друг двустранен договор, с който да се регламентира грижата за македонското малцинство (в България)?\r\n- Общата история трябва да бъде отделно посочена за Македония и отделно за България?\r\n- Договорът е асиметричен - дава много права на България и много задължения за Македония.\r\nПо-рано премиерът Заев заяви пред комисията по външна политика, че с предложеният договор се признават два народа, две държави и два езика и не се застрашават македонските национални интереси.\r\n***\r\nС договора за добросъседство с България не са застрашени националните интереси на Македония. Това увери министър-председателят Зоран Заев след заседанието при закрити врати на Комисията по външна политика в парламента, предава „Сакам да кажам“.\r\n\"С договора се признават два народа, две държави и два езика. Националните интереси на Македония не са застрашени“, подчерта премиерът.\r\nЗаев отбеляза, че след консултациите с политическите партии в Комисията по външна политика, е получил съвети и предложения с различни аспекти за договора с България.\r\nМакедонският министър-председател подчерта, че според него договорът между Скопие и София ще засили сътрудничеството между двете страни. В него се съдържа положение за обновяването на граничните пунктове, а също и за откриването на нов при Берово. Двете съседни страни са постигнали съгласие и заедно да се борят срещу пропагандата и словото на омразата.\r\nНа свой ред депутатът на ВМРО-ДПМНЕ Антоний Милошоски предложи пет точки, които според партията трябва да бъдат включени в Договора за добросъседство с България.\r\n„Направихме сериозни забележки, ще ги изброя петте. Ще бъде ли споменат в договора македонския народ? Декларацията от 1999 г. е необвързваща, а сключването на договора е обвързващ. Дали македонския език в договора ще бъде посочен само като конституционен език или като език, който има своя специфика? Дали ще се сключи договор, в който ще стои задължението за грижа за македонското малцинство? За общата история изложихме забележки. В договора има асиметрични права и задължения на двете страни. Много права за България, а много задължения за Македония\", коментира Милошоски, подчертавайки, че самият Заев е признал, че има много място за подобряване на текста.\r\n„Ако тези пет забележки бъдат вписани, ВМРО-ДПМНЕ ще подкрепи споразумението\", каза Милошоски и добави, че \"не трябва да се бърза само за събиране на точки, а да се направи качествен договор\".\r\n***\r\nПремиерът на Македония Зоран Заев заяви в края на срещата на Комисията за външна политика, че събирането е било консултативно и е дало възможност на него и съветниците му да получат предложения, както от властта, така и от опозицията , предава Радио „Свободна Европа“.\r\n„Наше желание е да подпишем договора. Досега имахме отлична база за компромис между двете страни. Окончателен договор ще има с неговата ратификация от парламента“, заяви македонският премиер.\r\nСпоред него договора е основа за добросъседство и приятелство, а двете държави ще работят за взаимен успех. Той заяви, че Договорът е добър за националните интереси на Македония.\r\n*** \r\nПодписването на Договора за добросъседство между България и Македония е много важна стъпка за стабилизацията на Балканите, а двете страни ще получат нови възможности за приятелство, предава македонската телевизия „Телма“ .\r\nТова заяви френският посланик в Македония Кристиан Тамоние, който подчерта, че е оптимист за преодоляването на спорните въпроси между България и Македония.\r\nТой заяви, че трябва да има добра воля, както и да се гледа на съседните държави като на приятелски, а не неприятелски.\r\nПодобно нещо каза и германският посланик Алтхаузер. Според нея македонското правителство е предприело редица смели стъпки, а едно от тях е желанието да се променят отношенията с България.\r\nПо отношение на евентуалните спорни точки в Договора, Алтхаузер заяви, че всичко може да се промени. Според нея това се прави от политическите сили, които вече няколко седмици преговарят за текста на Договора. Посланиците Тимоние и Алтхаузер поддържат и процеса на подобряване на отношенията между Македония и Гърция.\r\n***\r\nПроектодоговорът между Македония и България влезе в Събранието, предава излъчващата на албански език македонска телевизия Алсат-М. Според телевизията острият дебат между властта и опозицията е започнал още преди конкретното разглеждане на договора за приятелство с България. Първият спорен въпрос е дали дискусията да се води открито или заседанието на Комисията по външна политика да бъде закрито. Премиерът Зоран Заев е поискал заседанието да се проведе при закрити врати, тъй като публичното обявяване на част от спогодбата, преди тя да се подпише, е в противоречие с практиката на международната дипломация. Председателят на Събранието Талат Джафери е заявил, че правилникът на Парламента позволява на депутатите да гласуват за провеждане на закрито заседание, след което да им бъде раздаден проектът за договор.\r\n***\r\nАнтонио Милошоски, бивш министър на външните работи и депутат от ВМРО-ДПМНЕ, заяви, че неговата партия има определени забележки и възражения върху договора с България и направи 5 предложения, с които той трябва да бъде допълнен, предава електронното издание „Слободен печат“. Самият Милошоски заяви, че лично препоръчва да не се бърза с подписването на договора, а да се работи за повишаването на неговата ефективност.\r\n„Фокус“ вече публикува 5-те предложения на Милошоски и ВМРО-ДПМНЕ. Какво включват те може да прочетете тук.\r\n***\r\nАнтонио Милошоски от ВМРО-ДПМНЕ заяви пред журналисти след края на заседанието на Комисията по външна политика, че неговата партия ще подкрепи договора за добросъседство и приятелство с България, ако в него бъдат включени петте предложения на ВМРО -ДПМНЕ, предава електронното издание „Радио Свободна Европа“ . Според изданието партията нa Груевски иска изрично споменаване на македонския народ в договора, потвърждаване на съществуването на македонския език, приемането на симетрични ангажименти между Македония и България и ясна диференциация между частта от общата и отделни истории на двете държави. \"Ако тези предложения бъдат приложени, договорът ще бъде приемлив за Македония и ние като част депутати от „Коалицията за по-добра Македония“ ще дадем подкрепа, заявява Милошоски. Радио Сводобна Европа отбелязва, че на заседанието на комисията са участвали 14 депутати, които притежават сертификат за класифицирана информация, в това число и председателят на парламента Талат Джафери.\r\n***\r\nПравителството информира депутатите за договора с България при затворени врата, съобщава македонското електронно издание Радио Свободна Европа. След края на заседанието на комисията по външна политика Зоран Заев заяви, че проведеното обсъждане е било консултативно и на него той и неговите съветници са получили информация за мнението на управляващите и опозицията. Заев смята, че предложенията могат да се вземат предвид и че документът все ощe е открит за промени. \"Нашето желание е да подпишем договора за приятелство и досега сме постигнали отлична база за компромис между двете страни. Краен договор ще имаме едва след неговата ратификация в парламента\" смята Заев. Депутатът от ВМРО -ДПМНЕ Антонио Милошоски, бивш министър на външните работи, смята, че не е важна бързината за подписването на договора с България, а неговото качество.\r\n***\r\nНай-голямата опозиционна партия в Македония ВМРО-ДПМНЕ на бившия премиер Никола Груевски публикува официално претенциите си към договора с България, които са част от изявлението на депутата Антонио Милошоски.\r\nВ текста, публикуван на страницата на партията, се казва следното:\r\n„ 1. Декларацията от 1999 г. е необвързваща и има значение на препоръка за сътрудничество и добросъседство. Когато преминаваме във фазата на договор той е правно-обвързваш, двустранно и международно и затова трябва да се внимава какво ще се подписва, тъй като подписването на един подобен договор означава не само успех в момента на подписването, но и последица след година, 5 или 15 от неговото подписване.\r\nПо тази причина нашата главна забележка и препоръка е дали македонският народ, като конституционен народ в Македония, ще бъде споменат, или не в договора за добросъседство между Македония и България.\r\n2. Дали македонският народ в този двустранен договор между София и Скопие ще бъде споменат, че съществува само заради официалното съществуване на Конституцията на Македония или фразата за употребата на македонския език ще бъде такава, че той има своя самостоятелност независимо от Конституцията на страната.\r\n3.Дали Зоран Заев ще бъде горд да подпише двустранен договор, който съдържа най-малко 1 член, който според нас не е в съгласие с чл. 49 от Конституцията на Македония, който предвижда конституционен ангажимент да държавата да се грижи за македонците извън нея.\r\n4. По повод фразата „обща история“ депутатите от „Коалицията за по-добра Македония“ смятат, че трябва да се включи по-широка фраза, в която да бъдат изтъкнати както част от общата, така и част от отделните истории на Македония и България и на македонския и българския народ.\r\n5.От същинско значение е отношението на договора към видимата асиметрия на правата и задълженията а двете договорни страни, тъй като според този договор се дават много повече права за Р България, като страна в него, и се въвеждат много повече ограничения, рестрикции и задължения за Р Македония, също страна в този договор“.\r\nЦентралата на партията смята, че вместо правителството да бърза и да търси дата за подписване на македоно-българския договор трябва да се стреми да постигне по-качествен текст, който да гарантира „взаимно уважение на двата народа, взаимно признаване на двете държави и на двете култури и взаимно сътрудничество за перспективата на България и Македония като съседи“.\r\nСпоред ВМРО-ДПМНЕ, ако проектът на договора не се промени заседанието на Комисията за външна политика може да се приеме само като пиар момент. \r\n***\r\nАко Македония постигне напредък по отношение на реформите, Брюксел е разположен да издаде по-рано доклада за напредъка на държавата, предава македонският телевизионен канал „24“ .\r\nТова е заявил еврокомисарят Йоханес Хан по време на срещата на Съвета за асоциация и стабилизация.\r\n„Ние сме много флексабилни по позитивен начин към това искане. От това колко работите ще узреят добре, сме готови още през април да изготвим позитивен доклад. Но страната трябва добре да подготви работите около реформените приоритети и плана за действие, както и всичко свързано с това“, заяви Йоханес Хан.\r\n***\r\nПредставители на македонските организации в Социалния клуб на Престън Македония, изпратиха искане до македонския парламент, в което настояват безусловно да се отхвърли намерението на премиера Зоран Заев за съвместно честване на историята и Илинденското въстание между двете страни, предава Фокус (Македония).\r\nТе са против промяната на учебниците по история, както и подписването на договор, в който никъде не пише „македонски език“, като официален на Република Македония.\r\nРезолюцията е изпратена до президента Георги Иванов, парламента, Македонската академия на науките и изкуствата (МАНУ), Института за национална история (ИНИ), Института за македонски език „Кръсте Мисирков“, до Македонската православна църква, както и всички партии.\r\nВторото, което те искат е, България да признае македонския народ и език, както и „етническите македонци в Пиринска Македония“.\r\nТретото им искане е съвместното отбелязване на „въстанието“ на македонския народ на 11 октомври 1941 г. срещу „българският фашизъм“, както и съвместно честване на 2-ри август 1944 година – денят, в който е създадена Социалистическа република Македония.\r\nАвстралийските македонци искат и полагане на венци в манастира Прохор Пчински или пред паметника Методи Антодов Ченто.\r\nТе настояват България да се извини на Република Македония за нанесените според тях, материални и човешки щети по време на „фашистката окупация“ в периода 1941-1944, когато Македония е в пределите на обединена България.\r\n***\r\n „Смятам, че отношенията между Република Македония и България няма да се подобрят, ако се подпише този договор, а напротив, ще се влошат още повече“, твърди македонският професор по история Никола Жежов, цитиран от „Курир“.\r\n„Това, което се е градило с десетилетия назад за подобряването на отношенията между двете държави, ще се срути за една нощ“, продължава той.\r\nНай-проблематично, според него, е политизирането на историческата наука, както и навлизането на политиката в науката.\r\n„Това, което ние сме го говорили с колегите историци от България остава свързано с историята“, заяви той, добавяйки, че много пъти е бил на противоположни мнения с българските си колеги, но това не е пречело да се водят разговори с научни факти.\r\n„Доколкото сега политиката се намесва в науката, ще бъде много вредно и гибелно“, каза проф. Жежов.\r\nТой изтъкна, че доколкото е подразбрал, точката за празнуване на съвместната история на двете държави ще „изсече корените на македонската идентичност“.\r\nПроф. Жежов подчерта своята теза, че македонският и българският народи са отделни, макар и да имат определени прилики. Според него няма място за съвместно празнуване на Илинденското въстание. Той не пропусна да подчертае, че през Втората световна война, Македония е била под „българска окупация“, а по време на Илинденското въстание нито един български войник не е помогнал на въстаниците.\r\n***\r\n Българският министър-председател Бойко Борисов заяви, че България е против каквито и да е форми на ескалация на напрежението в дипломатическата криза около Катар, предаде Regnum.\r\n„Стабилността в региона на Персийския залив има особено значение за България и Балканския регион. В тази връзка ние приветстваме и подкрепяме решението на възникналата кризисна ситуация чрез политически средства и чрез дипломация“, заяви Борисов. Министър-председателят отбеляза необходимостта да се запази стабилността на Съвета за сътрудничество в Персийския залив, защото това, според него, отговаря на интересите на целия регион. Той подчерта, че България цени своите приятелски отношения със страните от арабския свят.\r\nНа 1 юли 2017 г. България пое местното председателство на Съвета на ЕС в Доха.\r\n***\r\nМинистър-председателят на Македония Зоран Заев отговаря пред членовете на парламентарната комисия по външните работи за детайлите по договора за добросъседство с България, предава „Сакам да кажам“.\r\nСесията в Скопие се провежда при закрити врати. На журналистите бе предоставен достъп само до началото на заседанието.\r\nЗаев обясни, че решението за провеждане на закрито заседание е взето с оглед на това, че договорът е съгласуван, но не и финализиран. \r\n***\r\n В Скопие започна заседанието за Договора за добросъседство с България, предава Радио „Слободна Европа“ в македонската си редакция.\r\nВ началото на днешното заседание на парламентарната комисия по външна политика бе постигнато споразумение между премиера Зоран Заев и депутатите за провеждането на сесията при закрити врати.\r\nЗаев обясни, че решението за провеждане на закрито заседание е взето с оглед на това, че договорът е съгласуван, но не и финализиран. \r\n***", "date": "2017-07-19", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/07/19/2417030/180-godini-ot-rozhdenieto-na-apostola-na-svobodata-obzor.html", "text": "На 18 юли се навършиха 180 години от рождението на Апостола на свободата Васил Левски. Той е роден в град Карлово в много бедно семейство, в което твърде млад на Васил му се налага да стане глава на дома след смъртта на баща му. Много млад той прекрачва прага на манастира и става Дякон Игнатий, след което го напуска. Стига в Белград, където Раковски подготвя млади мъже в първата българска легия. Там Васил се откроява от всички с изключителните си физически и интелектуални умения.\r\nВасил Левски, Апостола на свободата, става един от идеолозите на българската национална революция. Велико негово дело е създаването на Вътрешната революционна организация. Предаден е през зимата на 1872 г. Заловен е в Къкринското ханче до Ловеч. Съден е в София. Обесен е на 19 февруари 1873 година.\r\nПо повод годишната в цялата страна се състояха различни прояви и събития.\r\nПрезидентът Румен Радев участва в тържествената церемония, с която беше отбелязана 180-ата годишнина от рождението на Апостола в Карлово. По традиция родният град на Левски е център на тържествата по повод годишнината от рождението му. Честванията се проведоха на пл. „Васил Левски“ в града. На церемонията присъстваха вицепрезидентът Илияна Йотова, министри, народни представители, общественици, стотици граждани и гости на Карлово. Президентът и върховен главнокомандващ на Въоръжените сили прие почетния строй на представителни части на Българската армия.\r\nКметът на Карлово Емил Кабаивнаов се обърна към всички присъстващи с думите, че днес всички се прекланяме пред идела, който ни е завещал Левски – за свободна и независима България. Кабаиванов заяви, че днес целият български народ празнува, отбелязва с трепет 180- годишнината от рождението на Левски. „Днес всички се прекланяме пред идела, който ни завеща – за свободна и независима България, изградена като демократска република, в която всички народности ще се подчиняват и живеят с едни чисти и святи закони, дадени от Бог, но когато признаят закона на равно с българите. Днес се прекланяме пред делото и саможертвата му“, каза още той.  Кабаиванов за обърна към президента и народните представители с думите: „Ние, българските граждани, очакваме от българското правителство да започне борбата, която няма да е лека, за изработване на новата българска национална идея, доктрина в пълно единомислие. Ние ще бъдем в тази битка с вас“. След това кметът даде думата на президента Румен Радев.\r\nВ словото си държавният глава заяви, че още приживе Левски вече е мит, а бесилото му се превръща в българското разпятие, предвестник на възкресението ни.  „Преди 180 години тук в Карлово се ражда Васил Иванов Кунчев, безправен, но непокорен. Той ще извърви пътя до свободата преди другите, заради другите. Казват, че историята крачи неумолимо, но понякога нейното безвремие трае векове. Нужни са хора с много кураж, които да я уловят за ръка и да я измъкнат от калта. Малцина са призвани и един от тях е Апостола, сред онези, които ускоряват хода на историята“, заяви държавният глава. По думите му Левски мечтае дръзко, говори кратко, но прави всичко това с търпение и постоянство, действа решително, презира празнословието. „Самият той пише – интригата спира хода на народната работа. Убеден е, че трябват дела, а не думи. За себе си скромно казва – аз съм  се обещал на отечеството си“, допълни Румен Радев.\r\nПрезидентът заяви, че свободата е път, който всеки от нас трябва да извърви, да поеме отговорност за думите и делата си. Той коментира, че за Левски родолюбието не е трапеза, а мисия. „Тежко е днес да констатираме, че днешната българска политика е печално отрицание на онова кредо на Апостола. Оттук и бедите ни, но Апостола ни завеща и спасителния път, личния пример и думите – времето е в нас и ние сме във времето, то нас обръща и ние него обръщаме“, каза още Радев и допълни, че днес България е една свободна държава, но мнозина я напускат. „А усещането за несправедливост е масово, защото свободата е път, който всеки от нас трябва да извърви, да поеме отговорност за думите и делата си, да прозре, че обръщането на времето зависи от самия него. Да не дава подпора на глупците и на мнимите родолюбци, както съветваше Апостола и да разбере, че примирението е слабост, но смирението е сила‘, заяви Радев. „Както онова момче от Карлово, което захвърли расото си, за да дари на народа си не утеха, а свобода, както мъжът, дръзнал да предизвика цяла империя, който загуби себе си, но спечели за цял народ. Тогава нашата република ще бъде чиста и свята. Поклон пред Апостола на българската свобода“, допълни държавният глава. \r\nСлед словото на държавния глава бяха поднесени венци и цветя пред паметника на Апостола на свободата.  В края на церемонията се състоя тържествена заря по случай рождението на Васил Левски.", "date": "2017-07-19", "title": "180 години от рождението на Апостола на свободата (ОБЗОР)"}
{"url": "http://www.focus-news.net/news/2017/07/19/2417031/the-independent-es-mozhe-da-prekrati-pregovorite-za-brekzit-zashtoto-velikobritaniya-ne-e-gotova.html", "text": "Дипломати от ЕС смятат, че преговорите за Брекзит трябва да бъдат временно прекратени. Вторият кръг от преговорите се натъкна на проблеми още в първото си денонощие относно въпроса за „сметката за развода“ между ЕС и Великобритания, пише  The Independent.\r\n„Уреждането на финансовите въпроси е приоритет“, заяви дипломат от ЕС. „ЕС няма да излязат от преговорите, но би ги прекъснал временно. Имаме впечатление, че Великобритания не се е подготвила за тях“, добави той. Според друг дипломат „е разумно да се очаква от британците да кажат нещо друго от „няма да платим и пени“. \r\nПредупрежденията идват след като британският министър на въпросите, свързани с Брекзит Дейвид Дейвис напусна преговорите само час след началото им в понеделник.  Виктор Турмаков", "date": "2017-07-19", "title": "The Independent: ЕС може да прекрати преговорите за Брекзит, „защото Великобритания не е готова“"}
{"url": "http://www.focus-news.net/news/2017/07/19/2417032/nikola-poposki-v-spora-za-imeto-gartsiya-deystva-ot-pozitsiyata-na-silata.html", "text": "Бившият външен министър на Македония Никола Попоски излезе с коментар относно срещата между гръцкия външен министър Никос Кодзиас и посредника на ООН по въпроса за името на Македония Матю Нимиц. Той посочи, че не може да съди за важността на срещата, знаейки, че това е спор, продължил две десетилетия, предаде македонската медия “Нова телевизия“.\r\n„Срещата е част от един процес, който е наложен на Македония и в  който  няма последователност от гръцка страна“, посочи Попоски.  \"Гръцката  позиция е, че тях не ги интересува какво мислим ние, дали  е принципно, безпринципно, добро или лошо това гръцко искане, което имат отнесено до нас. Те просто ни налагат това от позицията на силата“, добави той.  \r\nТой напомни, че Гърция може още 30 години да продължи  да действа по подобен начин. \r\n\"Дългосрочната гръцка линия е ние да плащаме цената, а те не. Македония трябва да прави отстъпки, а Гърция не \", смята бившият министър. Виктор Турмаков", "date": "2017-07-19", "title": "Никола Попоски: В спора за името Гърция действа от позицията на силата"}
{"url": "http://www.focus-news.net/news/2017/07/19/2417034/reuters-sasht-mogat-da-izpolzvat-vsyaka-vazmozhnost-pri-vzaimodeystvieto-s-venetsuela.html", "text": "Според анонимен източник от правителството на САЩ администрацията на президента Доналд Тръмп е запазила „на масата“ всяка възможност за взаимодействие с президента на Венецуела Николас Мадуро, предаде  Reuters.\r\nСлужителят отказа да обясни детайлно възможностите спрямо Венецуела, но добави, че Вашингтон гледа на планираното за 30 юли от Мадуро свикване на конституционно събрание като опит страната да бъде превърната в „пълна диктатура“ и че би се противопоставил на това.\r\n„Всички възможности са на масата“, заяви източникът на въпрос за възможни санкции срещу петролния сектор на Венецуела, но той добави, че решенията могат да бъдат направени с отчет на потенциалното им влияние върху американските икономика и пазар на труда.  Виктор Турмаков", "date": "2017-07-19", "title": "Reuters: САЩ могат да използват всяка възможност при взаимодействието с Венецуела"}
{"url": "http://www.focus-news.net/news/2017/07/19/2417035/the-daily-express-donald-tramp-e-obshtuval-s-tereza-mey-poveche-ot-koyto-i-da-e-drug-svetoven-lider.html", "text": "Според новопубликувани данни президентът на САЩ Доналд Тръмп е общувал с британския министър-председател Тереза Мей повече от който и да е друг световен лидер, откакто встъпи в длъжност, пише  The Daily Express.\r\nДвамата са говорили, лично или по телефона, общо девет пъти след победата на Тръмп на президентските избори през ноември 2016 година. Единствено Япония е наблизо с осем разговора, докато първенците в ЕС  Франция и Германия са далеч назад. \r\nТези новини се приемат за добре дошли за Тереза Мей, която се опитва да уталожи брожението срещу нея в нейната управляваща Консервативна партия. А с постоянните изказвания на Тръмп, че той иска да сключи търговско споразумение с Великобритания след Брекзит, тази тенденция на сътрудничество ще бъде важна за успеха на страната след напускането на Съюза. \r\nС Израел, Германия и Саудитска Арабия са провеждани по седем разговора, Тръмп е водил по шест разговора с лидерите на Китай, Египет, Канада и Турция и по пет с тези на Русия, Франция, Южна Корея и Перу.  Виктор Турмаков", "date": "2017-07-19", "title": "The Daily Express: Доналд Тръмп е общувал с Тереза Мей повече от който и да е друг световен лидер"}
{"url": "http://www.focus-news.net/news/2017/07/19/2417033/the-guardian-mazh-e-zaginal-v-kardif-sled-kato-stara-tsarkva-se-srutva-varhu-nego.html", "text": "Мъж е загинал след срутването на стара църква в уелската столица Кардиф. Спешните служби за били извикани в ранния следобед на 18 юли 2017 г., пише  The Guardian.\r\n„Двама души са се спасили с леки наранявания“, съобщава пожарната и спасителната служба на Южен Уелс. „Един мъж бе, за жалост, открит под срутилата се сграда и бе трагично загубил живота си. Искаме да изразим своите съболезнования към семейството му“, заяви директорът на местната служба Гарет Дейвис. \r\nТой добави, че пожарникарите работят над това да извадят тялото и че същевременно са ограничили движението по близката железопътна линия, свързваща Кардиф и Нюпорт.  Виктор Турмаков", "date": "2017-07-19", "title": "The Guardian: Мъж е загинал в Кардиф, след като стара църква се срутва върху него"}
{"url": "http://www.focus-news.net/news/2017/07/19/2417036/direktorite-na-ndk-shte-badat-izslushani-v-parlamenta-na-24-yuli-obzor.html", "text": "Директорите на НДК през 2016 и 2017 година- Мирослав Боршош и Ангел Митев ще бъдат изслушани по време на открито заседание на Временната парламентарна комисия по случая НДК на 24 юли. Освен директорите, за изслушване ще бъдат поканени бившите и настоящите председатели и зам.-председатели на Съвета на директорите. Това стана ясно след закрито заседание на комисията, на което бяха изслушани главният прокурор Сотир Цацаров, председателят на ДАНС Димитър Георгиев и директорът на Агенцията за Държавна финансова инспекция Георги Начев. \r\nНародният представител Румен Гечев заяви, че предложението за изслушването е на БСП и въпреки че ГЕРБ не са го подкрепили са събрани нужните 10 гласа, за да се приеме. Депутатът коментира, че от документите и казаното от министър Лиляна Павлова става ясно, че е имало пълно основание за незабавното уволнение на Мирослав Боршош. Според него въпросът е защо Боршош е стоял на поста директор, носейки 8-9 млн. загуби на НДК. Румен Гечев обясни, че по време на изслушването във временната комисия на Мирослав Боршош ще бъде зададен въпроса кой му е оказвал натиск, както твърди. По думите му директорът на НДК не е действал сам, а този който го е назначил е очаквал съответната отплата.\r\nПредседателят на Временната комисия по случая НДК Диана Йорданова посочи, че ГЕРБ са гласували с „въздържал се“ предложението за изслушване на директорите на НДК. Според нея комисията вече разполага с цялата информация, която би могла да получи от поканените за изслушване лица. Народният представител обясни, че вече е получена информация от ресорните министри, както и от представители на компетентните органи, в чиито правомощия са разследванията и следствията. Временната комисия ще има последващо заседание на 25 юли от 14.00 часа, на което ще бъде обсъден докладът за дейността й. Диана Йорданова коментира, че в зависимост от програмата в пленарна зала и гледаните законопроекти докладът може да бъде приет в сряда или в четвъртък. Тя посочи, че комисията ще предложи възлагане на проверка на Сметната палата относно целесъобразното разходване на средствата, с които е увеличен капиталът на НДК.\r\nСлед като бе изслушан в комисията главният прокурор Сотир Цацаров обясни, че сигналът за нарушенията в НДК е подаден в ДАНС от бивш служител. Той уточни, че сигналът не е подаден от бившия изпълнителен директор на НДК Оли Груева, но и тя ще бъде разпитана. По случая като свидетел ще бъде призована и Деница Златева. Главният прокурор посочи, че сигналът е подаден на 7 февруари, а на 20 февруари ДАНС е изпратила първата си сигнална справка до Прокуратурата. На 21 февруари справката е изпратена до Софийска градска прокуратура на Специализираното звено „Антикорупция“, възложена е допълнителна проверка на ДАНС и е образувано досъдебно производство. Сотир Цацаров коментира, че по преценка на наблюдаващите прокурори ще бъдат привлечени и други обвиняеми по случая и евентуалното обвинение на Мирослав Боршош няма да бъде единствено.\r\nБиляна ИВАНОВА", "date": "2017-07-19", "title": "Директорите на НДК ще бъдат изслушани в парламента на 24 юли (ОБЗОР)"}
{"url": "http://www.focus-news.net/news/2017/07/19/2417038/reuters-donald-tramp-i-vladimir-putin-sa-proveli-vtori-neobyaven-razgovor-po-vreme-na-sreshtata-na-visoko-ravnishte-na-g-20.html", "text": "По данни на Белия дом президентите на Русия и на САЩ Владимир Путин и Доналд Тръмп са провели втори, преди това необявен разговор, по време на срещата на високо равнище на Г-20, провела се по-рано този месец в Хамбург, предаде  Reuters.\r\nДвамата лидери са провели двучасова среща на 7 юли, за която Тръмп по-късно заяви, че на нея Путин е отрекъл обвиненията за пряка намеса на президентските избори в САЩ през 2016 г.\r\nСлужителят на Белия дом, разпространил информацията за втората среща, не уточни колко дълго е продължила тя или какво точно е било обсъждано на нея.  Виктор Турмаков", "date": "2017-07-19", "title": "Reuters: Доналд Тръмп и Владимир Путин са провели втори, необявен разговор, по време на срещата на високо равнище на Г-20"}
{"url": "http://www.focus-news.net/news/2017/07/19/2417037/accent-tv-grazhdanite-na-moldova-imat-doverie-na-igor-dodon-spored-sotsiologicheskite-prouchvaniya.html", "text": "Според резултатите от социологическо проучване, 50% от гражданите на Молдова сочат, че сред политиците в страната имат най-голямо доверие към президента Игор Додон, предаде  Accent-TV.\r\nПредседателят на Партията на социалистите Зинаида Гречани е на второ място с 43% доверие. 36% имат доверие към проевропейския министър-председател Павел Филип. Толкова е доверието и към председателя на партия „Действие и солидарност“ Мая Санду.\r\nПроучването е проведено сред 1111 пълнолетни граждани от 76 общини на Молдова.  Виктор Турмаков", "date": "2017-07-19", "title": "Accent-TV: Гражданите на Молдова имат доверие на Игор Додон според социологическите проучвания"}
{"url": "http://www.focus-news.net/news/2017/07/19/2417039/the-daily-telegraph-trima-britanski-grazhdani-sa-zadarzhani-v-kale-po-podozrenie-za-trafik-na-albantsi-prez-granitsata.html", "text": "Трима британски граждани, единият от които пилот, са задържани от френската полиция по подозрение за трафик на хора, използвайки малък самолет „Чесна“, за да прекарат по въздух четирима албански мигранти от Кале към Великобритания, пише   The Daily Telegraph.\r\n„За първи път се натъкваме на опит за трафик на хора със самолет в района на Кале“, заяви заместник прокурорът на град Булон Филип Сабатие.  През последните години Кале е магнит за мигрантите, опитващи се да се промъкнат във Великобритания, но повечето се укриват в камиони, влизащи във Великобритания, натоварени на фериботи или преминаващи през канала под Ла Манш. \r\nСамолетът, четириместна и едномоторна „Чесна-172“ е била все още на земята, а пилотът подготвя полета от летище Кале-Дюнкерк, но мигрантите все още не са били на борда, когато полицията извършва операцията по задържането.  Виктор Турмаков", "date": "2017-07-19", "title": "The Daily Telegraph: Трима британски граждани са задържани в Кале по подозрение за трафик на албанци през границата"}
{"url": "http://www.focus-news.net/news/2017/07/19/2417040/sbs-donald-tramp-iska-da-naznachi-dzhon-hantsman-za-poslanik-v-rusiya.html", "text": "Според представители на Белия дом президентът на САЩ Доналд Тръмп иска да номинира бившия губернатор на щата Юта Джон Хънтсман за посланик в Русия, предаде SBS.\r\nАко бъде одобрен от Сената, Хънтсман ще бъде изпратен в Русия докато Конгресът разследва възможността руска намеса по време на президентските избори в САЩ през 2016 г. \r\nХънтсман е служил като посланик на САЩ в Китай в периода между 2009 и 2011 г. по време на мандата на бившия президент Барак Обама. Той е служил в администрациите на петима президенти на страната. Очаква се официалното номиниране на Хънтсман да излезе по-късно.  Виктор Турмаков", "date": "2017-07-19", "title": "SBS: Доналд Тръмп иска да назначи Джон Хънтсман за посланик в Русия"}
{"url": "http://www.focus-news.net/news/2017/07/19/2417044/ria-novosti-ministar-predsedatelyat-na-irak-prizova-turskata-armiya-da-napusne-stranata.html", "text": "Министър-председателят на Ирак Хайдер ал Абади призова турската армия да напусне пределите на страната, предаде РИА Новости, позовавайки се на местни медии.\r\nМиналата седмица министър-председателят официално обяви за победата над „Ислямска държава“ в Мосул, който терористите държаха под свой контрол три години. \r\n„Министър-председателят на Ирак призова турската армия да отстъпи и да напусне Ирак и заяви, че битката за Мосул е приключила“, пише иракският кюрдски канал „Рудау“ на своя официален профил в социалната мрежа „Туитър“. \r\nОтношенията между Багдад и Анкара се влошиха в края на 2016 г., след като Турция без разрешение на иракските власти въведе войска в района Башик, недалеч от Мосул под предлог, че помага в борбата срещу „Ислямска държава“. Багдад нееднократно призовава Турция да изведе военните си, посочвайки, че това е нарушение на суверенитета му.  Виктор Турмаков", "date": "2017-07-19", "title": "РИА Новости: Министър-председателят на Ирак призова турската армия да напусне страната"}
{"url": "http://www.focus-news.net/news/2017/07/19/2417041/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Трима британски граждани, единият от които пилот, са задържани от френската полиция по подозрение за трафик на хора, използвайки малък самолет „Чесна“, за да прекарат по въздух четирима албански мигранти от Кале към Великобритания, пише The Daily Telegraph.\r\n„За първи път се натъкваме на опит за трафик на хора със самолет в района на Кале“, заяви заместник прокурорът на град Булон Филип Сабатие. През последните години Кале е магнит за мигрантите, опитващи се да се промъкнат във Великобритания, но повечето се укриват в камиони, влизащи във Великобритания, натоварени на фериботи или преминаващи през канала под Ла Манш.\r\nСамолетът, четириместна и едномоторна „Чесна-172“ е била все още на земята, а пилотът подготвя полета от летище Кале-Дюнкерк, но мигрантите все още не са били на борда, когато полицията извършва операцията по задържането.\r\nСпоред новопубликувани данни президентът на САЩ Доналд Тръмп е общувал с британския министър-председател Тереза Мей повече от който и да е друг световен лидер, откакто встъпи в длъжност, пише The Daily Express.\r\nДвамата са говорили, лично или по телефона, общо девет пъти след победата на Тръмп на президентските избори през ноември 2016 година. Единствено Япония е наблизо с осем разговора, докато първенците в ЕС Франция и Германия са далеч назад.\r\nТези новини се приемат за добре дошли за Тереза Мей, която се опитва да уталожи брожението срещу нея в нейната управляваща Консервативна партия. А с постоянните изказвания на Тръмп, че той иска да сключи търговско споразумение с Великобритания след Брекзит, тази тенденция на сътрудничество ще бъде важна за успеха на страната след напускането на Съюза.\r\nС Израел, Германия и Саудитска Арабия са провеждани по седем разговора, Тръмп е водил по шест разговора с лидерите на Китай, Египет, Канада и Турция и по пет с тези на Русия, Франция, Южна Корея и Перу. \r\n Мъж е загинал след срутването на стара църква в уелската столица Кардиф. Спешните служби за били извикани в ранния следобед на 18 юли 2017 г., пише The Guardian.\r\n„Двама души са се спасили с леки наранявания“, съобщава пожарната и спасителната служба на Южен Уелс. „Един мъж бе, за жалост, открит под срутилата се сграда и бе трагично загубил живота си. Искаме да изразим своите съболезнования към семейството му“, заяви директорът на местната служба Гарет Дейвис.\r\nТой добави, че пожарникарите работят над това да извадят тялото и че същевременно са ограничили движението по близката железопътна линия, свързваща Кардиф и Нюпорт. \r\nДипломати от ЕС смятат, че преговорите за Брекзит трябва да бъдат временно прекратени. Вторият кръг от преговорите се натъкна на проблеми още в първото си денонощие относно въпроса за „сметката за развода“ между ЕС и Великобритания, пише The Independent.\r\n„Уреждането на финансовите въпроси е приоритет“, заяви дипломат от ЕС. „ЕС няма да излязат от преговорите, но би ги прекъснал временно. Имаме впечатление, че Великобритания не се е подготвила за тях“, добави той. Според друг дипломат „е разумно да се очаква от британците да кажат нещо друго от „няма да платим и пени“.\r\nПредупрежденията идват след като британският министър на въпросите, свързани с Брекзит Дейвид Дейвис напусна преговорите само час след началото им в понеделник.", "date": "2017-07-19", "title": "Преглед на някои от основните теми в британския  печат (Агенция „Фокус“)"}
{"url": "http://www.focus-news.net/news/2017/07/19/2417042/bsp-e-protiv-otpadaneto-na-klas-prosluzheno-vreme-i-ogranicheniyata-za-zakupuvane-na-zemedelska-zemya-obzor.html", "text": "БСП е против отпадането на клас прослужено време и ограниченията за закупуване на земеделска земя. Това обяви лидерът на БСП Корнелия Нинова по време на пресконференция след Изпълнително бюро на партията. Нинова посочи, че земеделската земя е национално богатство на България. По думите й предложението не гарантира в чии ръце ще попадне тази земя ,нито че тя ще бъде използвана за производство. Нинова посочи, че трябва да се защити националният интерес и обяви, че на 19 юли ще се срещне с лидерите на парламентарните групи по този въпрос. Корнелия Нинова поясни, че БСП   предлага правителството да поиска отлагане на този въпрос. Тя призова всички евродепутати от всички партии като българи да се обединят и заедно да потърсят разговор в Брюксел. Лидерът на БСП заяви, че ако не се стигне до такова съгласие и обсъждане в Брюксел, не е толкова страшно да се влезе в съдебен спор и България да си защити националния интерес. По темата Нинова обяви, че ще се срещне и с държавния глава Румен Радев до края на седмицата. Във връзка с отпадането на клас прослужено време Нинова призова ГЕРБ да си определят позицията и попита дали  Валери Симеонов им е говорител или имаме премиер в негово лице и един скрит отзад  Борисов, който изпълнява. Според нея отпадането на класа прослужено време ще доведе до намаляване на доходите на хората.\r\nДеница КИТАНОВА", "date": "2017-07-19", "title": "БСП е против отпадането на клас прослужено време и ограниченията за закупуване на земеделска земя (ОБЗОР)"}
{"url": "http://www.focus-news.net/news/2017/07/19/2417043/nezavisimaya-gazeta-prezidentat-na-gruziya-smyata-che-osnovnoto-predizvikatelstvo-za-stranata-e-narushenata-y-teritorialna-tsyalost.html", "text": "Според президента на Грузия Георгий Маргвелашвили основното предизвикателство, стоящо пред страната, остава нарушената ѝ териториална цялост, пише  Независимая газета.\r\n„Перспективата за развитието на Грузия не може да се разглежда в противопоставяне с който и да е неин съсед, тя се разглежда изключително в добросъседство. Изключение представлява Русия, чиито действия за създаване на трудности за нашата страна влошават сигурността в региона“, заяви президентът. Според него още в първите дни на създаването на независима Грузия „Русия се опитва да спре европейското ѝ развитие“. Виктор Турмаков", "date": "2017-07-19", "title": "Независимая газета: Президентът на Грузия смята, че основното предизвикателство за страната е нарушената й териториална цялост"}
{"url": "http://www.focus-news.net/news/2017/07/19/2417047/kommersant-rusnatsite-se-delyat-na-bezdetni-i-mnogodetni.html", "text": "На фона на падането на раждаемостта в Русия едновременно расте броят на бездетните жени и на семействата с две или повече деца. Тези данни бяха разкрити от РАН и от Института за икономическа политика „Егор Гайдар“, пише „Коммерсант“.\r\nПрез първите пет месеца на 2017 г. в Русия са се родили 679 хил. деца  - с 83 хил. по-малко от същия период през 2016 г. Въпреки че средното количество раждания за една жена вече от няколко години се намира на равнище  1,75–1,78 деца, расте броят на многодетните, така и на бездетните рускини. Ако през 2017 г. броят на вторите раждания бе 30%, то днес той се е увеличил до 40% от общия броя раждания. Делът на третото и последвалите раждания сред общото количество раждания също е нараснал до 18% (през 2007 г. този дял е 12%). \r\n„В Русия преминава „професионализация“ на раждаемостта – жените при избора на жизнения си сценарий започват все по-често да се ориентират според желанията си, а не според икономическите условия и идеята за двудетност става все по-привлекателна“, сочи Евгений Андреев от Висшата школа по икономика. Според него ръстът на ражданията на второ и трето дете става световна тенденция.  Виктор Турмаков", "date": "2017-07-19", "title": "„Коммерсант“ : Руснаците се делят на бездетни и многодетни"}
{"url": "http://www.focus-news.net/news/2017/07/19/2417046/beliyat-dom-donald-tramp-i-vladimir-putin-sa-imali-kratak-razgovor-na-vecherya-a-ne-sreshta.html", "text": "Служител на Белия дом уточни, че президентите на Русия и на САЩ Владимир Путин и Доналд Тръмп „са провели само кратък разговор“, а не „втора среща“ в края на вечерята с останалите лидери на срещата на високо равнище на Г-20, провела с в Хамбург по-рано този месец, предаде Reuters.\r\n„Двамата са използвали преводача на Путин за разговора си“, посочи служителят на Белия дом.  Виктор Турмаков", "date": "2017-07-19", "title": "Белият дом: Доналд Тръмп и Владимир Путин са имали кратък разговор на вечеря, а не среща"}
{"url": "http://www.focus-news.net/news/2017/07/19/2417049/sitel-makedoniya-makedoniya-e-edna-ot-temite-v-razgovora-mezhdu-aleksandar-vuchich-i-mayk-pens-v-beliya-dom.html", "text": "Сръбският президент Александър Вучич заяви след срещата си в Белия дом с вицепрезидента на САЩ Майк Пенс, че Сърбия признава конституционното име на Македония, предаде македонската медия  “Сител“.\r\nВучич, който преди това подкрепи външния министър Ивица Дачич, който наскоро  заяви, че Сърбия е направила грешка, като  е признала конституционното име на Македония, остава на страната на  признаването, въпреки някои македонски решения, които не се харесват на Сърбия.\r\n,,  Македония призна независимостта на Косово, което съм сигурен, е противно на волята на нейното население '', заяви сръбският президент.\r\nПенс и Вучич по време на срещата са обсъдили нерешените въпроси на Балканите, включително и спора с името на Македония, статута на Косово и ситуацията в Босна и Херцеговина, при което са се съгласили, че всички спорове трябва да се решават чрез диалог.\r\nАмериканският вицепрезидент е изразил загриженост за руското влияние в региона.\r\nМного повече внимание на сигурността на Балканите се очаква да се отдели при пристигането на Майк Пенс в Подгорица на 2 август на срещата на лидерите на страните от Адриатическата харта, на която  Македония ще бъде представяна от министър-председателя си Зоран Заев.\r\nОсвен Македония, като един от съоснователите на Адриатическата харта, в нея членуват Албания, Хърватия, Черна гора и Босна и Херцеговина. Сърбия, Косово и Словения имат статут на наблюдатели. Адриатическата харта е създадена през 2003 г. с цел държавите-членки по-успешно да осъществят реформите и да станат членки на НАТО. Виктор Турмаков", "date": "2017-07-19", "title": "„Сител“ (Македония): Македония е една от темите в разговора между Александър Вучич и Майк Пенс в Белия дом"}
{"url": "http://www.focus-news.net/news/2017/07/19/2417048/reuters-pozhar-e-izbuhnal-v-parlamenta-na-gana.html", "text": "В малко крило на парламента на Гана  е избухнал пожар, но пламъкът не е причинил големи щети и не е прекъснал дейността в сградата, предаде  Reuters.\r\n„Пожарът е започнал в печатницата на 10 етаж и се е разпространил“, заяви прессекретарят на пожарната служба Били Анаглате. „Ние потушихме огъня и всичко е под контрол. Очакваме парламента да бъде отворен за работа утре“, добави той и добави, че причините за инцидента се разследват.  Виктор Турмаков", "date": "2017-07-19", "title": "Reuters: Пожар е избухнал в парламента на Гана"}
{"url": "http://www.focus-news.net/news/2017/07/19/2417045/vzglyad-ukrayna-e-obrechena-otnovo-da-stane-malorusiya.html", "text": "В украинската криза започва нов етап: привържениците на единството на руския свят са провъзгласили курс за създаване на държавата Малорусия. Как да се разбира съответното заявление, направено от президента на непризнатата Донецка народна република Александър Захарченко, а също така и последвалата официална руска реакция, пита руският вестник  Взгляд.\r\nСтава дума за бъдещето на руския свят, за руската цивилизация. За това дали тя ще бъде единна, защото без Украйна, Русия няма да бъде империя, а Русия. Именно затова е важна позицията на Путин по отношение на единството на руския народ: президентът постоянно подчертава, че руснаците и украинците не са просто братски народи, а на практика един народ. \r\nЗначително по-лесно е, а и не малка част от политическия елит би се съгласил на това, да се каже, че ще се строи руски свят, но ще се направи така, че Украйна да се даде на Запада. Русия да вземе Луганск и Донецк – Киев с радост (макар и негласен), би се отказал от така и така загубената територия. Но така Русия би загубила люлката на руската цивилизация, би дала десетки милиони съотечественици да бъдат дерусифицирани. Именно и затова Русия се бори за цяла Украйна, чакайки, говорейки за минския процес.\r\nСъществуващата Украйна няма бъдеще. Преходната, постсъветска държава, умря през февруари 2014 г., а настоящето образование ще бъде преформатирано и завърнато в руския свят. Въпрос е колко време и колко усилия ще са необходими. Минаха три години, и в Русия мечтаят отрезвяването и самолечението на украинското общество да премине по-бързо. \r\nЛозунгът за създаването на Малорусия, за замяната с нея на Украйна като такава, е форма на борба за Украйна през периода до 2020 г. Сега в Украйна има две държави – едната, която не е призната от никого, но стремяща се да бъде с Русия и втора, призната от всички, но със стремеж да бъде без Русия.  Никой не знае колко време ще е необходимо за превръщането на Украйна в Малорусия – три, пет, десет години. Но тя отново ще стане Малорусия, а след това и част от единна Русия. Виктор Турмаков", "date": "2017-07-19", "title": "Взгляд: Украйна е обречена отново да стане Малорусия"}
{"url": "http://www.focus-news.net/news/2017/07/19/2417050/inspektoratat-kam-vss-prekrati-proverkata-po-tnar-tsum-geyt-obzor.html", "text": "Инспекторатът към ВСС прекрати проверката по т.нар. „ЦУМ гейт“. Според Инспектората няма нищо нередно в срещата на главния прокурор Сотир Цацаров с бизнесмена Сашо Дончев и отстранения от ръководството на БСП Георги Гергов. Проверката, образувана в началото на месец май, е спряна, защото е доказано само, че е имало такава среща, но не и за какво е била. В края на април Пленумът на ВСС вече отхвърли предложението за подобна проверка, тъй като според членовете на Съвета, ако се приеме подобно предложение, би се уронил престижът на главния прокурор. Именно заради срещата в ЦУМ, през април Георги Гергов подаде оставка като член на Изпълнителното бюро на БСП с мотива, че не иска да всява разделение в партията.\r\nРешението на ВСС за срещата между Сотир Цацаров и Сашо Дончев не променя нищо за Георги Гергов, категорична бе Корнелия Нинова. Лидерът на БСП добави, че решението на Инспектората на ВСС касае главния прокурор, а колкото до Гергов – той е бил на въпросната среща в качеството си на политическо лице. Нинова припомни, че решението за Георги Гергов е взето от политическия орган на партията и то няма нищо общо с това, което ВСС е решило за г-н Цацаров. Тяпоясни, че Георги Гергов е подал оставка като член на Изпълнителното бюро сам по нейно предложение. „Г-н Гергов не е извършил престъпление, нито нарушение. Става въпрос, че партията по този начин беше въвлечена в един скандален случай, един спор, който ние неинформирани трябваше да понесем политическа отговорност“, допълни Нинова.\r\nСтаналото с т. нар. „ЦУМ гейт“ бе един огромен сценарий, коментира по-късно главният прокурор Сотир Цацаров. По думите му сценарият е на много хора, за които действията на Прокуратурата в момента са неудобни, включително и в сферата на енергетиката. Част от тях близки до БСП, част от тях нямащи никакво отношение към нея, но имащи крупни икономически интереси в областта на доставката на енергетиката, уточни Цацаров. Според него „ЦУМ гейт“ не е била причината за станалото с Георги Гергов в рамките на неговата партия, а повод за това.\r\nНа въпрос дали Корнелия Нинова е изпълнител на този сценарий главният прокурор посочи: „Корнелия Нинова е достатъчно умна, за да не бъде изпълнител“. \r\nБиляна ИВАНОВА", "date": "2017-07-19", "title": "Инспекторатът към ВСС прекрати проверката по т.нар. „ЦУМ гейт“ (ОБЗОР)"}
{"url": "http://www.focus-news.net/news/2017/07/19/2417051/moskovskiy-komsomolets-balgariya-e-otlichnik-po-prodazhba-na-avtomobili.html", "text": "През юни 2017 г. в България са продадени 3206 нови автомобила, което съставя ръст с 31,4% в сравнение с аналогичния период преди година. За това свидетелстват данните на Асоциацията на европейските автомобилни производители, пише „Московский комсомолец“.\r\nВ ЕС по-добри резултати има едва  в четири страни Румъния (47% ръст), Кипър (+46%), Литва(+40,6%) и Естония (+33,7%). Влияние върху ръста на продажбите на новите автомобили в България оказват поръчките на автомобили за държавните служби, както и реекспортът. Поради факта, че цените на някои автомобили в България са по-ниски, чужденците и чуждестранните компании и купуват в балканската държава.  Виктор Турмаков", "date": "2017-07-19", "title": "„Московский комсомолец“: България е отличник по продажба на автомобили"}
{"url": "http://www.focus-news.net/news/2017/07/19/2417053/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "През юни 2017 г. в България са продадени 3206 нови автомобила, което съставя ръст с 31,4% в сравнение с аналогичния период преди година. За това свидетелстват данните на Асоциацията на европейските автомобилни производители, пише „Московский комсомолец“.\r\nВ ЕС по-добри резултати има едва в четири страни Румъния (47% ръст), Кипър (+46%), Литва(+40,6%) и Естония (+33,7%). Влияние върху ръста на продажбите на новите автомобили в България оказват поръчките на автомобили за държавните служби, както и реекспортът. Поради факта, че цените на някои автомобили в България са по-ниски, чужденците и чуждестранните компании и купуват в балканската държава.\r\n На фона на падането на раждаемостта в Русия едновременно расте броят на бездетните жени и на семействата с две или повече деца. Тези данни бяха разкрити от РАН и от Института за икономическа политика „Егор Гайдар“, пише „Коммерсант“.\r\nПрез първите пет месеца на 2017 г. в Русия са се родили 679 хил. деца - с 83 хил. по-малко от същия период през 2016 г. Въпреки че средното количество раждания за една жена вече от няколко години се намира на равнище 1,75–1,78 деца, расте броят на многодетните, така и на бездетните рускини. Ако през 2017 г. броят на вторите раждания бе 30%, то днес той се е увеличил до 40% от общия броя раждания. Делът на третото и последвалите раждания сред общото количество раждания също е нараснал до 18% (през 2007 г. този дял е 12%).\r\n„В Русия преминава „професионализация“ на раждаемостта – жените при избора на жизнения си сценарий започват все по-често да се ориентират според желанията си, а не според икономическите условия и идеята за двудетност става все по-привлекателна“, сочи Евгений Андреев от Висшата школа по икономика. Според него ръстът на ражданията на второ и трето дете става световна тенденция. \r\nВ украинската криза започва нов етап: привържениците на единството на руския свят са провъзгласили курс за създаване на държавата Малорусия. Как да се разбира съответното заявление, направено от президента на непризнатата Донецка народна република Александър Захарченко, а също така и последвалата официална руска реакция, пита руският вестник Взгляд.\r\nСтава дума за бъдещето на руския свят, за руската цивилизация. За това дали тя ще бъде единна, защото без Украйна, Русия няма да бъде империя, а Русия. Именно затова е важна позицията на Путин по отношение на единството на руския народ: президентът постоянно подчертава, че руснаците и украинците не са просто братски народи, а на практика един народ.\r\nЗначително по-лесно е, а и не малка част от политическия елит би се съгласил на това, да се каже, че ще се строи руски свят, но ще се направи така, че Украйна да се даде на Запада. Русия да вземе Луганск и Донецк – Киев с радост (макар и негласен), би се отказал от така и така загубената територия. Но така Русия би загубила люлката на руската цивилизация, би дала десетки милиони съотечественици да бъдат дерусифицирани. Именно и затова Русия се бори за цяла Украйна, чакайки, говорейки за минския процес.\r\nСъществуващата Украйна няма бъдеще. Преходната, постсъветска държава, умря през февруари 2014 г., а настоящето образование ще бъде преформатирано и завърнато в руския свят. Въпрос е колко време и колко усилия ще са необходими. Минаха три години, и в Русия мечтаят отрезвяването и самолечението на украинското общество да премине по-бързо.\r\nЛозунгът за създаването на Малорусия, за замяната с нея на Украйна като такава, е форма на борба за Украйна през периода до 2020 г. Сега в Украйна има две държави – едната, която не е призната от никого, но стремяща се да бъде с Русия и втора, призната от всички, но със стремеж да бъде без Русия. Никой не знае колко време ще е необходимо за превръщането на Украйна в Малорусия – три, пет, десет години. Но тя отново ще стане Малорусия, а след това и част от единна Русия.\r\nСпоред президента на Грузия Георгий Маргвелашвили основното предизвикателство, стоящо пред страната, остава нарушената ѝ териториална цялост, пише Независимая газета.\r\n„Перспективата за развитието на Грузия не може да се разглежда в противопоставяне с който и да е неин съсед, тя се разглежда изключително в добросъседство. Изключение представлява Русия, чиито действия за създаване на трудности за нашата страна влошават сигурността в региона“, заяви президентът. Според него още в първите дни на създаването на независима Грузия „Русия се опитва да спре европейското ѝ развитие“.", "date": "2017-07-19", "title": "Преглед на някои от основните теми в руския  печат (Агенция „Фокус“)"}
{"url": "http://www.focus-news.net/news/2017/07/19/2417057/sofiya-ogranichena-e-skorostta-do-50-kmch-ot-44-do-50-km-na-magistrala-trakiya-v-dvete-posoki-poradi-namalena-vidimost.html", "text": "Ограничена е скоростта до 50 км/ч в участъка от км 44 до км 50 на магистрала „Тракия” в двете посоки поради намалена видимост. Шофьорите да се движат с повишено внимание. Това съобщиха от пресцентъра на Агенция \"Пътна инфраструктура\".", "date": "2017-07-19", "title": "София: Ограничена е скоростта до 50 км/ч от 44 до 50 км на магистрала „Тракия” в двете посоки поради намалена видимост"}
{"url": "http://www.focus-news.net/news/2017/07/19/2417054/letishte-burgas-beshe-zatvoreno-za-nyakolko-chasa-zaradi-izlyazal-ot-pistata-samolet-obzor.html", "text": "Летище Бургас беше затворено за няколко часа заради излязъл от пистата самолет. След кацане, самолет на авиокомпания Travel Service изпълняващ полет от Бърно, Чехия с 178 пътници на борда, е излизал в страни от пистата на летище Бургас. При инцидента не са пострадали пътници. Те са изведени от самолета, а трафикът на летище Бургас бе пренасочен към летище Варна. Летище Бургас възобнови работата си в 12.15 ч.", "date": "2017-07-19", "title": "Летище Бургас беше затворено за няколко часа заради излязъл от пистата самолет (ОБЗОР)"}
{"url": "http://www.focus-news.net/news/2017/07/19/2417056/the-hill-donald-tramp-razkritikuva-nachina-po-koyto-vtorata-mu-sreshta-s-vladimir-putin-e-bila-otrazena.html", "text": "Президентът на САЩ Доналд Тръмп разкритикува начина, по който са били поднесени новините за уж провелата се втора, лична среща между него и президента на Русия Владимир Путин по време на срещата на високо равнище на Г-20 в Хамбург от началото на месеца, определяйки историите като „фалшиви новини“, пише  The Hill.\r\nНаскоро бе съобщено, че Тръмп и Путин са провели разговор на вечерята в чест на лидерите на Г-20 като на място е присъствал единствено руския преводач. Срещата, въпреки, че е била на публично място, не е била първоначално отразена от медиите. \r\nТръмп обърна внимание на новините , описвайки ги като „болни“ и посочи, че всички лидери на страните от Г-20 са били поканени на вечерята.\r\n„Фалшиви новинарски истории за тайна вечеря с Путин. Това е болно. Всички лидери на Г-20, както и съпругите и съпрузите им, бяха поканени на вечерята“, написа Тръмп на профила си в социалната мрежа „Туитър“. \r\nВъв втори свой коментар Тръмп разкритикува медиите, че се опитват да изкарат контакта му с Путин „зловещ“. „Фалшивите новини стават все повече и повече нечестни. Дори и вечерята на 20-те лидери в Германия бе представена така, че да изглежда зловеща“, написа той. \r\nПо-рано служител на Белия дом заяви, че съобщенията за втора среща между Тръмп и Путин са неистински и посочи, че двамата просто са имали кратък разговор по време на вечеря. „Инсинуациите, че Белият дом се опитвал да прикрие каквато и втора среща са лъжливи, зловредни и абсурдни“, посочи той.  Виктор Турмаков", "date": "2017-07-19", "title": "The Hill: Доналд Тръмп разкритикува начина, по който втората му среща с Владимир Путин е била отразена"}
{"url": "http://www.focus-news.net/news/2017/07/19/2417052/makfaks-makedoniya-harvatskiyat-ministar-predsedatel-ne-prie-ostavkata-na-ministara-na-otbranata.html", "text": "Хърватският министър Андрей Пленкович заяви, че не приема оставката на вицепремиера и министър на отбраната Дамир Крстичевич, предложена заради лошото справяне с големия пожар край  Сплит, предаде македонската медия  „Макфакс“.\r\n„ Този пожар беше интересен на медиите, защото се случва рядко пожар да достигне до самите покрайнини на Сплит“, заяви  Пленкович като  едновременно с това благодари на всички участници в борбата срещу огнената стихия.\r\nКрстичевич предложи своята оставка, след като хърватският президент Колинда Китарович-Грабар заяви , че Хърватската армия е трябвало по-бързо да помогне в борбата с пожарите в Сплит. Виктор Турмаков", "date": "2017-07-19", "title": "„Макфакс“ (Македония): Хърватският министър-председател не прие оставката на министъра на отбраната"}
{"url": "http://www.focus-news.net/news/2017/07/19/2417055/reuters-azerbaydzhan-prouchva-vazmozhnostta-da-vnasya-gaz-v-balgariya.html", "text": "Държавната газова компания на Азербайджан СОКАР разглежда възможността за пренос на газ за България и да го транспортира до другите държави от Югоизточна Европа, предаде  Reuters.\r\n„СОКАР-Балкан и Българската държавна компания „Булгартрансгаз“ са подписали меморандум за разбирателство, целящ изучаването на възможностите за допълнителни маршрути за транспортиране на азербайджански газ“, пише в официално заявление на българското министерство на енергетиката.\r\n„СОКАР изразява готовност да изучи техническите и търговските възможности на газовата мрежа на „Булгартрансгаз“, за да пренася допълнителни обеми природен газ през България към другите Европейски пазари“, пише още там. \r\nБългария, която внася близо 95% от газта си от руския „Газпром“ се надява да изгради газов Хъб край град Варна, за да привлече и  азербайджански, и руски газ за него.  Виктор Турмаков", "date": "2017-07-19", "title": "Reuters: Азербайджан проучва възможността да внася газ в България"}
{"url": "http://www.focus-news.net/news/2017/07/19/2417058/futbol-yuventus-se-otkaza-ot-transfer-na-patrik-shik.html", "text": "Ювентус се отказа да подписва договор с нападателя на Сампдория Патрик Шик. 21-годишният футболист не е успял да премине през допълнителен медицински преглед, който открива у него здравословни проблеми.\r\nЧехът премина успешно през първия медицински преглед. През миналия сезон той проведе 32 мача в първенството на Италия, отбелязвайки 11 попадения.    Виктор Турмаков", "date": "2017-07-19", "title": "Футбол: Ювентус се отказа от трансфер на Патрик Шик"}
{"url": "http://www.focus-news.net/news/2017/07/19/2417060/pregled-na-mezhdunarodnite-novini-do-6-chasa-agentsiya-fokus.html", "text": ". Германският канцлер Ангела Меркел разкритикува задържането в Турция на шестима правозащитници, сред които германски граждани и заяви, че ще работи за освобождаването им.\r\nСред задържаните по подозрение, че участват в терористични организации, фигурират директорът на регионалния отдел на „Амнести Интърнешънъл“ Едил Есер, както и германския гражданин Петер Щойднер.\r\nМеркел заяви, че случаят е пореден случай, в който невинни „са заловени между колелата на правосъдната система“. Тя добави, че арестът на Щойднер е напълно неоправдан. „Обявяваме нашата солидарност с него и с другите арестувани. Германското правителство ще направи всичко възможно, на всички нива, за да осигури освобождаването им“, добави тя.\r\nНейните думи най-вероятно ще засилят още повече напрежението между Берлин и Анкара. \r\n***. Турският външен министър Мевлют Чавушоглу заяви, че кипърските турци също имат права над ресурсите около Кипър.\r\nТова се случи, след като от Кипър реши „едностранно“ да започне добив на въглеводороди в спорни зони.\r\n„Едностранните действия на кипърските гърци не са правилни, защото кипърските турци също имат права над резервите около остров Кипър“, заяви министър Чавушоглу по време на пресконференция с естонския външен министър Свен Миксер.\r\nТурският външен министър каза, че от гръцка страна не желаят мир. Той добави, че Европейският съюз не трябва да използва Кипър като пречка в отношенията си с Турция.\r\n„ЕС не спази думата си след референдума от 2004 г. Сега наложеното ембарго над Севернокипърската турска република, трябва да бъде премахнато веднага. Това е нечовешко, да позволиш на едната страна да стане членка на съюза, без тя дори да го заслужава, докато същевременно те държат другата страна под напрежение“, заяви Мевлют Чавушоглу. \r\n***. Проектодоговорът между Македония и България влезе в Събранието. Според телевизията острият дебат между властта и опозицията е започнал още преди конкретното разглеждане на договора за приятелство с България. Първият спорен въпрос е дали дискусията да се води открито или заседанието на Комисията по външна политика да бъде закрито. Премиерът Зоран Заев е поискал заседанието да се проведе при закрити врати, тъй като публичното обявяване на част от спогодбата, преди тя да се подпише, е в противоречие с практиката на международната дипломация. Председателят на Събранието Талат Джафери е заявил, че правилникът на Парламента позволява на депутатите да гласуват за провеждане на закрито заседание, след което да им бъде раздаден проектът за договор.\r\n***. Председателят на Европейския парламент Антония Таяни заяви по време на посещението си в Подгорица, че макар и датата за приемането на Черна гора в ЕС да не е определена, вратите на съюза остават отворени за балканската държава.\r\n„Всичко зависи от това как ще се затварят преговорните глави. Колкото по-бързо се затварят главите толкова по-скоро и Черна гора ще бъде приета в ЕС“, заяви Таяни след срещата си с председателя на черногорския парламент Иван Брайович.\r\nТой същевременно призова европейските бизнесмени да инвестират в Черна гора, която, според него, е страна, която бързо се развива и расте.\r\n***. В Кремъл оставиха без коментар заявлението на държавния глава на непризнатата от международната общност Донецка народна република, Александър Захарченко, относно създаването на нова държава Малорусия.\r\n„Оставям тази тема без коментар. Тя подлежи на осмисляне и анализ“, заяви говорителят на Кремъл Дмитрий Песков. По негови думи, „руската страна запазва ангажимента си към Минските договорености“.\r\nПо-рано Александър Захарченко от непризнатата Донецка народна република обяви създаването на новата държава Малорусия със столица Донецк.\r\n***. Президентът на САЩ Доналд Тръмп разкритикува начина, по който са били поднесени новините за уж провелата се втора, лична среща между него и президента на Русия Владимир Путин по време на срещата на високо равнище на Г-20 в Хамбург от началото на месеца, определяйки историите като „фалшиви новини“.\r\nНаскоро бе съобщено, че Тръмп и Путин са провели разговор на вечерята в чест на лидерите на Г-20 като на място е присъствал единствено руския преводач. Срещата, въпреки, че е била на публично място, не е била първоначално отразена от медиите.\r\nТръмп обърна внимание на новините , описвайки ги като „болни“ и посочи, че всички лидери на страните от Г-20 са били поканени на вечерята.\r\n„Фалшиви новинарски истории за тайна вечеря с Путин. Това е болно. Всички лидери на Г-20, както и съпругите и съпрузите им, бяха поканени на вечерята“, написа Тръмп на профила си в социалната мрежа „Туитър“.\r\nВъв втори свой коментар Тръмп разкритикува медиите, че се опитват да изкарат контакта му с Путин „зловещ“. „Фалшивите новини стават все повече и повече нечестни. Дори и вечерята на 20-те лидери в Германия бе представена така, че да изглежда зловеща“, написа той.\r\nПо-рано служител на Белия дом заяви, че съобщенията за втора среща между Тръмп и Путин са неистински и посочи, че двамата просто са имали кратък разговор по време на вечеря. „Инсинуациите, че Белият дом се опитвал да прикрие каквато и втора среща са лъжливи, зловредни и абсурдни“, посочи той.\r\n***. Сръбският президент Александър Вучич заяви след срещата си в Белия дом с вицепрезидента на САЩ Майк Пенс, че Сърбия признава конституционното име на Македония.\r\nВучич, който преди това подкрепи външния министър Ивица Дачич, който наскоро заяви, че Сърбия е направила грешка, като е признала конституционното име на Македония, остава на страната на признаването, въпреки някои македонски решения, които не се харесват на Сърбия.\r\n,, Македония призна независимостта на Косово, което съм сигурен, е противно на волята на нейното население '', заяви сръбският президент.\r\nПенс и Вучич по време на срещата са обсъдили нерешените въпроси на Балканите, включително и спора с името на Македония, статута на Косово и ситуацията в Босна и Херцеговина, при което са се съгласили, че всички спорове трябва да се решават чрез диалог.\r\nАмериканският вицепрезидент е изразил загриженост за руското влияние в региона.\r\nМного повече внимание на сигурността на Балканите се очаква да се отдели при пристигането на Майк Пенс в Подгорица на 2 август на срещата на лидерите на страните от Адриатическата харта, на която Македония ще бъде представяна от министър-председателя си Зоран Заев.\r\nОсвен Македония, като един от съоснователите на Адриатическата харта, в нея членуват Албания, Хърватия, Черна гора и Босна и Херцеговина. Сърбия, Косово и Словения имат статут на наблюдатели. Адриатическата харта е създадена през 2003 г. с цел държавите-членки по-успешно да осъществят реформите и да станат членки на НАТО.\r\n***. Министър-председателят на Ирак Хайдер ал Абади призова турската армия да напусне пределите на страната.\r\nМиналата седмица министър-председателят официално обяви за победата над „Ислямска държава“ в Мосул, който терористите държаха под свой контрол три години.\r\n„Министър-председателят на Ирак призова турската армия да отстъпи и да напусне Ирак и заяви, че битката за Мосул е приключила“, пише иракският кюрдски канал „Рудау“ на своя официален профил в социалната мрежа „Туитър“.\r\nОтношенията между Багдад и Анкара се влошиха в края на 2016 г., след като Турция без разрешение на иракските власти въведе войска в района Башик, недалеч от Мосул под предлог, че помага в борбата срещу „Ислямска държава“. Багдад нееднократно призовава Турция да изведе военните си, посочвайки, че това е нарушение на суверенитета му. \r\n***", "date": "2017-07-19", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/19/2417059/magyar-hirlap-benyamin-netanyahu-izvarshi-istoricheska-vizita-v-budapeshta.html", "text": "Министър-председателите на Израел и на Унгария Бенямин Нетаняху и Виктор Орбан изразиха взаимно уважение и посочиха необходимостта от сътрудничество по време на срещата си, провела се в Будапеща, пише  Magyar Hirlap.\r\n„Унгария обявява нулева толерантност към антисемитизма“, заяви Орбан по време на съвместна пресконференция сд Нетаняху. Той посочи, че Унгария е извършила престъпление, не успявайки да защити евреите през Втората световна война. Орбан изрази благодарност към Израел, че допринася за сигурността на Европа. \r\nУнгарският министър-председател заяви, че страната му признава правото на Израел за самоотбрана и добави, че Унгария също очаква признаване на това суверенно право, защото страната в момента е забъркана в спорове заради своя отказ да приема бежанци или да се подчинява на чуждо влияние. \r\nПо време на срещата страните подписаха две споразумения – по културно сътрудничество в периода до 2019 г., както и по сътрудничество в иновациите, индустрията и развитието на автономните автомобили. Виктор Турмаков", "date": "2017-07-19", "title": "Magyar Hirlap: Бенямин Нетаняху извърши историческа визита в Будапеща"}
{"url": "http://www.focus-news.net/news/2017/07/19/2417061/balgariya-e-zakasnyala-s-modernizatsiyata-na-vaorazheni-si-sili-osobeno-na-fona-na-sayuznitsite-y-v-regiona-obzor.html", "text": "Президентът и върховен главнокомандващ на Въоръжените сили на Р България Румен Радев присъства на деня за високопоставени гости на Международното учение  „Шабла 2017“. Държавният глава наблюдава бойни стрелби на формирования за ПВО от Българската армия, съвместни експериментални и бойни стрелби по въздушни и надводни цели с авиационни формирования от ВВС и ВМС,  стрелба с ракетни комплекси от Сухопътни войски. Участие взеха и формирования от въоръжените сили на Република България, Република Сърбия, Украйна и САЩ. На събитието присъстваха министърът на отбраната Красимир Каракачанов, началникът на отбраната генерал-лейтенант Андрей Боцев и неговите заместници вицеадмирал Емил Евтимов и генерал-лейтенант Пламен Атанасов. Гостите наблюдаваха действията на българските чуждестранни формирования за противовъздушна отбрана и на тези от българската тактическа авиация. \r\nПо-късно президентът даде брифинг за журналисти. Президентът Румен Радев призова за постигането на баланс в средствата, отделяни за модернизация на Българската армия и придобиването на нова техника, и стимулирането на личния състав. Той заяви, че ако не започне модернизацията на армията, страната ни ще остане на опашката сред страните от НАТО. По думите му България е закъсняла с модернизацията на своите Въоръжени сили, особено на фона на нашите съюзници в региона, които отдавна отделят 2 % от БВП за отбрана. Президентът даде за пример Гърция и Полша. По думите на Румен Радев постигането на 2% от БВП не означава непременно генериране на отбранителни способности и е необходимо да се мисли много сериозно и за качеството на тези 2%. Според президента България не може повече се да чака, защото въоръжените сили са на ръба и отдавна са на критичния минимум. Той подчерта също, че подготовката на личния състав е един от най-важните аспекти на отбранителните ни способности. По думите на Румен Радев както военни, така и цивилните от военните ни сили трябва ясно да знаят своята перспектива що се отнася до професионалното им развитие, условията за подготовка и социалния статус, защото той е много важен фактор за една добра мотивация в работата. \r\nПрезидентът даде много висока оценка на проведеното тактическо бойно учение в Шабла, предвид усложнената метеорологична обстановка, която беше доста динамична, както и самата сложност на учението, включващо стрелби от типа земя-въздух, земя-земя, въздух-въздух и въздух-море. \r\nПред журналисти министърът на отбраната Красимир Каракчанов съобщи, че докладът за инцидента с падналия, по време на учение край Варна, военен хеликоптер, при който загина майор Георги Анастасов е готов. По думите му лоша маневра и лоши метеорологични условия са причините за падането на бойния вертолет „Пантер“.  Каракачанов заяви, че оттук нататък трябва да се наблегне на спасителни действия и реагиране при подобни инциденти на самия летателен състав. Той допълни, че е жалко, че изводите се правят след трагичния инцидент, а не преди това. \r\nПо темата за средствата за българското въоръжение Красимир Каракачанов коментира, че е важно да бъдат направени разумни финансови разчети и парите на българския данъкоплатец да бъдат разходени правилно. Той подчерта, че са факт ниските заплати на военнослужещите и всичко, което те изпълняват с ентусиазъм, е проява на патриотизъм и желание да изпълняват своя дълг по конституция. Министърът на отбраната добави също, че въпреки инцидентите обществото трябва да има доверие на пилотите, защото са изключително добре подготвени. Каракачанов не се ангажира с посочване на точна цифра с колко трябва да бъде увеличението, защото по думите му политиците лесно назовават цифри, след което нещата не се получават така, както е заявено. Според Каракачанов колкото повече е увеличението на заплатите на военнослужещите, толкова по-добре би било.", "date": "2017-07-19", "title": "България е закъсняла с модернизацията на Въоръжени си сили, особено на фона на съюзниците й в региона (ОБЗОР)"}
{"url": "http://www.focus-news.net/news/2017/07/19/2417062/romania-insider-rumanskoto-pravitelstvo-zapochva-imunizatsionna-kampaniya-sreshtu-morbili.html", "text": "Министерството на здравеопазването на Румъния започва имунизационна кампания срещу морбили с участието на местните власти, които трябва да идентифицират децата, които не се били ваксинирани и местата, където те ще бъдат имунизирани по време на кампанията, предаде  Romania-Insider.\r\n„Министерството организира обща видеоконференция с участието на МВР, областните управители и семейни лекари“, заяви министърът на здравеопазването Флориан Бодог.  Веднъж на две седмици министерството на здравеопазването ще преценява дейността на местните власти във всяка област и ще предприема допълнителни мерки, където има проблеми.\r\nЕпидемията на морбили е все още проблем в Румъния с повече от 8000 докладвани случая в страната до 14 юли 2017 г. До момента от заболяването са починали 31 души.  Виктор Турмаков", "date": "2017-07-19", "title": "Romania-Insider:  Румънското правителство започва имунизационна кампания срещу морбили"}
{"url": "http://www.focus-news.net/news/2017/07/19/2417065/ria-novosti-v-arzhentina-sedem-dushi-sa-zaginali-ot-stud.html", "text": "Седем души са загинали от незапомнения студ, връхлетял значителни части от Аржентина, предаде РИА Новости, позовавайки се към местни медии.\r\nСпоред местните медии двама души са загинали от хипотермия в провинциите Неукен и Симонес. И двете жертви на студа са били възрастни хора. Още петима души загиват, но не от преохлаждане, а заради отравяне с изгорели газове при използване на печки.  Виктор Турмаков", "date": "2017-07-19", "title": "РИА Новости: В Аржентина седем души са загинали от студ"}
{"url": "http://www.focus-news.net/news/2017/07/19/2417066/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 324 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 20.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.; от км 349+950 и на км 350+000 – ремонт на пътната настилка; от км 324 до км 351 от пътен възел Карнобат посока Бургас до пътен възел Българово – затворена за движение. Движението ще се пренасочва по път I-6 Карнобат-Айтос-Бургас на 19.07. на и 20.07.2017 г. от 11 ч.до 14 ч.; област Пазарджик: при п.в. Пазарджик в посока София поетапно затваряне на изпреварваща и интензивна ленти за движение, поради боядисване на портална рамка – от 09:00 до 17:00 часа до 21.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока София от км 21+940 до км 28+340 поради ремонтни дейности на км 24+700. Движението се осъществява двупосочно в дясното платно /посока Варна/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;  област Шумен: от км 367+705 до км 373+700 Каспичан-Невша – движение с повишено внимание, поради косене на тревни площи. Срок до 19.07.2017 г.; от км 353+000 до км 355+000 в района \tна Белокопитово – ремонтни дейности на асфалтовата настилка. Краен срок 19.07.2017 г.\r\nАМ „Струма“: област Кюстендил: тунел Дупница и двете посоки от км 56+000 до км 56+600 – движението да се извършва в изпреварващата лента за движение,  поради профилактика на осветителните и обслужващи системи в тунела. Срок до 19.07.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на дата 24.07.2017 г. от 13.00 ч. до 15.00 ч.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 414+000 до км 426+000 Струмяни-начало АМ Струма – движение в една лента, поради косене и рязане на храсти. Движението се извършва в свободната лента съгласно поставените пътни знаци. Срок до 21.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Ловеч: Румянцево-Ябланица от км 150+000 до км 157+000 – движение с повишено внимание поради извършване на Ограничителни системи. Срок до 20.07.2017г. Водачите да се движат със съобразена скорост и повишено внимание.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Плевен: Българене-разклон Славяново от км 46+000 до км 66+000 – ремонт на пътната настилка, движение в една лента поетапно спрямо поставените знаци. Срок до 21.07.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради ремонтни дейности. Движението се извършва в свободната лента. Срок до 21.07.2017 г.; Ябланица-Сопот от км 0+000 до км 24+000 – движение с повишено внимание поради полагане  на маркировка. Срок  до 22.07.2017 г. Водачите да се движат със съобразена скорост и повишено внимание;  област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: от км 238+000 до км 246+000 Търговище-Белокопитово – движение с повишено внимание, поради изсичане на храсти. Срок до 21.07.2017 г.; област Бургас: Карнобат-Соколово от км 446+000 до км 456+000 – полагане на напречна маркировка. Срок 21.07.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: при км 249+100 при с. Веселиново, движение в една лента, поради ремонт на автоматичен преброителен пункт. Срок: 19.07.2017 г.; при км 280+200 при с. Каравелово, движение в една лента, поради ремонт на автоматичен преброителен пункт. Срок: 19.07.2017 г.; Окоп-Коневец от км 266+135 до км 283+083  – движение с повишено внимание, стесняване на една от лентите за движение, поради машинно косене на банкети. Срок: 19.07.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-проход „Предел“ от км 10+000 до км 21+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-19 разклон Елешница-разклон Гостун от км 48+000 до км 52+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-84 разклон Аврамово-Дагоново от км 61+500 до км 90+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.;път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-106 Благоевград-граница Македония от км 5+000 до км 24+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път II-198 с.Марино поле-Петрич от км 62+000 до км 70+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 21.07.2017 г.; път III-705 Мъдрино-Сунгурларе  от км 12+000 до км 24+000 – полагане на маркировка. Движение с повишено внимание. Срок 21.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377,07 – строително ремонтни дейности. Движението на МПС да се осъществява в свободната лента.Срок до 17.12.2018 г.; път III-2008 Повеляново-Езерово-Варна от км 4+700 до км 17+000 – полагане на хоризонтална маркировка. Движение с повишено внимание. Срок до 20.07.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 22.07.2017 г.; път III-101 Криводол-Бойчиновци от км 21+000 до км 28+000 – частични ремонти на асфалтовата настилка. Срок до 21.07.2017 г.; път III-103 Мездра-Роман от км 0+000 до км 35+065 – ремонт на слаби места в основата. Поетапно затваряне на една от лентите. Срок: 31.07.2017 г.; път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 22.07.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІ-35 от км 25+450 до км 44+739 Плевен-Ловеч движение с повишено внимание – косене по банкети. Срок до 20.07.2017г.; път IІІ-358 Шипково-Рибарица от км 22+400 до км 34+500 – движение с повишено внимание, поради частични ремонти на настилката. Срок до 20.07.2017 г.; път ІIІ-402 от км 0+000 до км 30+548 Български извор-Добродан движение с повишено внимание – косене на банкети и рязане на храсти. Срок до 21.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-811 Ракита-Брезник от км 29+000 до км 33+000 – частични ремонтни дейности на асфалтовата настилка. Движението е сигнализирано с необходимите пътни знаци. Срок до 20.07.2017 г.  ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно. Срок до 20.07.2017 г.\r\nРемонтни дейности: \r\nПът ІІ-21 Русе-Мартен от км 1+565 до км 6+050 – движение с повишено внимание, поради косене на тревни площи в средна разделителна ивица. Срок до 20.07.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІ-86 граница ОПУ Пловдив-м. Рожен от км 53+960 до км 87+620 – поради  косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІ-86 Средногорци-Рудозем от км 122+200 до км 129+500 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-197 в с.Борино от км 70+100 до км 70+500 – движение в една лента, поради  срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Пампорово-Стойките от км 4+600 до км 5+600 – почистване на земни окопи. Движение с повишено внимание в свободната лента, съобразно създадената организация на движение. Срок до 21.07.2017 г.; път ІІІ-865 Средногорци-границата ОПУ Кърджали от км 0+000 до км 15+150 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-866 Михалково-Кричим от км 67+000 до км 88+270 – поради косене на тревни площи и изсичане на храсти за видимост, МПС да се движат с повишено внимание, съобразно създадената организация на движение. Срок до 19.07.2017 г.; път ІІІ-868 Рудозем-Смолян от км 9+900 до км 22+260 – поради частични ремонти на асфалтовата настилка, МПС да се движат с повишено внимание в свободната лента, съобразно създадената организация на движение. Срок до 19.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Граница ОПУ Кърджали-Неделино от км 8+620 до км 16+848 – поради косене на тревни площи и изсичане на храсти за видимост, МПС да се движат с повишено внимание в свободната лента, съобразно създадената организация на движение. Срок до 21.07.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Чокманово-Смилян от км 0+000 до км 12+122 – поради косене на тревни площи, МПС да се движат с повишено внимание в свободната лента, съобразно създадената организация на движение. Срок до 19.07.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-66 Нова Загора-Стара Загора от км 39+000 до км 58+700 – движение в една лента, поради ремонтни дейности на асфалтова настилка. Срок до 19.07.2017 г.; път III-608 от км 51+000 до км 57+500 ¬– движение с повишено внимание, поради ремонтни дейности на асфалтова настилка. Срок до 20.07.2017 г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-19", "title": "Актуална пътна обстановка"}
{"url": "http://www.focus-news.net/news/2017/07/19/2417064/futbol-afrikanskoto-parvenstvo-po-futbol-mozhe-da-se-prenese-prez-lyatoto.html", "text": "Африканската футболна конфедерация обяви, че е възможно да пренесе Купата на африканските нации  от зимата през лятото, предаде  BBC.\r\nТрадиционно турнирът се провежда през две години, през януари и февруари, което предизвиква недоволство у европейските клубове,  които се лишават от африканските си играчи по време на шампионата. \r\nНа дневен ред пред Африканската футболна конфедерация стои и възможността да увеличи участниците в Купа на африканските нации от 15 до 24 клуба, както и да я провежда веднъж на четири, а не както е досега на две години.  Виктор Турмаков", "date": "2017-07-19", "title": "Футбол: Африканското първенство по футбол може да се пренесе през лятото"}
{"url": "http://www.focus-news.net/news/2017/07/19/2417063/interfaks-teroristite-ot-islyamska-darzhava-predi-otstaplenieto-si-sa-minirali-siriyskiya-grad-rasafa.html", "text": "Сирийските власти съобщават, че терористите от „Ислямска държава“ са осеяли с мини древния град Расафа по време на изтеглянето си от него, предаде  Интерфакс.\r\n„Преди две седмици Расафа бе под властта на „Ислямска държава“. Бойците на сирийската правителствена армия при подкрепата на руската авиация върнаха мира над този древен град, който е на повече от 1500 години“, заяви сътрудник на администрацията на града-музей Абдел Витар. Той отбеляза, че отстъпващите терористи са минирали по-голямата част от историческите обекти на Расафа.\r\n„Градските порти, цитаделата, катедралата „Св. Сергей“, базиликата и античните резервоари за вода, крепостните стени и кули – сега всичко е минирано“, съобщи Витар. Той посочи, че преди войната Сафара е бил поклоннически център в провинцията Ракка, посещаван от десетки хиляди вярващи – именно тук, според преданията загива мъченически римският легионер-християнин Сергей, почитан от християнската църква. \r\nГрадът е също така заплашен от обстрели – фронтовата линия между правителствените сили и „Ислямска държава“ се намира на около 25 км. от него. Но историкът е убеден, че археолозите и учените ще посетят Расафа още тази зима – сапьорите ще започнат в най-скоро време да прочистват старините от мини.  Виктор Турмаков", "date": "2017-07-19", "title": "Интерфакс: Терористите от „Ислямска държава“ преди отстъплението си са минирали сирийския град Расафа"}
{"url": "http://www.focus-news.net/news/2017/07/19/2417068/predstoyashti-mezhdunarodni-sabitiya-za-19-yuli-agentsiya-fokus.html", "text": "Вицепрезидентът на Европейската комисия Ханс Тимерман ще изнесе доклад за реформите в полската съдебна система.\r\n*** Израелският премиер се среща с лидерите на Вишеградската група.\r\n*** Започва тридневната визита на британския принц Уилям и херцогиня Кейт в Германия, където ще се срещнат с Ангела Меркел и президента Франк-Валтер Щайнмайер.\r\n*** Втори кръг от преговорите за Брекзит между Мишел Барниер и Дейвид Дейвис.\r\n***Китайският външен министър се среща с държавния министър на ОАЕ султан Ахмед Ал Джабер.\r\n*** Палестинският лидер Махмуд Абас е на посещение в Китай.", "date": "2017-07-19", "title": "Предстоящи международни събития за 19 юли /Агенция „Фокус“/"}
{"url": "http://www.focus-news.net/news/2017/07/19/2417067/predstoyashti-sabitiya-v-stranata-za-19-yuli-agentsiya-fokus.html", "text": "***\r\nПрезидентът и върховен главнокомандващ на Въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов ще присъстват на деня за високопоставени гости на националното военноморско учение с международно участие „БРИЗ 2017”. \r\n***\r\nОт 09.00 часа ще започне заседанието на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 09.00 часа в зала 702 на АПИ в присъствието на министър Николай Нанков председателят на Управителния съвет на Агенция „Пътна инфраструктура“ инж. Дончо Атанасов ще подпише договорите за проектиране и строителство и за строителен надзор на 9.3 км от автомагистрала „Хемус“ между Ябланица и Боаза. \r\n***\r\nОт 13.30 часа министърът на околната среда и водите Нено Димов ще обяви кампанията за набиране на нови проекти, които насърчават използването на електромобили в сградата на министерството на бул. „Мария Луиза“ 22.\r\n***\r\nОт 14.00 часа министърът на икономиката Емил Караниколов ще връчи два сертификата за инвестиция клас А и два сертификата за инвестиция клас Б, издадени по реда на Закона за насърчаване на инвестициите. Събитието ще се състои в сградата на Министерството на икономиката. \r\n***\r\nОт 09.30 часа ще започне заседанието на Съдийската колегия на Висшия съдебен съвет.\r\n***\r\nОт 10.00 часа в Централния военен клуб ще започне Традиционната годишна среща на посланиците на Република България. Срещата ще се проведе в периода 19 – 21 юли 2017 г. \r\n***\r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно заявление за одобряване на бизнес план за развитие на дейността на „Водоснабдяване и канализация” ООД, гр. Монтана като ВиК оператор за периода 2017-2021 г.\r\n***\r\nОт 10.00 часа в Националния пресклуб на БТА ще се проведе пресконференция на международната природозащитна организация WWF, по време на която ще бъдат представени различни решения и инструменти за постепенното спиране на незаконните сечи.\r\n***\r\nОт 10.30 часа в  Дома на Европа ще се проведе публична дискусия на тема „Брекзит и бъдещето на Европа\", организирана от евродепутата Илхан Кючюк.\r\n***\r\nОт 12.00 часа на площад „Александър Невски“ кметът на Столична община Йорданка Фандъкова и директорът на библиотеката Юлия Цинзова ще открият кампанията на Библиобуса „Книгите идват при вас“.\r\n***\r\nОт 14.15 часа кметът на София Йорданка Фандъкова и председателят на БАН акад. Юлиан Ревалски ще посетят  раннонеолитното селище в Слатина, за да се запознаят с последните открития, направени през настоящия археологически сезон. В проверката ще участва и зам.-кметът Тодор Чобанов. Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \r\n***\r\nОт 17.30 часа от храм-паметника „Александър Невски” ще тръгне протестно автошествие с искане за по-строги мерки срещу войната по пътищата.\r\n***\r\nОт 19.00 часа в ресторант Corso ще бъде представена книгата на Катерина Евро „Тетрадка за рецепти и спомени”.\r\n***\r\nОт 19.30 часа на Лятната естрада в Борисовата градина ще се проведе концерт от цикъла „Остров на музиката“ – Група „ОМ” и Трио „P.R.O.Acoustic”.\r\n***\r\nОт 14.00 до 17.00 часа общинският съветник Живко Табаков ще приема граждани в централата на ДБГ – Бургас.\r\n***\r\nОт 20.00 часа в Летния театър ще бъде представен спектакълът \"Магията на българския фолклор\".\r\n***\r\nОт 21.00 часа мариачите от оркестър „Ла Туна\" от университета „Алкала де Енарес\" в Мадрид ще свирят на откриването на Фестивала „С книга на плажа\" в Експозиционен център „Флора\".\r\n***\r\nОт 10.00 часа в Радио Варна, малък арт салон, ще се състои пресконференция на Община Долни чифлик по проект „Подкрепа на звено за иновативно предоставяне на почасови услуги за социално включване в общността и в домашна среда за независим живот на нуждаещите се жители на община Долни чифлик”. \r\n***\r\nОт 17.30 часа пред входа на Морската градина ще се състои протест „Да спрем убийствата на пътя\".\r\n***\r\nОт 10.00 часа пред читалище „Надежда“ ще се проведе работилница „Сръчни ръце“, организирана от Клуб по битова култура към Читалище „Надежда“.\r\n***\r\nОт 10.30 часа в регионалния пресклуб на БТА  Националният военен университет „Васил Левски“ ще даде пресконференция по повод обявяване началото на проект „Подкрепа за развитие на човешките ресурси и научно-изследователския потенциал на Национален военен университет „Васил Левски“ за утвърждаването му като съвременен център на знанието\".\r\n***\r\nОт 11.00 часа в читалище „Надежда“ ще се проведе творческо ателие „Красотата на българския фолклор“ с ръководител Райчо Димитров.\r\n***\r\nОт 10.00 часа в Заседателната зала на Община Враца ще бъдат отворени ценовите предложения на участниците в обществена поръчка с предмет: „Доставка на моторни превозни средства за нуждите на община Враца по шест обособени позиции“.\r\n***\r\nОт 10.00 часа в градинката зад паметника на Христо Ботев ще се проведе събитието „Приказни пътечки“ от програмата „Лято в библиотеката 2017“.\r\n***\r\nПред паметната плоча на кап. Димитър Списаревски ще бъдат положени венци и цветя по повод 101 години от неговото рождение.\r\n***\r\nОт 18.00 часа в Художествената галерия ще бъде открита изложба живопис на Антон Антонов.\r\n***\r\nОт 21.00 часа на площада ще бъде прожектиран филмът на режисьора Ивайло Христов – „Каръци“. Събитието е част от обиколката на „Пътуващо ляно кино с БНТ1“.\r\n***\r\nОт 10.30 часа в регионалния пресклуб на БТА ще се проведе пресконференция на „Фонд за превенция на престъпността – ИГА“, по време на която ще бъде представен проектът „Алтернативно лято - 2”.\r\n***\r\nОт 10.30 часа в регионалния пресклуб на БТА ще се проведе пресконференция на ПП „Да, България“ по повод учредяването на структура на партията в Пазарджик.\r\n***\r\nОт 11.00 часа в регионалния пресклуб на БТА ще се състои пресконференция на на Найден Зеленогорски - ПП Движение \"България на гражданите\", с коментар по актуални теми.\r\n***\r\nОт 09.00 часа ще се проведе заседание на Общински съвет – Пловдив.\r\n***\r\nОт 09.00 часа в зала 2 на Окръжен съд – Пловдив ще се гледа делото срещу мъж, обвинен в кражба и изнасилване. \r\n***\r\nОт 17.30 часа на бул. „Санкт Петербург“ ще се проведе протест „Да спрем убийствата на пътя“, организатор на събитието е Румяна Чобанова, съпруга на убития полицай на 13 май в Пловдив.\r\n ***\r\nОт 16.00 часа общинските съветници от ПП ГЕРБ Радослава Ташкова и Георги Василев ще проведат приемни с граждани в офиса на партията в район „Южен” на ул. „Академик Петър Динеков” №1А. От 17.30 часа на същото място започва срещата с общинския съветник д-р Аргир Аргиров.\r\n***\r\nОт 17.00 часа общинският съветник от ПП ГЕРБ Ани Лафчиева ще проведе приемна с граждани в офиса на партията в район „Източен” на ул. „Коста Паница”№5. От 17.30 часа ще започне срещата с общинския съветник Емил Русинов.\r\n***\r\nОт 10.00 часа екипът на ОИЦ – Пловдив ще открие мобилен офис.\r\n***\r\nОт 10.00 часа  в конферентната зала на Областна администрация Сливен областният управител Чавдар Божурски ще даде пресконференция за сливенските медии.\r\n***\r\nОт 10.00 до 12.30 часа в детския отдел на библиотека „Родина“ ще се проведе лятна работилница за деца.\r\n***\r\nОт 17.00 часа в храм „Св. Троица“ Негово Високопреосвещенство Старозагорски митрополит Киприан ще отслужи Вечерня по повод 140 години от боевете за Стара Загора по време на руско–турската освободителна война (1877 – 1878г.). От 17.30 часа от храма ще тръгне с литийно шествие до Мавзолей–костница „19 юлий 1877”, където в 18.00 ч. ще бъде отслужена Заупокойна молитва в памет на загиналите при опожаряването на града старозагорци през 1877 г.", "date": "2017-07-19", "title": "Предстоящи събития в страната за 19 юли (Агенция „Фокус“)"}
{"url": "http://www.focus-news.net/news/2017/07/19/2417071/ria-novosti-v-yaponiya-zaradi-goreshtinite-za-poslednata-sedmitsa-sa-zaginali-shestima-dushi.html", "text": "Шестима души са загинали в Япония за последната седмица заради горещините, предаде  РИА Новости.\r\nПо данни на главното пожарно управление на страната през този период в болниците със симптоми на топлинен удар са постъпили повече от 7600 души.  Общият броя на загиналите в Япония от горещината за тази година достига до 17 души. \r\nВ края на юни в централната част на страната се установи горещо и задушно време. Въздухът е с температура от 35 градуса.  Виктор Турмаков", "date": "2017-07-19", "title": "РИА Новости: В Япония заради горещините за последната седмица са загинали шестима души"}
{"url": "http://www.focus-news.net/news/2017/07/19/2417069/nimh-shte-bade-predimno-slanchevo-s-maksimalni-temperaturi-mezhdu-28-i-33.html", "text": "Днес ще бъде предимно слънчево. Над крайните източни райони преди обяд облачността ще е значителна, но бързо ще се разкъса и намалее. Ще духа слаб, в източната половина от страната до умерен северен вятър. Максималните температури ще са между 28° и 33°, за София 28°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Боряна Маркова. Атмосферното налягане  е малко по-високо от средното за юли, но през деня слабо ще се понижи.\r\nПо Черноморието в сутрешните часове, ще има временни увеличения на облачността, но бързо ще се установи слънчево време. Ще духа умерен вятър от север-североизток, който ще отслабва. Максималните температури ще са между 24° и 27°. Температурата на морската вода е 22-24°.  Вълнението на морето ще е 2-3 бала.\r\nВ планините ще е предимно слънчево. Ще духа до умерен вятърът от север-североизток. Максималната температура на височина 1200 метра ще е около 20°, на 2000 метра – около 14°.", "date": "2017-07-19", "title": "НИМХ: Ще бъде предимно слънчево, с максимални температури между 28° и 33°"}
{"url": "http://www.focus-news.net/news/2017/07/19/2417073/pravitelstvoto-shte-razgleda-natsionalnata-strategiya-za-borba-s-trafika-na-hora-2017-2021-g.html", "text": "На днешното правителствено заседание кабинетът ще разгледа проект на решение за приемане на Национална стратегия за борба с трафика на хора 2017-2021 г. Точката в дневния ред е внесена от заместник министър-председателя по обществения ред и сигурността и министър на отбраната Красимир Каракачанов. Част от целите на програмата са повишаване на осведомеността и чувствителността на обществото и рисковите групи по проблемите на трафика на хора; развиване и надграждане на експертността на специалисти в областта на противодействие на трафика на хора и закрила на жертвите; преодоляване на последиците от трафика на хора и реинтегриране на жертвите в обществото чрез оказване на помощ, подкрепа, съдействие и защита; проследяване на развитието и тенденциите при престъплението „трафик на хора”, неговото предотвратяване и противодействие; надграждане на законодателната рамка с цел подобряване на ефективното противодействие на трафика на хора в България и др.\r\nНа заседанието министърът на енергетиката Теменужка Петкова ще представи проект на решение за одобряване на отчет за дейността на фонд „сигурност на електроенергийната система” за 2016 г.\r\nПравителството ще разгледа и проект на Закон за изменение и допълнение на Наказателния кодекс. Точката е внесена от министъра на правосъдието Цецка Цачева.", "date": "2017-07-19", "title": "Правителството ще разгледа Националната стратегия за борба с трафика на хора 2017-2021 г."}
{"url": "http://www.focus-news.net/news/2017/07/19/2417072/parlamentat-shte-glasuva-na-parvo-chetene-promeni-v-zakona-za-okolnata-sreda-s-koito-obzhalvaneto-na-ovos-da-bade-samo-na-edna-instantsiya.html", "text": "Народните представители ще разгледат на първо четене промени в Закона за околната среда, които предвиждат обжалването на решенията за Оценка на въздействието на околната среда (ОВОС) да бъде само на една инстанция. Това предвижда проектопрограмата за работа на Народното събрание. Промените целят съкращаване на времето за процедиране и влизане в сила на изграждането на обекти с национално значение, избягване на дългите и тежки процедури по обжалване и отпадане на касационния контрол. Въвежда се и особено съдебно производство, което трябва да приключи в срок до шест месеца от подаване на жалбите. \r\nДепутатите ще гласуват на първо четене и промени в Закона за съдебната власт, които въвеждат отстраняване от длъжност на магистрати във всички случаи на обвинение за тежко умишлено престъпление от общ характер. Предлага се всички магистрати, а не само новоназначените, да подават декларация, в която да се разкриват техните дейности и членства, което цели да се гарантира независимостта и равнопоставеността на магистратите.", "date": "2017-07-19", "title": "Парламентът ще гласува на първо четене промени в Закона за околната среда, с които обжалването на ОВОС да бъде само на една инстанция"}
{"url": "http://www.focus-news.net/news/2017/07/19/2417074/v-prisastvieto-na-ministar-nikolay-nankov-shte-badat-podpisani-dogovorite-za-stroitelstvo-i-nadzor-na-93-km-ot-avtomagistrala-hemus.html", "text": "В присъствието на министъра на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Дончо Атанасов ще подпише договорите за проектиране и строителство и за строителен надзор на 9.3 км от автомагистрала „Хемус“ между Ябланица и Боаза. Това съобщиха от пресцентъра на МРРБ. Церемонията ще се състои в зала 702 на АПИ от 09.00 часа.", "date": "2017-07-19", "title": "В присъствието на министър Николай Нанков ще бъдат подписани договорите за строителство и надзор на 9.3 км от автомагистрала „Хемус“"}
{"url": "http://www.focus-news.net/news/2017/07/19/2417070/prezidentat-rumen-radev-shte-prisastva-na-denya-za-visokopostaveni-gosti-na-voennomorskoto-uchenie-briz-2017-vav-varna.html", "text": "Президентът и върховен главнокомандващ на Въоръжените сили Румен Радев ще присъства на деня за високопоставени гости на националното военноморско учение с международно участие „БРИЗ 2017”. Това съобщиха от прессекретариата на държавния глава. Президентът Радев ще бъде посрещнат с военен ритуал на Морска гара Варна. Държавният глава ще наблюдава противодействие на терористична група завладяла кораб, ликвидиране на пожар на търговски кораб в пристанище, противодействие на нелегален трафик на мигранти по море, спасяване на голям брой хора на море, отразяване атаки на въздушен противник. \r\nУчението е планирано и ще се ръководи съгласно стандартите и процедурите на НАТО. То се провежда в териториалното море, прилежащата зона и изключителната икономическа зона на Република България и в полигони. \r\nВ учението ще участват 20 бойни и спомагателни кораби и катери 1 подводница, 4 самолета, 2 вертолета и над 1700 военнослужещи от военноморските сили на България, Великобритания, Гърция, Италия, Полша, Румъния, САЩ и Турция, Втората постоянна група кораби на НАТО от силите за отговор на Алианса, както и служители от държавни организации, институции и ведомства.", "date": "2017-07-19", "title": "Президентът Румен Радев ще присъства на деня за високопоставени гости на военноморското учение „БРИЗ 2017” във Варна"}
{"url": "http://www.focus-news.net/news/2017/07/19/2417075/regnum-egipetski-biznesmen-e-plashtal-na-bezhantsi-da-protestirat-sreshtu-katar-po-vreme-na-sreshtata-na-visoko-ravnishte-na-g-20-v-hamburg.html", "text": "Египетски бизнесмен е плащал пари на бежанци, за да демонстрират срещу Катар по време на срещата на високо равнище на Г-20, провела се в Хамбург на 7 и 8 юли, предаде  Regnum.\r\nБизнесменът е обещал да заплати на всеки бежанец по хиляда евро, ако дойде да демонстрацията и извика приятели, като за всеки допълнителен  е бил готов да даде по още сто евро. Така на демонстрацията срещу Катар с плакати, където на различни езици е писало „Катар спонсорира тероризма“, са пристигнали около 300 души, но е платено на едва 140 от тях. Останалите се почувствали измамени и устроили демонстрация в защита на Катар. \r\nМеждувременно в египетските медии са публикувани новини за това, че в Хамбург срещу Катар са протестирали 7000 души.  Виктор Турмаков", "date": "2017-07-19", "title": "Regnum: Египетски бизнесмен е плащал на бежанци да протестират срещу Катар по време на срещата на високо равнище на Г-20 в Хамбург"}
{"url": "http://www.focus-news.net/news/2017/07/19/2417077/traditsionnata-godishna-sreshta-na-poslanitsite-na-republika-balgariya-shte-se-provede-v-tsentralniya-voenen-klub-v-sofiya.html", "text": "Традиционната годишна среща на посланиците на Република България ще се проведе в Централния военен клуб в София в периода 19 – 21 юли.  Основната тема на конференцията за 2017 година ще бъде Българското председателство на Съвета на ЕС през първото полугодие на 2018 г. и задачите пред българската дипломатическа служба, свързани с него.  \r\nНачало на конференцията ще дадат министър-председателят на Република България Бойко Борисов и заместник министър-председателят по правосъдната реформа и министър на външните работи Екатерина Захариева.  \r\nПо време на втория ден ще се проведе среща на президента на Република България Румен Радев с българските посланици, на която също ще бъдат допускани журналисти. \r\nУчастие в конференцията ще вземат и заместник министър-председателят Томислав Дончев, заместник министър-председателят по обществения ред и сигурността и министър на отбраната Красимир Каракачанов, заместник министър-председателят по икономическата и демографската политика Валери Симеонов, министърът на Българското председателство на Съвета на ЕС 2018 г. Лиляна Павлова, министърът на икономиката Емил Караниколов, министърът на енергетиката Теменужка Петкова, министърът на образованието и науката Красимир Вълчев.", "date": "2017-07-19", "title": "Традиционната годишна среща на посланиците на Република България ще се проведе в Централния военен клуб в София"}
{"url": "http://www.focus-news.net/news/2017/07/19/2417079/plovdivskiyat-mitropolit-nikolay-navarshva-48-godini.html", "text": "Българският митрополит, управляващ най-голямата ни епархия, Негово високопреосвещенство Пловдивският митрополит Николай, навършва 48 години, предаде репортер на Агенция \"Фокус\". Митрополит Николай е роден на 19 юли 1969 г. в София. Завършва Софийската духовна семинария и Духовната академия в столицата. През 1990 г. е постриган за монах във Враца от  Врачанския митрополит Калиник. През 1993 г. е ръкоположен за йеромонах от Българския патриарх и Софийски митрополит Максим. Известно време служи като ефимерий и преподавател в Софийската духовна семинария „Св. Иван Рилски”. На 29 юни 1993 г. е възведен в архимандритско достойнство и става протосингел на Софийската Света митрополия. През 2001 г. е хиротонисан в епископски сан с титлата „Знеполски” и изпълнява функциите на викарий на Софийския митрополит Светейшия Български  патриарх Максим. През 2007 г. година Знеполският епископ Николай е избран за Пловдивски митрополит с убедителна преднина както при епархийския избор в град Пловдив, така и от членовете на Светия Синод на Българската православна църква. \r\nНегово Високопреосвещенство Пловдивският митрополит Николай е известен с последователното отстояване на позициите на светото православие и дълги години, въпреки своята младост, беше непримирим борец срещу разкола в Българска православна църква. Сега е един от най-активните архиереи в Светия Синод на Българската православна църква. \r\nНикола ПЕТКОВ", "date": "2017-07-19", "title": "Пловдивският митрополит Николай навършва 48 години"}
{"url": "http://www.focus-news.net/news/2017/07/19/2417080/futbol-antonio-konte-prodalzhi-dogovora-si-s-chelsi-za-dve-godini.html", "text": "Челси обяви, че продължава договора си със старшия си треньор Антонио Конте. Срокът на новото споразумение с 47-годишния италианец е за две години.\r\nКонте застана начело на Челси през лятото на миналата година и успя да доведе отбора до победа на английския шампионат. Виктор Турмаков", "date": "2017-07-19", "title": "Футбол: Антонио Конте продължи договора си с Челси за две години"}
{"url": "http://www.focus-news.net/news/2017/07/19/2417081/stolichna-biblioteka-zapochva-kampaniya-knigite-idvat-pri-vas-s-mobilna-biblioteka-bibliobus.html", "text": "Столична библиотека започва кампания „Книгите идват при вас“ с мобилна библиотека „Библиобус”. Това съобщиха от пресцентъра на Столична община. През последните години Столична библиотека открива нови пространства на знания и информация в културната инфраструктура на София, привлича млади читателски публики и търси модерни креативни формати на общуване с потребителите След традиционните инициативи на Столична библиотека като Зелени библиотеки, Библиотека в планината, културни прояви на открито - творчески срещи и литературни четения, най-голямата публична библиотека в страната представя пред столичани най-новия си Мобилен филиал „Библиобус”. Първата и единствена в страната мобилна библиотека „Библиобус” стартира на 19 юли, от 12.00 часа, на площад „Александър Невски“. \r\nКампанията на Библиобуса „Книгите идват при вас“ ще бъде открита от госпожа Йорданка Фандъкова, кмет на Столична община, и госпожа Юлия Цинзова, директорка на Столична библиотека в 12.00 часа. С първите читатели ще бъде писателят Марин Бодаков.\r\nБиблиобусът разполага с над 700 тома от най-новите и интересни книги художествена, научно-популярна и детска литература от съвременни и класически български и чуждестранни автори.", "date": "2017-07-19", "title": "Столична библиотека започва кампания „Книгите идват при вас“ с мобилна библиотека „Библиобус”"}
{"url": "http://www.focus-news.net/news/2017/07/19/2417083/gd-granichna-politsiya-po-2-km-koloni-ot-tovarni-avtomobili-sa-se-obrazuvali-na-gkpp-dunav-most-vav-vidin-i-ruse.html", "text": "На българо-румънската граница на ГКПП „Дунав мост” – Видин се е образувала 2 км колона от товарни автомобили на изход от страната, а на ГКПП „Дунав мост” – Русе има 2 км колони от товарни автомобили на вход в страната. Това съобщиха от пресцентъра на ГД „Гранична полиция”. \r\nНа българо-турската граница на ГКПП „Капитан Андреево” има 1 км колона от товарни автомобили на изход от страната.\r\nНа границата ни със Сърбия, Македония и Гърция трафикът е нормален на всички ГКПП. \r\nПоради ниско ниво на река Дунав фериботът Оряхово – Бекет ще работи само в светлата част от деня.", "date": "2017-07-19", "title": "ГД „Гранична полиция”: По 2 км колони от товарни автомобили са се образували на ГКПП „Дунав мост” във Видин и Русе"}
{"url": "http://www.focus-news.net/news/2017/07/19/2417078/ministar-krasimir-karakachanov-shte-prisastva-na-denya-za-visokopostaveni-gosti-na-natsionalnoto-voennomorsko-uchenie-s-mezhdunarodno-uchastie-briz-2017.html", "text": "Министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов ще присъстват на ВИП деня на националното военноморско учение с международно участие „БРИЗ 2017“. Това съобщиха от пресцентъра на Министерство на отбраната. Събитието ще се проведе от 08.50 до 13.50 часа в акваторията на Варненския залив на борда на фрегатата „Дръзки”.\r\nГостите на ВИП деня ще наблюдават от „Дръзки” изпълнението на различни епизоди от „БРИЗ 2017“ на море. \r\nВ учението участват 20 бойни и спомагателни кораба и катера, 1 подводница, 4 самолета, 2 вертолета и над 1 700 военнослужещи от военноморските сили на България, Великобритания, Гърция, Италия, Полша, Румъния, САЩ, Турция, както и от Втората постоянната група кораби на НАТО от Силите за отговор на Алианса.", "date": "2017-07-19", "title": "Министър Красимир Каракачанов ще присъства на деня за високопоставени гости на националното военноморско учение с международно участие „БРИЗ 2017“"}
{"url": "http://www.focus-news.net/news/2017/07/19/2417082/denyat-19-yuli-v-balgarskata-istoriya.html", "text": "2006 г.\r\nПрезидентът на Република България Георги Първанов присъжда Орден „Стара планина“ първа степен на Лъчезар Цоцорков „за изключително големите му заслуги към Република България и по повод 60 години от рождението му“2006 г.\r\nПрезидентът на Република България Георги Първанов присъжда Орден „Св. св. Кирил и Методий“ първа степен на проф. д-р Петър Червеняков „за големите му заслуги в областта на медицинската наука и по повод 80 години от рождението му“.2006 г.\r\nВалонски парламент на Белгия ратифицира Договора за присъединяване на България и Румъния към Европейския съюз с 61 гласа „за“, 14 гласа – против и 1 въздържал се.2000 г.\r\nЗапочва петдневно посещение в България на Бодо Хомбах, европейски координатор на Пакта за стабилност. Той посещава Видин, за да стимулира подготвителните работи по изграждането на моста над р. Дунав. Очаква се мостът да бъде готов до края на 2008 г. Неговата обща дължина ще бъде 1 440 м автомобилен път и 2 480 м жп линия. Той ще има четири пътни ленти, железопътен път, пешеходна алея и аварийна пътека.1999 г.\r\nПрезидентът на Република България Петър Стоянов присъжда Орден „Стара планина“ първа степен на: 1. Петер Метцгер, извънреден и пълномощен посланик на Федерална република Германия в Република България; 2. Ейвис Боулън, извънреден и пълномощен посланик на САЩ в Република България1996 г.\r\nМеждународният валутен фонд (МВФ) взема решение да отпусне на България заем в размер на 400 млн. долара.1989 г.\r\nГоворител на Министерството на външните работи на Турция отказва исканата от Тодор Живков среща с турския президент или с министър-председателя.1974 г.\r\nУстановени са дипломатически отношения с Република Того.1973 г.\r\nНа третия последен ден от пленума на ЦК на БКП са обсъдени външната политика и социалистическата интеграция. Основният доклад е изнесен от Тодор Живков, а пленумът приема документ, озаглавен \"Основни насоки за развитие на всестранното сътрудничество със СССР в етапа на изграждане на развито социалистическо общество в Народна република България\". Това е втори опит за извличане на конкретни дивиденти чрез уверения във верноподаничество и декларации за \"тясно сближаване\" със СССР. В сравнение с писмото от 1963 г. до Хрушчов за \"сливането\" в този документ декларациите са поставени изцяло в рамките на интеграционния процес в Съвета за икономическа взаимопомощ (СИВ) – на преден план е изведено икономическото сътрудничество с приоритети в енергетиката, суровините, машиностроенето, химическата промишленост и т.н.1966 г.\r\nПолитбюро на ЦК на БКП решава да се сключи договор с френската фирма \"Рено\" за производство в България на леки коли от същата марка. През 1967 г. тогавашното Държавно стопанско обединение (ДСО) “Металхим” подписва контракт с право на производство и продажби с френската фирма \"Рено\". В Казанлък (в сегашния завод “Арсенал”) се сглобяват първите три двуместни спортни коли \"Рено Алпин\". В началото дори го наричат “Булгар Алпин”. След като вече са сглобени първите автомобили, специалисти започват да водят преговори с французите за построяването на монтажен завод за производство на 10 000 коли годишно в Пловдив. Само за девет месеца, рекордно кратко време, се построява монтажен завод в Пловдив. В годините 1967-1970 г. в България се завършват общо около 5 500 автомобила с марка \"Рено\". През 1970 г. излиза решение на Министерския съвет за прекратяване на този “производствен лукс” и заводът се закрива окончателно през 1971-1972 г.1958 г.\r\nПодписано е споразумение за оказване от СССР на техническа помощ на България в изграждането на металургичен завод и други промишлени предприятия.1952 г.\r\nЗапочват XV Олимпийски игри в Хелзинки. България печели първия си олимпийски медал – бронзово отличие за боксьора Борис Георгиев. Страната ни заема 42-ро място в крайното класиране.1945 г.\r\nПолитбюро на ЦК на БРП (к) обявява, че преговорите с Никола Петков за съвместно участие в изборите трябва да се смятат за приключени и ако той излезе с отделна листа, \"да бъде разобличен като разколник\". Никола Димитров Петков е политически и държавен деец. Роден е на 21 юли 1893 г. в София. Син е на Димитър Николов Петков и е брат на Петко Димитров Петков. Завършва право в Париж. Член е на Българския земеделски народен союз (БЗНС), през 1932–1933 г. е в състава на постоянното присъствие на БЗНС \"Ал. Стамболийски\". Редактира печатния орган на съюза \"Земледелско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война (1939-1945 г.) възприема идеята за създаване на Отечествения фронт (ОФ). От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител е в VI Велико Народно събрание (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност. Убит е на 23 септември 1947 г.1925 г.\r\nНа панихидата на гроба на Стефан Стамболов е обявено възстановяването на Народнолибералната стамболова партия с орган в. \"Свобода\". Народнолибералната партия (НП) е политическа организация, образувана през 1886 г. след отцепването на привържениците на Стефан Стамболов от каравелисткото течение на старата Либерална партия и реорганизиране на дружинките на организацията \"България за себе си\". Каравелисткото течение на бившата Либерална партия, създадена през октомври -ноември 1879 г., е ръководено от Петко Каравелов. Като самостоятелно течение се обособява през 1886 г. и десет години по-късно е преименувано в Демократическа партия. Привържениците на Стамболов , също членове на Либералната партия, формират друга самостоятелна партия – Народнолиберална, през 1886 г. През 1887 г. се отделя и групата на В. Радославов, която образува Либерална партия (радослависти). Народнолибералната партия изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 до 1894 г. и от 1903 до 1908 г. Взема участие и в коалиционния кабинет на В. Радославов в периода 1913–1918 г.1923 г.\r\nВ София е осветена румънската православна черква \"Св. Троица\". Първо съвместно служение на български и румънски архиереи.1923 г.\r\nКонституционният блок се саморазпуска под натиска на военните, ВМРО и правителството. Конституционният блок (КБ) е политическа групировка, образувана на 6 юли 1922 г. от Обединената народнопрогресивна, Демократическата и Радикалната партия. Поставя си за задача да сплоти десните политически сили в страната против управлението на Българския земеделски народен съюз и растящото влияние на Българската комунистическа партия. Служи си с легални средства против правителството на Александър Стамболийски. За неговото събаряне КБ проектира свикването на три събора на своите привърженици: в Търново (днес Велико Търново), Пловдив и София. Първият от тях е насрочен за 17 септември 1922 г. Под натиска на народните маси и при мълчаливата подкрепа на БКП правителството на БЗНС свиква на същата дата в Търново конгрес на цвеклопроизводителите от цялата страна, на който са призовани да присъстват най-вече земеделските дружби от Северна България. Въпреки готвения им удар блокарите не се отказват от провеждането на акцията, за което после съжаляват. На път за старопрестолния град водители на КБ са нападнати на някои гари в Северна България и малтретирани от съмишленици на БЗНС. Когато пристигат в Търново, те са на практика лишени от каквато и да е възможност за публична изява. Един от тях – Ат. Буров, прави опит да се промъкне със свои привърженици откъм Горна Оряховица, но среща въоръжен отпор и е принуден не само да се оттегли назад, но и да емигрира незабавно вън от пределите на страната. Примерът му е последван и от бившия лидер на Народната партия Ив. Ев. Гешов. Останалите водачи на КБ са задържани още в Търново (а онези, които не били там са арестувани в столицата) и хвърлени в един от софийските полицейски участъци с намерение да бъдат изправени пред Държавен съд в качеството им на министри в кабинетите на Ив. Ев. Гешов и д-р Ст. Данев (1911-1913 г.) и на Ал. Малинов (1918 г.) като виновници за двете национални катастрофи, така както е направено и с министрите от кабинета на д-р В. Радославов. След извършената окупация на Кюстендил през декември 1922 г. от отряд на Вътрешната македонска революционна организация задържаните лидери са прехвърлени от София в Шуменския затвор. Поради извършения държавен преврат на 9 юни 1923 г. те не са съдени. Скоро след правителствената промяна те са пуснати на свобода. След образуването на Демократическия сговор на 10 август 1923 г. КБ престава да съществува окончателно, макар че на практика това става още в началото на август 1923 г., когато две от влизащите в него партии – Демократическата и Радикалната, се обединяват в т. нар. Съюз на демокрацията, а Обединената народнопрогресивна партия се влива в малката организация на деветоюнските дейци – Народен сговор, и престава да съществува като самостоятелна политическа формация.1921 г.\r\nЗапочва събирането на 6,5 % вътрешен \"народен\" заем след неуспешния опит през юни 1919 г.1919 г.\r\nБългарската делегация, начело с премиера Теодор Теодоров отпътува за Париж за водене на мирните преговори между страните, взели участие в Първата световна война. Парижката мирна конференция е свикана от съглашенските държави победителки в Първата световна война за изработване на мирните договори с победените държави от Централните сили. Започва работата си на 11 януари в Париж и изработва договорите с Германия, Австро-Унгария, България и Турция. Главна роля в нея играят представителите на Англия и Франция. Конференцията одобрява и Устав на Обществото на народите. Още в края на Първата световна война се появяват около 50 проекта за създаване на \"общество на народите\", като колективен орган за опазване на мира чрез международно сътрудничество и система за колективна сигурност. Идеята за основаването на \"обществото на народите\", заедно с 14 правила за международно поведение, е формулирана през 1918 г. в едно послание на президента на САЩ Уодроу Уилсън. Основните принципи на тази идея са залегнали в пакта на Обществото на народите от 1919 г., който по-късно влиза в сила като неотменима част на Версайския и последвалите го договори от 1919-1922 г. Последвалите години на нестихващи конфликти и новата световна война показват несъвършенствата на този американско-френски проект, невъзможността чрез подобна структура да се регулират ефективно международните отношения, но също така и недостатъчната зрялост на народите и държавите за наднационално сътрудничество.1912 г.\r\nВМРО извършва атентат в Кочани. Убити са 9 души. При последвалите османски репресии са убити 40 души, а 250 са ранени. Засилват се антитурските настроения.1880 г.\r\nУчреден е първият български медал \"За Освобождението 1877-1878 година\", връчен на всички участници от Българското опълчение в боевете при Стара Загора, Шипка и Шейново.1879 г.\r\nОткрити са първите български дипломатически представителства в Цариград, Белград и Букурещ и са назначени първите български дипломатически агенти.1879 г.\r\nОснован е \"Държавен вестник\". “Държавен вестник” е официално издание на държавата. Излиза за първи път в София на 28 юли 1879 г., първоначално веднъж седмично, а от 1891 г. – всеки присъствен ден. През първите 12 години е държавно информационно издание, като помества официални съобщения, новини и телеграми от чужбина. По-късно се ориентира към публикуване на влезлите в сила нормативни актове – закони, укази, постановления и др., регистрира официални документи – конвенции, договори и др. В неофициалната си част предоставя място за публикации на различни съдебни институции и др. Продължава да излиза и след 9 септември 1944 г. до 30 ноември 1950 г., когато е заместен от \"Известия на Президиума на Народното събрание\". След 1989 г. издаването му е възобновено.1877 г.\r\nТурците изоставят Шипченския проход. Осман Паша влиза в Плевен, без да бъде разкрит от руското разузнаване. Осман Паша е турски военен деец и маршал. При избухването на Руско-турската освободителна война той е началник на турския гарнизон във Видин. Прехвърля се със своята войска в Плевен и се съпротивлява на руските и румънските войски до края на ноември (стар стил) 1877 г. След превземането на града е пленен от руската армия. Освободен е след края на войната. Осман паша е военен министър на Турция до 1885 г. По време на Гръцко-турската война 1897 г. е главнокомандващ турската армия. Умира през 1900 г.1875 г.\r\nВ Самоков завършва общото събрание на представители на евангелистките църкви, което одобрява Устав на Българското евангелско дружество.1867 г.\r\nВ района на Златишкия Балкан към четата на Панайот Хитов се присъединяват оцелелите доброволци от четата на Филип Тотю. Филип Тотю (на снимката) е български революционер и войвода. Роден е край Килифарево, Великотърновско. Баща му е джамбазин. През 1840 г. учи в Търново, а след 1842 г. се залавя с търговия. След спречкване с турците около 1850 г. той бяга със свои приятели и след това известно време обикаля из Търновско, Еленско и др. По-късно преминава на юг от Стара планина и действа в Новозагорско. На няколко пъти е залавян и затварян в Търновския и Сливенския затвор, но успява да избяга и отново става хайдутин. Турската власт определя големи награди за главата на Хвърковатия Тотю, както е наричан. След като бяга от Сливенския затвор през 1863 г., Филип Тотю се прехвърля в Румъния. Там се запознава с Г. С. Раковски и под негово влияние осъзнава нуждата от организирана борба за освобождението на България и приема четническата тактика. На 17 май 1867 г. начело на чета от 35 души преминава р. Дунав при Свищов. Планирано е четата на Филип Тотю да се срещне и обедини в Стара планина с четата на П. Хитов, която е в България. В Свищов я посрещат неколцина млади революционери, които се присъединяват към нея. В гората Пустията при с. Върбовка, Севлиевско, четата е обградена от военни части и башибозуци. През нощта оцелелите се изтеглят към Балкана. Поддържани от помагачи (Бачо Киро Петров им изпраща хляб, сланина и мехлем за рани), Филип Тотю с още 4 души се добират до Стара планина в района на Юмрукчал (днес Ботев връх), където се срещат с четата на Панайот Хитов, откъдето заедно се отправят за Сърбия. Там участват във Втората българска легия. След това Филип Тотю се установява в Румъния. Непрекъснато издирван и арестуван, той постоянно променя местожителството си и е принуден да замине за Русия, където престоява по-дълго време. През 1875 г., когато избухва въстание в Босна и Херцеговина, Христо Ботев е натоварен от БРЦК да обиколи южноруските градове, за да набере средства, оръжие и българи – офицери на руска служба, и по-специално Филип Тотю, който трябва да мине с голяма чета в България. До него той носи и специално писмо от комитета. Филип Тотю заминава за Румъния, но потушаването на Старозагорското въстание през 1875 г. осуетява преминаването му с чета в България. През 1876 г. участва в Сръбско-турската война и преминава с чета в Северозападна България, но са отблъснати. След войната се завръща в Русия и участва в Руско-турската освободителна война през 1877-1878 г. След Освобождението живее в с. Две могили и в Русе.1864 г.\r\nВ Букурещ е отпечатан единственият брой на в. \"Бранител\", редактиран от Георги Раковски. Георги Раковски е пръв идеолог на българското национално революционно движение, писател, публицист, етнограф. Роден е в Котел. Племенник е на Г. Мамарчов (Раковски даже сменя кръстното си име Съби – Сава с името на вуйчо си). Учи в родния си град, в Карлово и в гръцкото училище в Куручешме край Цариград. През 1841 г. в Браила подготвя масово въоръжено нахлуване в България. На 10 февруари 1842 г. бунтът е разкрит от румънската полиция, другарите му са арестувани, а Раковски успява да се укрие. След като научава за арестите, той се предава на руския консул в Браила, който от своя страна го предава на румънските власти. На 14 юли е осъден на смърт, но тъй като гръцки поданик, е изпратен през Цариград в Атина, за да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция – Марсилия. Там Раковски престоява година и половина. След като, лишен от средства, разбира, че не може да замине да учи в Париж, през 1844 г. той се връща в Котел под името Георги Раковски. През януари 1845 г. Раковски и баща му са наклеветени, че готвят бунт, и са откарани в Цариград, където прекарват 3 г. в затвора. По време на Кримската война 1853-1856 г. Георги Раковски си издейства назначение в турската главна квартира в Шумен като преводач с тайното намерение да предпазва българското население от безчинствата на турските войски и, от друга страна – да изпраща военни сведения на русите. Планът му е разкрит и той е арестуван в Калафат, но по пътя за Цариград успява да избяга. Организира чета от 12 души, с която се отправя към Балкана с намерение да се срещне с настъпващата руска армия. През 1860 г. Раковски се премества в Белград. Там съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили (ръководният му принцип е: \"Наша свобода от нас зависи\"). През 1862 г. Георги Раковски организира и ръководи в Белград Първата българска легия и работи за създаване на съюз на балканските християнски народи за борба срещу турското робство. До края на живота си Георги Раковски работи за осъществяване на революционните си планове. Той умира от туберкулоза във вилата на братя Мустакови край Букурещ през 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. – в Мавзолея на Раковски и музей на възрожденците в същия град.1330 г.\r\nЦар Михаил ІІІ Шишман потегля с войска към Сърбия. Към него се присъединяват съюзниците му татари и власи, както и войските на брат му деспот Белаур. Армията преминава през Софийското поле и достига долината на р. Струма при Велбъжд (днес Кюстендил). Михаил ІІІ Шишман е български владетел в периода от 1322 г. до 1330 г. Той е син на деспот Шишман, владетел на Видинската област. Избран е за цар на болярски съвет след смъртта на цар Георги Тертер II през 1322 г. Чрез брак с дъщерята на сръбския крал Стефан Урош II Милутин – Анна-Неда, Михаил ІІІ се опитва да запази добросъседски отношения със Сърбия. През 1324 г. изпраща на заточение съпругата си и се жени за внучката на византийския император Андроник II – Теодора Палеолог. Това води до сближаване на България с Византия и до влошаване на отношенията й със Сърбия. През 1327 г. Михаил ІІІ се опитва да се възползва от избухналите във Византия дворцови междуособици между Андроник II и неговия внук Андроник III, за да разшири своята държава на юг, но поради опасност от Сърбия е принуден да се откаже от това си намерение и да сключи мир с новия византийски император. С подкрепата на Андроник III през 1330 г. Михаил ІІІ предприема поход против Сърбия. Двете войски се срещат при Велбъжд (днес Кюстендил). Въпреки постигнатото съгласие за временно примирие сърбите не удържат на думата си и неочаквано нападат българските войски. В битката българската войска е разбита, а цар Михаил ІІІ Шишман е убит.На тази дата са родени:1969 г.\r\nВ София е роден Пловдивският митрополит Николай. Завършва Софийската духовна семинария и Духовната академия в столицата. През 1990 г. е постриган за монах във Враца от Врачанския митрополит Калиник. През 1993 г. е ръкоположен за йеромонах от Българския патриарх и Софийски митрополит Максим. Известно време служи като ефимерий и преподавател в Софийската духовна семинария „Св. Иван Рилски”. На 29 юни 1993 г. е възведен в архимандритско достойнство и става протосингел на Софийската Света митрополия. През 2001 г. е хиротонисан в епископски сан с титлата „Знеполски” и изпълнява функциите на викарий на Софийския митрополит Светейшия Български патриарх Максим. През 2007 г. година Знеполският епископ Николай е избран за Пловдивски митрополит с убедителна преднина както при епархийския избор в град Пловдив, така и от членовете на Светия Синод на Българската православна църква. 1949 г.\r\nРодена е Богдана Карадочева – българска естрадна певица. Започва да пее на 14-годишна възраст. Дебютира на състезанието “Микрофонът е ваш” като солистка на “Студио 5” с ръководител Вили Казасян през 1965 г. През 60-те години интерпретира френския шансон, руските романси, изпълнява драматични и концертни песни. Печели I награда на Международния фестивал за забавни песни в Сочи през 1967 г. и Голямата награда на “Златният Орфей” през 1969 г. Има съвместни изяви с Адамо, Жилбер Беко, Клиф Ричард, Шарл Азнавур, Жилбер Бекер и др. Солистка е на известни чужди оркестри в Чехия и Берлин. Печели извънредната награда за най-добър изпълнител в Касълбар, Ирландия заедно с Паша Христова и Борис Годжунов (1971 г.). Участва в концерта на Емил Димитров в Париж в зала “Europeen” през 1972 г. През 80-те години работи съвместно със Стефан Димитров и “Вариант В”. Нейни малки плочи са издадени от фирмите “Pathe Мarconi” и “Philips”, а от 1970 г. “Балкантон” издава повече от 8 дългосвирещи плочи. Избрани албуми: “Богдана I” (1970 г.), “Безнадежден случай” (1981 г.), “Бермудски триъгълник” (1984 г.), “Чифт обувки” (1993 г.), “The Best” (1996 г.), “My Songs” (1996 г.).1940 г.\r\nРоден е Иван Ангелов Божилов - български историк, медиевист и византолог, д-р на историческите науки, професор. Проф. Иван Божилов е ръководиттел на секция \"Средновековие\" в Института по история при БАН. Негови по-важни съчинения са: \"Анонимът на Хазе\" (1979 г.), \"Цар Симеон Велики (893-927 г.): Златният Век на средновековна България\" (1983 г.), \"Фамилията на Асеневци (1186-1460 г.). Генеалогия и просопография\" (1985 г.), \"Жофроа дьо Вилардуен. Завладяването на Константинопол\" (превод и редакция, 1985 г.), \"Българите във Византийската империя\" (1995 г.), \"Седем етюда върху средновековна България\" (1995 г.), \"Българите във Византийската империя\" (1995 г.), \"Културата на средновековна България\" (1995 г.) и др. Участва в колектива на многотомната \"История на България\", съавтор в \"Кратка история на Добруджа\" (1986 г.), \"Български манастири\" (1997 г.; в съавторство с Н. Тулешков и Л. Прашков) и др.1916 г.\r\nРоден е Димитър Спиридонов Списаревски – български офицер (поручик) - летец, “живата торпила” на България. Завършва Втора мъжка гимназия в София и постъпва във Военното училище (57-ми випуск). Обучава се като летец изтребител към 6-ти изтребителен полк в Карлово. През 1941 г. е повишен в чин поручик. През 1942 г. като командир на ескадрила е изпратен на стаж в германски изтребителен полк, който действа срещу англичаните в Ламанш. Загива до с. Долни Пасарел, Софийско, във въздушен бой с изтребителите на английския ген. Дулитъл (20 декември 1943 г.), като се врязва във флагманската “летяща крепост”. Посмъртно е повишен в чин полковник със заповед № 420/19.10.1982.На тази дата умират:1937 г.\r\nВ София умира Стефан Георгиев Попов. Той е български офицер, генерал-майор. През 1892 г. завършва Военното училище в София, а през 1901 г. Николаевската академия на Генералния щаб в Санкт Петербург. Служи в пехотата, след което е старши адютант в 5-та пехотна дивизия, участва с нея в Балканската война. През I световна война в периода 1916-1918 г. е началник-щаб на 3-та армия, която воюва срещу Румъния. Впоследствие е началник-щаб на 1-ва армия (август-септември 1918 г.). Уволнява се от армията през 1919 г. като помощник-началник щаб на войската.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2017-07-19", "title": "Денят 19 юли в българската история"}
{"url": "http://www.focus-news.net/news/2017/07/19/2417084/daily-sabah-redzhep-tayip-erdogan-shte-napomni-po-vreme-na-obikolkata-si-po-persiyskiya-zaliv-che-diplomaticheskata-kriza-ne-pomaga-nikomu.html", "text": "Президентът на Турция Реджеп Тайип Ердоган ще замине на двудневна обиколка на 23 и 24 юли в страните от Персийския залив. Той ще посети Саудитска Арабия, Кувейт и Катар в условия на засилено напрежение между страните и се очаква да посочи на спорещите, че враждата не носи ползи на която и да е страда що се отнася до политиката или икономиката, пише  Daily Sabah.\r\n„Това посещение със сигурност ще е важно. Ердоган най-вероятно ще сподели на страните, че подобни кризи нанасят сериозна вреда на страните“, сочи проф. Мухитин Атаман, специалист по региона на Персийския залив. Обиколката на Ердоган започва на 23 юли в Саудитска Арабия, където ще се срещне с крал Салман. След това той ще посети Кувейт, която също като Турция се опитва да служи като посредник в кризата. На 24 юли Ердоган ще приключи обиколката си в Катар. \r\n„Посланията на президента ще отразяват официалната позиция на Турция, която бе изразена най-ясно в началния стадий на кризата: да се постигне деескалация на напрежението, да се постигнат диалог и преговори“, заяви Галип Далай, директор на базирания в Истанбул изследователски център „Ал Шарк“. Това посещение е важно, но Турция едва ли ще успее да създаде споразумение за уреждане не кризата. На първо място арабските страни, които са срещу Катар не виждат в Турция неутрален трети играч, който да служи като посредник. Вместо това те виждат в Турция страна от спора“, добави той.  Виктор Турмаков", "date": "2017-07-19", "title": "Daily Sabah: Реджеп Тайип Ердоган ще напомни по време на обиколката си по Персийския залив, че дипломатическата криза не помага никому"}
{"url": "http://www.focus-news.net/news/2017/07/19/2417076/natsionalen-protest-pod-mototo-da-sprem-ubiystvata-na-patya-shte-se-provede-v-razlichni-gradove-ot-stranata.html", "text": "Национален протест под мотото \"Да спрем убийствата на пътя\" ще се проведе в различни градове от страната. Акциите ще започнат в 17.30 часа.\r\nНачална точка на протеста в София е Катедрален храм „Свети Александър Невски”, откъдето шествието ще продължи по ул. „Оборище„ , бул. „Янко Сакъзов“ , бул. „Мадрид“, бул. „Ботевградско шосе”, АМ „ Хемус”/път Е79/ до Жерково, след което протестиращите ще преминат в платното за движение в посока София.\r\nВ Пловдив сборният пункт е бул. „Санкт Петербург, като шествието ще премине от кръстовището с ул. „Лев Толстой“ до кръстовището с бул. „Освобождение“.\r\nВъв Варна протестиращите се събират на входа на морската градина, в Бургас - ул. „Транспортна“ – пешеходната пътека на Валя / до МОЛ в кв. \r\n„Изгрев“.\r\nВ Русе началната точка е пред сградата на Общината, а в Мездра - на входа за града от Ботевград.", "date": "2017-07-19", "title": "Национален протест под мотото \"Да спрем убийствата на пътя\" ще се проведе в различни градове от страната"}
{"url": "http://www.focus-news.net/news/2017/07/19/2417085/plovdiv-obshtinskiyat-savet-shte-zasedava-izvanredno.html", "text": "Общинския съвет ще проведе извънредна сесия в 09.00 часа, посветена на „Пловдив 2019“. Това съобщиха за Радио „Фокус“ – Пловдив от съвета. В дневния ред е включен отчет на кмета на Община Пловдив и председател на Управителния съвет на Фондация „Пловдив 2019“ Иван Тотев, касаещо дейността на Фондацията. Ще бъдат разгледани реализираните дейности от Общината за „Пловдив – Европейска столица на културата“, изпълнението на препоръките в Доклада на комисията по мониторинг и консултация от октомври миналата година, рисковете и заплахите за реалното изпълнение на планираните дейности до 2019 година, както и визията на градската администрация за успешна защита на титлата. \r\nИзвънредната сесия се свиква по предложение на съветниците от БСП.\r\nТони МИХАЙЛОВ", "date": "2017-07-19", "title": "Пловдив: Общинският съвет ще заседава извънредно"}
{"url": "http://www.focus-news.net/news/2017/07/19/2417086/ria-novosti-kamchatskiyat-vulkan-klyuchevskoy-e-izrignal-stalb-pepel-visok-shest-kilometra.html", "text": "Камчатският филиал на геофизичната служба на РАН съобщи, че е регистрирал шесткилометрово изригване на стълб пепел от вулкана Ключевской, разположен на полуострова, предаде  РИА Новости.\r\n„В сряда сутринта по местно време на вулкана Ключевской бе изригната пепел, чиято височина бе шест км. Шлейфът пепел се разпространи на повече от 60 км. югозападно от вулкана“, пише в съобщение на службата. Обявен е „оранжев“ код на авиационна опасност, което означава, че Ключевской може да представлява опасност за международните и местните авиолинии, преминаващи в района на Камчатка.\r\nКлючевской е най-високият действащ вулкан в Евразия. Висок е 4750 метра. На 3 април 2016 г. той се активизира.  Виктор Турмаков", "date": "2017-07-19", "title": "РИА Новости: Камчатският вулкан Ключевской е изригнал стълб пепел, висок шест километра"}
{"url": "http://www.focus-news.net/news/2017/07/19/2417087/api-vremenno-dvizhenieto-ot-karnobat-do-balgarovo-v-posoka-burgas-na-magistrala-trakiya-shte-se-osashtestvyava-po-obhoden-marshrut-zaradi-remontni-deynosti.html", "text": "Движението в посока Бургас в участъка от пътен възел „Карнобат“ до пътен възел „Българово“ на автомагистрала „Тракия“ ще се пренасочва по обходен маршрут днес и утре, 20 юли, от 11.00 до 14.00 часа. Това съобщиха от пресцентъра на Агенция „Пътна инфраструктура”. Временната организация на движението е за извършване на аварийни ремонтни дейности на пътното платно от км 347-ми до км 350-ти на автомагистралата.\r\nТрафикът в посока Бургас ще бъде пренасочен по Югозападния обходен път на Карнобат, продължавайки по път I-6 Карнобат – Айтос – Съдиево – Българово. Движението ще се включва отново на автомагистрала „Тракия“ при км 351-ви през пътен възел „Българово“.\r\nВ посока София на магистрала „Тракия“ пътуването в участъка Българово – Карнобат на магистрала „Тракия“ ще се осъществява без ограничения.\r\nНеобходимо е шофьорите да карат внимателно и да спазват пътната сигнализация по обходния маршрут.", "date": "2017-07-19", "title": "АПИ: Временно движението от Карнобат до Българово в посока Бургас на магистрала „Тракия“ ще се осъществява по обходен маршрут заради ремонтни дейности"}
{"url": "http://www.focus-news.net/news/2017/07/19/2417088/sofiya-izgoryal-e-pokrivat-na-tramvaynata-spirka-vishneva.html", "text": "Тази сутрин е изгорял е покривът на трамвайната спирка \"Вишнева\" в София. Това съобщиха за Агенция \"Фокус\" от МВР. Сигналът за пожара е получен в 05.17 часа. Изгорял е покривът на конструкцията, която служителите на градския транспорт са използвали, за да складират материалите за поддръжка на трамвайните релси. При инцидента няма пострадали. Движението на трамваи в района се осъществява нормално.\r\nИзясняват се причините за възникването на пожара.", "date": "2017-07-19", "title": "София: Изгорял е покривът на трамвайната спирка \"Вишнева\""}
{"url": "http://www.focus-news.net/news/2017/07/19/2417089/kmetat-na-sofiya-yordanka-fandakova-shte-poseti-rannoneolitnoto-selishte-v-kv-slatina.html", "text": "Кметът на София Йорданка Фандъкова и председателят на БАН акад. Юлиан Ревалски ще посетят на 19 юли в 14.15 часа  раннонеолитното селище в кв. \"Слатина\", за да се запознаят с последните открития, направени през настоящия археологически сезон. Това съобщиха от пресцентъра на Столична община. В проверката ще участва и зам.-кметът Тодор Чобанов. Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \r\nСелището Слатина има обща площ 300 декара и се намира на територията на научния комплекс на БАН на ІV км. Според археолозите то датира от периода 6 000 – 5 500 г. пр. Хр. и е едно от най-ранните селища в Югоизточна Европа, населено от  първите земеделци и скотовъдци на континента.\r\nПроучванията на селището са започнати от чл.-кор. Николов през 1985 г. и продължават до 1997 г. През 2013 г. са подновени по идея и с финансиране на Столична община. Резултатите от археологическите разкопки на Слатина се изучават в редица чужди университети.", "date": "2017-07-19", "title": "Кметът на София Йорданка Фандъкова ще посети раннонеолитното селище в кв.  \"Слатина\""}
{"url": "http://www.focus-news.net/news/2017/07/19/2417092/denyat-19-yuli-v-svetovnata-istoriya.html", "text": "2016 г.\r\nБританските депутати одобриха модернизиране на програмата „Трайдънт” – програмата за разгръщане и използване на британските сили за ядрено сдържане. 472 депутати срещу 117 гласуваха в парламента за модернизиране на ядрените сили на Обединеното кралство.2015 г.\r\nМинистър-председателят на Англия Дейвид Камерън подготвя пет годишен план за борба с „Ислямска държава“.2014 г.\r\nПри стълкновение на пограничен пункт в западната част на Египет загиват 31 военнослужещи.2013 г.\r\nАмериканският град Детройт обявява банкрут с натрупани задължения за над 18.5 млрд. долара. Това е най-големият банкрут на населено място в САЩ. От 1,8 млн. жители и четвърти по големина град в САЩ през 50-те години сега там живеят едва около 685 000 души.2012 г.\r\nПарламентът на Самоа избира за втори петилетен срок за президент на страната Туиатуа Тупуа Тамасесе Ефи.1989 г.\r\nПолският парламент избира с един глас превес комунистическия лидер генерал Войчех Ярузелски за президент на страната. Войчех Ярузелски е роден на 6 юли 1923 г. в Курово, Полша. Той е полски политик, първи секретар на Централния комитет (ЦК) на Полската обединена работническа партия (ПОРП) (от октомври 1981 г.), председател е на Държавня съвет на Полша (от 1985 г.), председател е на Комитета за отбрана и върховен главнокомандващ на въоръжените сили (ноември 1983-1985 г.). От 1981 до 1985 г. е председател на Министерския съвет. През 1973 г. става генерал, член е на комунистическата партия от 1948 г., член е на Политбюро на ЦК на ПОРП от 1971 г. От 1962 г. е заместник-министър, а от 1968 г. до 1983 г. е министър на националната отбрана. В периода 1965-1975 г. е началник на Генералния щаб на полската армия. Ярузелски обявява военно положение в Полша, използва армията срещу демонстрантите. В началото на 1989 г. той е първият сред лидерите в Източна Европа, който насрочва свободни избори и разрешава многопартийността. Сменя го от поста президентът Лех Валенса. От 1995 г. е подсъдим по дело за разстрела на стачкуващите в Гданск.1980 г.\r\nВ Москва започват XXII олимпийски игри, бойкотирани от западните страни. В тях България участва с 289 спортисти, които печелят 8 златни, 16 сребърни и 17 бронзови медала и заемат 3-то място в крайното класиране. Игрите са бойкотирани от САЩ, заради съветската инвазия в Афганистан през 1979 г. Участват само 80 страни, което е най-ниския брой участници от игрите през 1956 г. На първо място по медали се класира СССР – общо 195, а на второ ГДР с 126 медала.1974 г.\r\nИспанският лидер генерал Франко предава временно поради болест властта на одобрения за негов наследник принц Хуан Карлос. Франко Баамонде е роден на 4 декември 1892 г. в Елферол, Испания. Той е испански генералисимус. Управлява Испания като диктатор в периода 1939-1975 г. Завършва пехотна академия, участва в колониалните войни на Испания в Африка, командир е на Чуждестранния легион през 1921 г. Франко е началник на главния щаб на сухопътните войски през 1934 г., командир е на испанския корпус в Африка (Мароко). Организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война, която продължава от 1936 до 1939 г. След победата на патриотичните сили управлява чрез диктатура; провъзгласен е за пожизнен държавен глава (“каудилио”) на Испания. Ген. Франко създава тоталитарна система в Испания. Става вожд на Испанската фаланга (организация на националистическите сили), председател е на министерския съвет до 1973 г. и е върховен главнокомандващ на държавата. През 1947 г. прокарва закон за наследството на престола, съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта и умира на 20 ноември 1975 г. в Мадрид.1952 г.\r\nЗапочват XV Олимпийски игри в Хелзинки. България печели първия си олимпийски медал – бронзово отличие за боксьора Борис Георгиев. Страната ни заема 42-ро място в крайното класиране.1903 г.\r\nПровежда се финалът на първия Тур дьо Франс.1886 г. \r\nВ Люксембург се състои последният концерт на Ференц Лист. Ференц Лист е роден на 22 октомври 1811 г. в Добориян, Унгария. Той е композитор, пианист и диригент. Учи пиано при К. Черни и композиция при А. Салиери. От 9-годишна възраст Лист изнася клавирни концерти. От 1847 г. е капелмайстор във Ваймар, където дирижира симфонични концерти и ръководи придворната опера. Автор е на симфонични произведения (\"Божествена комедия\" – симфония по Данте, \"Фауст\" – симфония по Гьоте, 12 симфонични поеми, между които \"Прелюдии\" – по А. Ламартин, \"Прометей\" – по Й. Хердер, \"Мазепа\" – по В. Юго, \"Тасо\" – по Гьоте, \"Орфей\", 2 концерта за пиано и оркестър); оратории (\"Легенда за св. Елисавета\", \"Христос\"); хорови песни и др. Творчеството му е изградено върху унгарски народни мелодии, отличава се с изразителност, емоционалност, смели хармонии и оркестрови ефекти. Ференц Лист пише и редица теоретични трудове: \"Лоенгрин\" и \"Танхойзер\" на Р. Вагнер\", \"Фр. Шопен\" и др. Ференц Лист умира на 31 юли 1886 г. в Байройт, Германия.1870 г.\r\nЗапочва Френско-пруската война. Френско-пруска война се води в годините 1870-1871 г. Войната е предизвикана от Прусия, която се стреми да обедини всички германски държави под свое ръководство, и от Франция, която цели да запази хегемонията си в Европа. Франция се противопоставя на намерението на Прусия да издигне Леополд Хохенцолерн на испанския престол. През 1870 г. Франция обявява война на Прусия, но е неподготвена и претърпява поражение; Втората империя пада през септември. Пруските войски нахлуват във Франция. На 28 януари 1871 г. Френското правителство сключва примирие и с помощта на пруски войски разгромява Парижката комуна. Войната приключва с тежкия за Франция Франкфуртски мир. В хода на войната завършва обединението на Германия под ръководството на Прусия.1843 г.\r\nПървият железен презатлантически лайнер “Грейт Британ” е пуснат е на вода. Той е създаден от англичанина Айсамбард Брунъл. Тогава корабът е два пъти по-тежък от всеки един строен до тогава. “Грейт Британ” играе ключова роля в световната миграция, превозвайки хиляди емигранти до САЩ и Австралия. Той е единственият оцелял транспортен кораб, участвал в Кримската война и Индийското въстание.1799 г.\r\nОткрит е Розетският камък. По време на похода на Наполеон в Египет, негов войник се натъква случайно на надписа на три езика, един от които - гръцки. По-късно това дава възможност на Франсоа Шамполион да разчете първите египетски йероглифи.1696 г.\r\nРуските войски, под командването на Петър І завземат от Османската империя крепостта Азов и Русия получава излаз на Азовско и Черно море.1344 г.\r\nВенецианският сенат излиза с решение, в което се документират трудностите, които срещат венецианските търговци във владенията на цар Иван Александър. Според документа неколкократните опити да се възмездят стоки на венециански търговци, ограбени във Варна, остават без последствие. Българският цар отказва да се намеси в споровете между венецианците и неговите поданици. В търсене на решение на проблема венецианският сенат постановява всички търговци на републиката на Св. Марко, които “идват от Варна, Месемврия (днес Несебър) или други области на царство България”, да дават 50 % от своята печалба за възстановяване на понесените щети.На тази дата са родени:1896 г.\r\nВ Кардрос, Шотландия е роден писателят Арчибалд Джоузеф Кронин. Кронин е автор на романите “Замъкът на Броуди” (1931 г.), “Звездите гледат надолу” (1935 г.), “Цитаделата” (1937 г.), “Паметник на кръстоносеца” (1956 г.), “Северният свят” (1958 г.); пиесата “Юпитер се смее” през 1940 г. и др. Умира на 6 януари 1981 г. в Монтрьо, Швейцария.1893 г.\r\nВ село Багдади (днес Маяковски), Грузия е роден Владимир Владимирович Маяковски. Той е руски поет и драматург. Учи в Кутаиската гимназия. През 1906 г. се премества в Москва. След 1908 г. се занимава с революционна дейност, встъпва в Руската работническа социалдемократическа партия (болшевики) – РСДРП (б). Слушател е в Строгановското художествено-промишлено училище. През 1908 г. и 1909 г. е арестуван е за противодържавна дейност. От 1911 г. учи рисуване в Московското художествено училище, а през 1912 г. отпечатва първите си стихотворения – “Нощ” и “Утро”. От 1912 г. се включва в движението на футуристите. Пише теоретични статии. След 1915 г. се отделя от футуристите с т. нар. “Поезия на площадите и улиците”. Характерните черти на ранното му творчество са отразени в трагедията “Владимир Маяковски”, издадена през 1914 г. Социално-революционни мотиви се откриват в поемите, които пише до 1917 г. Това са “Война и мир”, “Човек” и др., както и в неговата лирика и сатири “Облак в гащи” от 1915 г. През 1915 г. се запознава с М. Горки. Приема идеите на Октомврийската революция – “Наш марш” (1918 г.), “Ода за революцията” (1918 г.), “Ляв марш” (1919 г.). През 1918 г. поставя първата съветска пиеса “Мистерия Буф”. От 1919 до 1921 г. работи в РОСТА (Руска телеграфна агенция) като поет и художник. Автор е на “Прозорците на РОСТА”, “Съветска азбука”, “БОВ”. В поемата “150 000 000” (1920 г.) се опира на традициите на руски народен епос. Редактор е на футуристическите в-к “Изкуство на комуната” в периода 1918-1919 г. и сп. “ЛЕФ” от 1923 до 1925 г. Излиза от “ЛЕФ” през 1925 г., а списанието прекратява съществуването си. През 1924 г. по повод смъртта на руския диктатор създава поемата “В. Ленин”. От 1920 г. до 1929 г. пътува в Германия, Франция, Испания, Чехословакия, Полша, Куба, Мексико и САЩ. Отразява някои от наблюденията си в книгата “Моето откриване на Америка”, стихотворенията “Небостъргач в разрез” (1925 г.), поемата “Стихове за съветския паспорт” (1930 г.) и др. През 20-те години създава пиесите – “Дървеница”, “Баня”; поемите – “Хубаво!”, “С цял глас”, “Обичам” и др. Пише политическа публицистика в стихове и проза, статии по литературни въпроси. Реформатор е на поетическия език. Владимир Маяковски умира на 14 април 1930 г. в Москва.1834 г.\r\nРоден е Едгар Дега - френски живописец, график и скулптор. Острото, динамично възприятие на живота сближава творчеството на Дега с това на импресионистите. Картините му са със строго премерена асиметрична композиция, гъвкав и точен рисунък, с неочаквани ракурси на фигурите, с прецизна характеризация на облика и поведението на моделите. Майстор на пастела . Някои от най-известните му картини са: \"Сини танцьорки\" и \"Звезда\".1814 г.\r\nВ Хартфорд, щата Кънетикът е роден Самуел Колт. Той е американски оръжеен конструктор. Създава завод и компания за производство на стрелково оръжие. Първият револвер “Колт”, създаден през 1835 г., е усъвършенстван вариант на съществуващите дотогава барабанни оръжия и револвери. В него Колт въвежда механизми за завъртане на барабана и фиксирането му в положение за изстрел. По-късно фирмата “Колт” разработва различни образци стрелково оръжие: автоматичен пистолет през 1911 г., револвер през 1917 г. и др. Самуел Колт умира 10 януари 1862 г.На тази дата умират:1374 г.\r\nУмира Франческо Петрарка. Петрарка е италиански поет и хуманист, историк, археолог. Той открива \"Ораторската институция\" на Квинтилиан и част от кореспонденцията на Цицерон. Петрарка е един от първите големи хуманисти на Ренесанса. Натоварван е от папата с различни дипломатически мисии. Оставя много съчинения на латински език (поеми, философски трактати и др.) и обемиста кореспонденция. Славата му е изградена предимно на неговите стихове на италиански народен език, наречени \"Рими\" (сонети, канцони и др.), посветени на красивата Лаура де Новес.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2017-07-19", "title": "Денят 19 юли в световната история"}
{"url": "http://www.focus-news.net/news/2017/07/19/2417090/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 19 юли. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Преки път“ жк. „Бъкстон“, се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nпо ул. „Преки път“ от ул. „А. С. Пушкин“ до ул. „Ген. Александър Суворов“;\r\nпо ул. „Ген. Александър Суворов“ от ул. „Иван Сусанин“ до ул. „Околовръстен път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Преки път“ ъгъла с ул. „Ген. Александър Суворов“.\r\nВъв връзка с подмяна на сградно водопроводно отклонение на ул. „Цар Иван Александър“ жк. „Света троица“, се налага спиране на водоподаването от 9.00 до 18.00 часа на клиентите на „Софийска вода”, живеещи в района на:\r\nпо ул. „Цар Иван Александър“ от ул. „Дебелец“ до ул. „Галичник“, ул. „Галичник“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Александър“ пред магазин „Билла“.\r\nВъв връзка с изграждане на сградно водопроводно отклонение на ул. „Три уши“ жк. „Зона Б-19“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на:\r\nпо ул. „Три уши“ от ул. „Димитър Петков“ до бул. „Инж. Иван Иванов“, бл. 11 и бл. 12(ниска и висока зона).\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три уши“ ъгъла с ул. „Перник“.\r\nВъв връзка с изграждане на сградно водопроводно отклонение на ул. „Проф. Хараламби Тачев“ жк. „Лозенец“, се налага спиране на водоподаването от 9.30 до 18.30 часа на клиентите на „Софийска вода”, живеещи в района на:\r\nпо ул. „Проф. Хараламби Тачев“, ул. „Симеоново“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Хараламби Тачев“ ъгъла с ул. „Симеоново“.\r\nВъв връзка с изграждане на сградно водопроводно отклонение на ул. „Михаил Сарафов“ жк. „Сухата река“, се налага спиране на водоподаването от 9.00 до 16.00 часа на клиентите на „Софийска вода”, живеещи в района на:\r\nул. „Михаил Сарафов“ бл. 10.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тодорини кукли“ ъгъла с ул. „Михаил Сарафов“.\r\nВъв връзка с подмяна на сградно водопроводно отклонение на бул. „Ситняково“ жк. „Гео Милев“, се налага спиране на водоподаването от 10.00 до 16.30 часа на клиентите на „Софийска вода”, живеещи в района на:\r\nпо бул. „Ситняково“ от ул. „Марагидик“ до ул. „Гълъбец“;\r\nпо ул. „Гълъбец“ от бул. „Ситняково“ до ул. „Добромирка“, ул. „Добромирка“, ул. „Кадин връх“ №3.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гълъбец“ ъгъла с бул. „Ситняково“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017-07-19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/19/2417091/stara-zagora-s-bogata-programa-obshtinata-otbelyazva-140-godini-ot-boevete-za-grada.html", "text": "С богата програма Община Стара Загора отбелязва 140 години от боевете за града (1877 - 1878 г.). Това съобщиха от пресцентъра на Общината. Навършват се 140 години от ожесточените боеве за Стара Загора по време на Руско-турската война. Богатата програма на Община Стара Загора по този повод продължава през целия месец. Денят 19 юли - на възпоменание на жертвите, православни християни, загинали при опожаряването на града и Старозагорското клане през 1877 година, ще бъде отбелязан с вечерня с литийно шествие и заупокойна молитва, отслужена от Негово Високопреосвещенство Старозагорския митрополит Киприан. Службата в Енорийски храм „Света Троица” ще започне в 17.00 часа, след което в 17.30 часа ще тръгне литийното шествие до Мавзолей–костница „19 юлий 1877”. Тук в 18.00 часа ще бъде отслужена Заупокойна молитва в памет на загиналите при опожаряването на града старозагорци през 1877 година.\r\nПрограмата, посветена на епичните събития, изковали началото на бъдещата голяма победа, включва още редица прояви в Регионалния исторически музей, Музея на религиите и паметните места, свързани с тях.\r\nКулминацията е на 30 и 31 юли, когато ще се състоят тържествен концерт на Държавна опера Стара Загора на Античния форум „Августа Траяна“, тържествена заря-проверка и светлинно-звуковия спектакъл „Молитва за Стара Загора“, който ще се проведе на Мемориалния комплекс „Бранителите на Стара Загора“.", "date": "2017-07-19", "title": "Стара Загора: С богата програма Общината отбелязва 140 години от боевете за града"}
{"url": "http://www.focus-news.net/news/2017/07/19/2417094/kristian-vigenin-se-sreshtna-s-poslanika-na-estoniya-npr-ants-frosh.html", "text": "Ръководството на Комисията по европейските въпроси и контрол на европейските фондове (КЕВКЕФ) проведе среща с Н.Пр. Антс Фрош, посланик на Естония в България. Това беше и първата официална среща на Фрош след връчването на акредитивните му писма на българския президент Румен Радев, съобщиха от пресцентъра на БСП. Председателят на КЕВКЕФ Кристиан Вигенин запозна посланик Фрош с извършеното до момента и следващите стъпки в подготовката на Парламентарното измерение на Българското председателство на Съвета на ЕС. Той отбеляза също приетият от правителството и представен в КЕВКЕФ първи вариант на Национална програма за председателството, която ще бъде широко обсъдена, включително и в Народното събрание, преди да бъде приета окончателно. \"Част от приоритетите на Естонското председателство по естествен начин \"преливат\" и в Българското и вярвам, че Триото Естония-България-Австрия ще успее да постигне набелязаните в общата програма цели\", отбеляза Кристиан Вигенин. Българският депутат обърна внимание на различните правомощия, които имат комисиите по европейски въпроси в двете страни, като например задължението на министрите и премиера в Естония да получат одобрението на парламентарната комисия за позициите, които представят на заседанията на Съвета и на Европейския съвет в Брюксел. \"С наближаването на председателството за европейските теми има все по-голяма чуваемост и те все по-често присъстват в дневния ред на българския парламент\", сподели Кристиан Вигенин и даде за пример проведеното миналата седмица разискване с участието на министър-председателя Бойко Борисов.\r\nПосланик Фрош сподели с ръководството на КЕВКЕФ някои от проблемите, възникнали заради изтеглянето на председателството с половин година по-рано заради оттеглянето на Великобритания, но увери депутатите, че Естония е започнала подготовката си на много ранен етап и не очаква това да се отрази на качеството. Проведените до момента първи срещи, включително на председателите на комисиите по европейски въпроси на 27-те страни-членки в Талин, преминават при отлична организация и с добри резултати.\r\nПосланик Антс Фрош прие поканата на председателя на КЕВКЕФ да бъде гост на заседание на комисията през есента, за да бъде обсъдено на междинен етап постигнатото от Естонското председателство, като подготовка за пленарното заседание на конференцията на комисиите по европейски въпроси (КОСАК) в края на ноември в Талин - най-голямата парламентарна среща, провеждана при всяко председателство.", "date": "2017-07-19", "title": "Кристиан Вигенин се срещна с посланика на Естония Н.Пр. Антс Фрош"}
{"url": "http://www.focus-news.net/news/2017/07/19/2417093/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-vodoprovod-po-bul-dzhavaharlal-neru-v-uchastaka-ot-bul-pancho-vladigerov-do-ul-703.html", "text": "Въвежда се временна организация на движението за реконструкция на водопровод по бул. „Джавахарлал Неру“ в участъка от бул. „Панчо Владигеров“ до ул. „703“. Това съобщиха от пресцентъра на Столична община. До 24.00 часа на 25.07.2017 г. се забранява влизането на пътни превозни средства по дясната лента от южната половина от пътното платно на бул. „Джавахарлал Неру” на 60 м след съществуващата пешеходна пътека пред бл. 715 в ж.к. „Люлин 7“ в посока център. \r\nДо 24.00 часа на 25.07.2017 г. изпълнителният директор се измества съществуващата тролейбусна спирка с код 0253 „бл.715 ж.к. „Люлин“ на бул. „Джавахарлал Неру“ с 50 м назад в посока Околовръстен път.", "date": "2017-07-19", "title": "София: Въвежда се временна организация на движението за реконструкция на водопровод по бул. „Джавахарлал Неру“ в участъка от бул. „Панчо Владигеров“ до ул. „703“"}
{"url": "http://www.focus-news.net/news/2017/07/19/2417097/evgeni-krusev-zam-kmet-na-sofiya-obshtinata-prouchva-vazmozhnostite-za-vavezhdaneto-na-noshten-gradski-transport.html", "text": "Столичната община проучва възможностите за въвеждането на нощен градски транспорт в София. Това каза в сутрешния блок „Добро утро, България“ на Радио „Фокус“ заместник-кметът по транспорт на София Евгени Крусев по повод започналата подписка на граждани с искане за нощни автобуси. Крусев посочи, че общината провежда социологическо проучване, за да стане ясно каква сума са склонни да заплатят гражданите за услугата и какъв би бил интересът към нея. „Когато говорим за финансиране на нощен транспорт, трябва да се определи цената за превозния документ. Тъй като навсякъде по света практиките, които се посочват за цени, са по-високи от тези на дневния транспорт. Именно за това искаме да видим каква цена биха били склонни да плащат хората, за да може съответно да се направят и разчети, тъй като субсидиране на нощен транспорт към момента не е заложено в бюджета на Общината. Иначе искаме това да се случи. Въпросът е да видим на каква цена и как би могло да се постигне“, обясни Евгени Крусев. Той припомни, че и преди са правени опити за въвеждането на подобна услуга в столицата, но и двата опита са били неуспешни. По думите му, друг важен елемент, за да стане факт нощният транспорт, е гарантирането на сигурността в превозните средства в малките часове на денонощието.", "date": "2017-07-19", "title": "Евгени Крусев, зам.-кмет на София: Общината проучва възможностите за въвеждането на нощен градски транспорт"}
{"url": "http://www.focus-news.net/news/2017/07/19/2417098/der-standard-balgariya-e-sred-stranite-v-es-s-nay-golyam-dyal-na-zhenite-v-ikt-sektora.html", "text": "Броят на специалистите в областта на информационните и комуникационни технологии (ИКТ) в държавите от Европейския съюз е нараснал в през 2016 г. до 8.21 млн. души. През 2011 г. те са били само 6,38 млн. души, пише австрийският вестник Der Standard, като се позовава на данни от Европейската статистическа служба (Евростат). \r\nЦифрите показват увеличение на заетите в сектора от три процента на 3,7 %. Абсолютните стойности показват, че най-много ИКТ специалисти има във Великобритания (1,61 мнл. души), следвана от Германия (1,54 млн.) и Франция (един милион). В долната част на класацията са Малта, Кипър и Люксембуерг – вероятно заради малкия размер на страните. От 2011 г. до 2016 г. делът на ИКТ специалистите се е увеличил в почти всички 28 страни от ЕС – само в Словения и Люксембург данните са отрицателни. \r\nЖените са значително по-малко представени в сектора на ИКТ (16,7%), сравнение с мъжете (83.3%). В общ план на заетостта съотношението е по-балансирано (46.1 %  жени  и 53.9 %  мъже). Интересното обаче е, че България е сред държавите от Общността, в които жените имат най-голям дял в ИКТ сектора, в който 69,9 % от заетите са мъже. За сравнение страната с най-висок процент на мъже, заети в ИКТ сектора, е Словакия (90,8 % мъже).Тереза Герова", "date": "2017-07-19", "title": "Der Standard: България е сред страните в ЕС с най-голям дял на жените в ИКТ сектора"}
{"url": "http://www.focus-news.net/news/2017/07/19/2417095/zoran-zaev-za-dogovora-s-balgariya-nyama-da-e-krayat-na-sveta-ako-ne-go-podpishem-no-bi-bilo-chudesno-ako-go-ima.html", "text": "Говорейки пред парламентарната комисия за външни работи за Договора за добросъседство с България, министър-председателят на Македония Зоран Заев подчерта, че наличието на такъв би означавало затваряне на открит въпрос, който страната има с източната си съседка, пише скопското електронно издание „Телеграф“.\r\n„Няма да е краят на света, ако не го подпишем, но би било чудесно, ако това се случи“, заяви премиерът, изразявайки увереност, че сделката е добра за Македония и ще бъде подписана на 2 август, Илинден.\r\n„Договорът е добър за националните интереси на Република Македония. От държава с проблеми, ставаме държава, която решава проблемите. С договора правителството още веднъж потвърждава уникалността на македонския народ, македонския език и македонската идентичност. В договора няма дилеми, че става дума за две държави, два езика и два народа“, заяви Заев.Тереза Герова", "date": "2017-07-19", "title": "Зоран Заев за договора с България: Няма да е краят на света, ако не го подпишем, но би било чудесно, ако го има"}
{"url": "http://www.focus-news.net/news/2017/07/19/2417099/melnishkiyat-episkop-gerasim-shte-otsluzhi-vechernya-v-manastir-sv-prorok-iliya-v-stolichniya-kvartal-mladost-2-po-povod-predstoyashtiya-praznik-ilinden.html", "text": "Православната Църква прославя един от най-великите измежду старозаветните праведници – св. пророк Илия на 20 юли. С благословението на Негово Светейшество Софийския митрополит и Български патриарх Неофит в навечерието на празника днес Негово Преосвещенство Мелнишкият епископ Герасим, главен секретар на Св. Синод на Българската православна църква, ще отслужи от 18:00 часа празнична вечерня в манастир „Св. пророк Илия” в столичния квартал „Младост” – 2, предаде репортер на Агенция „Фокус”.\r\nПразничната архиерейска св. Литургия на 20 юли в храм „Св. Илия” в ж.к. „Дружба 1” ще започне в 9:00 часа. Тя ще бъде оглавена от Негово Преосвещенство Мелнишкият епископ Герасим.\r\nПразничната св. Литургия в храм „Св. Илия” в кв. „Княжево” ще оглави Негово високопреподобие архимандрит Василий, новият протосингел на Софийска епархия. \r\nНикола ПЕТКОВ", "date": "2017-07-19", "title": "Мелнишкият епископ Герасим ще отслужи вечерня в манастир „Св. пророк Илия” в столичния квартал „Младост” – 2 по повод предстоящия празник Илинден"}
{"url": "http://www.focus-news.net/news/2017/07/19/2417100/pregled-na-osnovnite-temi-v-dobrudzhanskiya-pechat.html", "text": "„Президент и министър дадоха висока оценка на учението в Шабла“ съобщава на първа страница вестник „Нова добруджанска трибуна“. В отговор на журналистически въпрос за повишаване парите за отбраната министър Красимир Каракачанов е заявил, че ще успеем да достигнем 2% от БВП за отбрана, но според него е най-важно да се направя разумни разчети, за да се похарчат парите на българските данъкоплатци правилно. Гостите са имали възможност да наблюдават бойни стрелби на българската военна авиация и ракетно-зенитни комплекси на страните участнички в учението: България, САЩ, Украйна и Република Сърбия. Страната ни изостава с модернизацията на военните сили, това е заявил президентът Румен Радев в Шабла, съобщава челото на вестника. По думите му Румъния вече е постигнала 2-та процента от БВП за отбрана, а в Гърция това е станало отдавна. „Ако не се организираме навреме и не реализираме проектите за модернизация, ще се окажем на опашката в НАТО по разходи за отбрана“ е заявил Румен Радев. Жена от село Драганово е осъдена за пране на пари, съобщава изданието. 34-годишната жена, която досега не е била осъждана, се е признала за виновна в това, че в периода от 2009 до 2011 година при условията на продължавано престъпление в село Оброчище, Австрия и Германия е извършила финансови операции на обща стойност 9 094 лева със средства, за които е знаела, че са придобити чрез извършено тежко умишлено престъпление - трафик на жени през граница с цел да бъдат използвани за развратни дейности. В посочения период чрез системи за бързо разплащане жената изпращала на свои близки и родственици различни суми от Германия и Австрия, придобити чрез извършеното престъпление. \r\n„Балчиклия пусна скандален клип с протурска пропаганда в интернет“, съобщава на първа страница другият регионален вестник „Добруджанска трибуна“. Роденият в добруджанския крайморски град Джелал Фаик в качеството си на секретар на Главното мюфтийство нарича Турция „нашата държава“. Той изпълнява тази длъжност от април 2016 година. Бил е общински съветник в Балчик от листата на ДПС. „Мини Мис и Мини Мистър“ отново събира малки таланти от Добрич“ съобщава изданието. Актрисата Илиана Балийска и Палавото шоу-конкурс „Мини Мис и Мини Мистър” ще бъдат отново в Добрич на 21 юли, петък, от 18.00 часа на площад „Свобода”. Проявата се осъществява под патронажа на кмета на Община град Добрич Йордан Йорданов. От спортната страница – „Добруджанци очакват съперник от Литва или Люксембург в Европа“. Добричките хандбалисти започват от втори кръг участието си в „Чалъндж къп“. Жребият за новия сезон в европейските клубни турнири е теглен вчера във Виена. Там е базирана централата на европейската федерация по хандбал. Мъжкият отбор на „Добруджа“ е вицешампион на България и той ще участват в турнира за 13-ти път.", "date": "2017-07-19", "title": "Преглед на основните теми в добруджанския печат"}
{"url": "http://www.focus-news.net/news/2017/07/19/2417101/ekatherimini-sblasatsi-mezhdu-politsiya-i-migranti-na-ostrov-lesbos-za-vtori-pat-v-poslednata-sedmitsa.html", "text": "Във вторник следобед гръцката полиция отново е била изпратена в приемния център за мигранти „Мория“ на остров Лесбос, след постъпил сигнал за сблъсъци между търсещите убежище, съобщава електронното издание Ekathimerini.\r\nНапрежението ескалира седмица след бунтовете в същия лагер, когато мигрантите, разочаровани от лошите условия на живот и забавяне при обработването на молбите за убежище, подпалиха палатки.\r\nИзточници твърдят, че във вторник отново се е стигнало до сблъсъци между полиция и мигранти, предимно от африкански произход.Тереза Герова", "date": "2017-07-19", "title": "Ekatherimini: Сблъсъци между полиция и мигранти на остров Лесбос – за втори път в последната седмица"}
{"url": "http://www.focus-news.net/news/2017/07/19/2417102/ministar-nikolina-angelkova-spored-ofitsialnata-statistika-pochti-tolkova-gartsi-idvat-v-balgariya-kolkoto-balgari-poseshtavat-gartsiya.html", "text": "Според официалната статистика почти толкова гърци идват в България, колкото българи посещават Гърция. Това каза министърът на туризма Николина Ангелкова в сутрешния блок на телевизия \"България он Ер\". Министърът коментира ситуацията в южната ни съседка след проливните дъждове и наводнения там. \"Изключително неприятна ситуация. Министерство на външните работи, особено нашето генерално консулство в Солун следят в детайли всичко, което се случва и са на разположение на всеки един български гражданин, който се обръща към тях за съдействие. Чух, че ситуацията започва да се нормализира и се надявам това да се случи бързо, за да се върнат хората към обичайния си ритъм. Все още нямаме конкретни данни - дали има откази от резервации и как това ще се отрази като цяло на българите, които са решили да прекарат своята ваканция в Гърция и къде може би ще се пренасочат. До няколко дни ще имаме анализи и информация по отношение на това\", заяви министър Ангелкова.\r\nПо думите ѝ всяка година си говорим за сравнението България - Гърция, което според нея не е правилно, тъй като няма как да се сравняват ябълки и круши. \"Със сигурност мога да кажа обаче, че на база на официалната статистика почти толкова гърци идват в България, колкото българи посещават Гърция. Имайки предвид и това, че Гърция има сравнително доста пъти повече плажно крайбрежие, което е 15 000 км, докато в България то е 400 км. За миналата година само за периода юни-септември около 500 000 гърци са посетили България и 570 000 българи са посетили Гърция. Виждате, че разликата е изключително малка\", коментира Ангелкова. \r\nТя отбеляза, че за първите 5 месеца на 2017 г. 370 000 гърци са посетили България и поставят Гърция на първо място по посещения на чуждестранните туристи. Около 490 000 българи към момента са посетили Гърция, което ни класира на второ място в тяхната статистика.", "date": "2017-07-19", "title": "Министър Николина Ангелкова: Според официалната статистика почти толкова гърци идват в България, колкото българи посещават Гърция"}
{"url": "http://www.focus-news.net/news/2017/07/19/2417103/blagoevgrad-pochistvat-se-i-se-dezinfektsirat-rezervoarite-i-vodoprovodnata-mrezha-v-5-naseleni-mesta-do-kraya-na-deynostite-vodata-ne-e-godna-za-konsumatsiya.html", "text": "Почистване и дезинфекция на резервоарите и водопроводната мрежа се извършва в 5 населени места в областта. Това съобщи за Радио „Фокус“ – Пирин Зоя Драгова, технически секретар във „Водоснабдяване и канализации“ ЕООД – Благоевград. Почистването се извършва по предварителен график. От вчера почистването се извършва в селата Крупник, Полена и Черниче в Община Симитли, като то ще продължи до 17.00 часа днес. До тогава се почистват резервоарите в село Теплен, община Хаджидимово. До 17.00 часа на 20 юли ще продължи дезинфекцията и в село Плетена, община Сатовча. Вчера започна почистването и на резервоар „Голак“ в Разлог. Зоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nЛивия НИНОВА", "date": "2017-07-19", "title": "Благоевград: Почистват се и се дезинфекцират резервоарите и водопроводната мрежа в 5 населени места – до края на дейностите водата не е годна за консумация"}
{"url": "http://www.focus-news.net/news/2017/07/19/2417106/plovdiv-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ в Пловдив провеждат приемни за граждани. Това съобщиха от пресцентъра на ГЕРБ.\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани, от 16.00 до 18.00 часа, в офиса на ПП ГЕРБ в район „Южен” на ул. ”Академик Петър Динеков” №1А. \r\nГеорги Василев ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров ще се срещне с граждани от 17.30 до 18.30 часа, в офиса на ПП ГЕРБ в район „Южен” на ул. ”Академик Петър Динеков” №1А; \r\nАни Лафчиева ще се срещне с граждани от 17.00 до 18.30 часа в офиса на ПП ГЕРБ в район „Източен” на ул. ”Коста Паница” №5;\r\nЕмил Русинов ще се срещне с граждани от 17.30 до 19.00 часа в офиса на ПП ГЕРБ в район „Източен” на ул. ”Коста Паница” №5.", "date": "2017-07-19", "title": "Пловдив: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/07/19/2417104/sofiya-normalizirana-e-vidimostta-v-dvete-posoki-v-uchastaka-ot-km-44-do-km-50-na-avtomagistrala-trakiya.html", "text": "Нормализирана е видимостта в двете посоки в участъка от км 44 до км 50 на автомагистрала „Тракия”. Това съобщиха от пресцентъра на Агенция „Пътна инфраструктура”.", "date": "2017-07-19", "title": "София: Нормализирана е видимостта в двете посоки в участъка от км 44 до км 50 на автомагистрала „Тракия”"}
{"url": "http://www.focus-news.net/news/2017/07/19/2417105/zdf-prezidentat-na-polsha-iznenadvashto-se-protivopostavi-na-sadebnata-reforma.html", "text": "Държавният глава на Полша Анджей Дуда изненадващо се противопостави на реформата в правосъдието, предложена от управляващото дясно консервативно правителство във Варшава, предава германският телевизионен канал ZDF. \r\nДуда отказа да подпише законодателното предложение на кабинета на Беата Шидло, ако то не бъде преработено. \r\nКритиците обвиняват правителството, че иска да разшири влиянието си за назначаване на съдиите. В няколко града в Полша хиляди хора отново излязоха на протест срещу проектозакона.Тереза Герова", "date": "2017-07-19", "title": "ZDF: Президентът на Полша изненадващо се противопостави на съдебната реформа"}
{"url": "http://www.focus-news.net/news/2017/07/19/2417096/trima-bivshi-ministri-na-otbranata-shte-badat-izslushani-ot-anketnata-komisiya-gripen.html", "text": "Трима бивши министри на отбраната се очаква да бъдат изслушани от временната комисия за проучване избора на нов тип боен самолет. Това са Аню Ангелов, който бе начело на Министерството на отбраната в периода 2010 – 2013 г., министърът на отбраната в периода 2013–2014 г. Ангел Найденов и военният министър в предния кабинет на Бойко Борисов - Николай Ненчев, който беше начело на ведомството в периода 2014 – 2017 г.\r\nПарламентът създаде временната комисия в края на юни по предложение на ПГ на ГЕРБ. Комисията има за цел да изясни как се е стигнало до класирането на първо място на офертата на \"Грипен\".", "date": "2017-07-19", "title": "Трима бивши министри на отбраната ще бъдат изслушани от анкетната комисия \"Грипен\""}
{"url": "http://www.focus-news.net/news/2017/07/19/2417109/sofiya-podaden-e-signal-za-bomba-v-sadebnata-palata.html", "text": "Подаден е сигнал за бомба в Съдебната палата в София. Това съобщиха за Агенция \"Фокус\" от МВР. Сигналът е подаден в 08.01 часа тази сутрин на телефон 112.", "date": "2017-07-19", "title": "София: Подаден е сигнал за бомба в Съдебната палата"}
{"url": "http://www.focus-news.net/news/2017/07/19/2417108/sliven-rezultatite-ot-pregleda-na-vodnite-obekti-v-oblastta-shte-badat-predstaveni-ot-oblastniya-upravitel-chavdar-bozhurski.html", "text": "Областният управител на Сливен Чавдар Божурски ще представи решенията, взети от Общото събрание на Асоциацията по ВиК и напредъка по изготвянето на Регионалните прединвестиционни проучвания, резултатите и констатациите от ежегодния преглед на водните обекти в областта, съобщиха от Областна администрация. Божурски ще коментира и мерките за опазването на надгробната източна могила край село Караново, състоянието на сградния фонд и терена на Специализирана болницата за лечение на белодробни болести и новите идеи, свързани с нея, мерките за обхващане и задържане на децата в детски градини и училища и въпросите, свързани с ликвидацията на уранодобива в областта.", "date": "2017-07-19", "title": "Сливен: Резултатите от прегледа на водните обекти в областта ще бъдат представени от областния управител Чавдар Божурски"}
{"url": "http://www.focus-news.net/news/2017/07/19/2417110/veliko-tarnovo-preskonferentsiya-otnosno-xx-mezhdunaroden-folkloren-festival-shte-se-sastoi-v-sgradata-na-obshtinata.html", "text": "Пресконференция относно XX Международен фолклорен фестивал ще се проведе в Зала 302 в Община Велико Търново от 11.00 часа. Това съобщиха от пресцентъра на Общината.", "date": "2017-07-19", "title": "Велико Търново: Пресконференция относно XX Международен фолклорен фестивал ще се състои в сградата на Общината"}
{"url": "http://www.focus-news.net/news/2017/07/19/2417107/faz-lekari-bez-granitsi-othvarliha-obvineniyata-na-germanskiya-vatreshen-ministar.html", "text": "Главният изпълнителен директор на „Лекари без граници“ Флориан Вестфал отхвърли критиките на федералния министър на вътрешните работи на Германия Томас де Мезиер относно спасителните мисии, които доброволци на организацията извършват в Средиземно море, пише националният ежедневник Die Frankfurter Allgemeine Zeitung.\r\nПред местни медии германският християндемократ отправи обвинения срещу хуманитарни организации за директно сътрудничество с трафикантските банди край бреговете на Либия. \r\n„Тези обвинения са напълно неоснователни\", категоричен бе Флориан Вестфал, припомняйки, че всички спасителни операции на „Лекари без граници“ са координирани с италианската брегова охрана. Тереза Герова", "date": "2017-07-19", "title": "FAZ: „Лекари без граници“ отхвърлиха обвиненията на германския вътрешен министър"}
{"url": "http://www.focus-news.net/news/2017/07/19/2417111/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). В най-високите части на планините има вятър. На връх Ботев облачността е ниска. Съоръженията работят на Боровец, Пампорово и Банско. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-07-19", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/19/2417112/vratsa-mitropolit-grigoriy-shte-oglavi-arhiereyska-sveta-liturgiya-strupetskiya-manastir-sv-pror-iliya-po-povod-ilinden.html", "text": "Православната църква прославя един от най-великите измежду старозаветните праведници – св. пророк Илия на 20 юли – Илинден. По този повод във всички епархии на Българската православна църква се отслужва празнична света Литургия, предаде репортер на Агенция „Фокус”. В Струпецкия манастир „Св. прор. Илия”, Врачанска епархия, архиерейска света Литургия за празника ще оглави Негово високопреосвещенство Врачански митрополит Григорий. Началото на службата е 9.00 часа. \r\nНикола ПЕТКОВ", "date": "2017-07-19", "title": "Враца: Митрополит Григорий ще оглави архиерейска света Литургия Струпецкия манастир „Св. прор. Илия” по повод Илинден"}
{"url": "http://www.focus-news.net/news/2017/07/19/2417113/sofiya-v-sgradata-na-sdvr-shte-se-sastoi-brifing-po-povod-predstoyashtata-futbolnata-sreshta-levski-sofiya-hayduk-split.html", "text": "В 11.00 часа в сградата на СДВР ще се състои брифинг. Това съобщиха от пресцентъра на МВР. Поводът е предприетите от Столичната полиция мерки за обезпечаване на обществения ред преди, по време и след футболната среща Левски (София) – Хайдук (Сплит), която ще се играе утре от 20.00 часа на Националния стадион „В. Левски“.", "date": "2017-07-19", "title": "София: В сградата на СДВР ще се състои брифинг по повод предстоящата футболната среща Левски (София) – Хайдук (Сплит)"}
{"url": "http://www.focus-news.net/news/2017/07/19/2417115/sofiya-vremennata-organizatsiya-na-dvizhenieto-na-bul-shipchenski-prohod-ot-ul-ivan-dimitrov-kuklata-do-bul-asen-yordanov-se-udalzhava-do-25-yuli.html", "text": "До 25.07.2017г. се забранява влизането на пътни превозни средства по северното пътно платно на бул. „Шипченски проход” между ул. „Иван Димитров-Куклата” и бул. „Асен Йорданов”. Движението ще се извършва двупосочно по южното пътно платно на бул. „Шипченски проход” в посочения участък. Това съобщиха от пресцентъра на Столична община.\r\nЗа същия период от време мотрисите от трамвайна линия № 20 в участъка на ремонта ще преминават двупосочно през маневрено трамвайно ухо „Гео Милев”. \r\nВ посока център, мотрисите от линия № 20 ще спират на разкритата трамвайна спирка в ухото с код 0596 „Гео Милев”.  Закрита е спирка с код 1155 „СК ЦСКА”, намираща се в северното пътно платно  на бул. „Шипченски проход”, след кръстовището с бул. „Асен Йорданов” в посока ж.к. „Гео Милев” за автобусни линии 1,3, 5 и 6.", "date": "2017-07-19", "title": "София: Временната организация на движението на бул. „Шипченски проход” от ул. „Иван Димитров – Куклата“ до бул. „Асен Йорданов“ се удължава до 25 юли"}
{"url": "http://www.focus-news.net/news/2017/07/19/2417117/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Главният изпълнителен директор на „Лекари без граници“ Флориан Вестфал отхвърли критиките на федералния министър на вътрешните работи на Германия Томас де Мезиер относно спасителните мисии, които доброволци на организацията извършват в Средиземно море, пише националният ежедневник Die Frankfurter Allgemeine Zeitung.\r\nПред местни медии германският християндемократ отправи обвинения срещу хуманитарни организации за директно сътрудничество с трафикантските банди край бреговете на Либия. \r\n„Тези обвинения са напълно неоснователни\", категоричен бе Флориан Вестфал, припомняйки, че всички спасителни операции на „Лекари без граници“ са координирани с италианската брегова охрана.\r\n*** Във вторник следобед гръцката полиция отново е била изпратена в приемния център за мигранти „Мория“ на остров Лесбос, след постъпил сигнал за сблъсъци между търсещите убежище, съобщава електронното издание Ekathimerini.\r\nНапрежението ескалира седмица след бунтовете в същия лагер, когато мигрантите, разочаровани от лошите условия на живот и забавяне при обработването на молбите за убежище, подпалиха палатки.\r\nИзточници твърдят, че във вторник отново се е стигнало до сблъсъци между полиция и мигранти, предимно от африкански произход.\r\n*** Броят на специалистите в областта на информационните и комуникационни технологии (ИКТ) в държавите от Европейския съюз е нараснал в през 2016 г. до 8.21 млн. души. През 2011 г. те са били само 6,38 млн. души, пише австрийският вестник Der Standard, като се позовава на данни от Европейската статистическа служба (Евростат). \r\nЦифрите показват увеличение на заетите в сектора от три процента на 3,7 %. Абсолютните стойности показват, че най-много ИКТ специалисти има във Великобритания (1,61 мнл. души), следвана от Германия (1,54 млн.) и Франция (един милион). В долната част на класацията са Малта, Кипър и Люксембуерг – вероятно заради малкия размер на страните. От 2011 г. до 2016 г. делът на ИКТ специалистите се е увеличил в почти всички 28 страни от ЕС – само в Словения и Люксембург данните са отрицателни. \r\nЖените са значително по-малко представени в сектора на ИКТ (16,7%), сравнение с мъжете (83.3%). В общ план на заетостта съотношението е по-балансирано (46.1 %  жени  и 53.9 %  мъже). Интересното обаче е, че България е сред държавите от Общността, в които жените имат най-голям дял в ИКТ сектора, в който 69,9 % от заетите са мъже. За сравнение страната с най-висок процент на мъже, заети в ИКТ сектора, е Словакия (90,8 % мъже).\r\n***  Министър-председателите на Израел и на Унгария Бенямин Нетаняху и Виктор Орбан изразиха взаимно уважение и посочиха необходимостта от сътрудничество по време на срещата си, провела се в Будапеща, пише  Magyar Hirlap.\r\n„Унгария обявява нулева толерантност към антисемитизма“, заяви Орбан по време на съвместна пресконференция сд Нетаняху. Той посочи, че Унгария е извършила престъпление, не успявайки да защити евреите през Втората световна война. Орбан изрази благодарност към Израел, че допринася за сигурността на Европа. \r\nУнгарският министър-председател заяви, че страната му признава правото на Израел за самоотбрана и добави, че Унгария също очаква признаване на това суверенно право, защото страната в момента е забъркана в спорове заради своя отказ да приема бежанци или да се подчинява на чуждо влияние. \r\nПо време на срещата страните подписаха две споразумения – по културно сътрудничество в периода до 2019 г., както и по сътрудничество в иновациите, индустрията и развитието на автономните автомобили.\r\n***  Министерството на здравеопазването на Румъния започва имунизационна кампания срещу морбили с участието на местните власти, които трябва да идентифицират децата, които не се били ваксинирани и местата, където те ще бъдат имунизирани по време на кампанията, предаде  Romania-Insider.\r\n„Министерството организира обща видеоконференция с участието на МВР, областните управители и семейни лекари“, заяви министърът на здравеопазването Флориан Бодог.  Веднъж на две седмици министерството на здравеопазването ще преценява дейността на местните власти във всяка област и ще предприема допълнителни мерки, където има проблеми.\r\nЕпидемията на морбили е все още проблем в Румъния с повече от 8000 докладвани случая в страната до 14 юли 2017 г. До момента от заболяването са починали 31 души.\r\n***  Според новопубликувани данни президентът на САЩ Доналд Тръмп е общувал с британския министър-председател Тереза Мей повече от който и да е друг световен лидер, откакто встъпи в длъжност, пише  The Daily Express.\r\nДвамата са говорили, лично или по телефона, общо девет пъти след победата на Тръмп на президентските избори през ноември 2016 година. Единствено Япония е наблизо с осем разговора, докато първенците в ЕС  Франция и Германия са далеч назад. \r\nТези новини се приемат за добре дошли за Тереза Мей, която се опитва да уталожи брожението срещу нея в нейната управляваща Консервативна партия. А с постоянните изказвания на Тръмп, че той иска да сключи търговско споразумение с Великобритания след Брекзит, тази тенденция на сътрудничество ще бъде важна за успеха на страната след напускането на Съюза. \r\nС Израел, Германия и Саудитска Арабия са провеждани по седем разговора, Тръмп е водил по шест разговора с лидерите на Китай, Египет, Канада и Турция и по пет с тези на Русия, Франция, Южна Корея и Перу.\r\n***", "date": "2017-07-19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/19/2417116/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „Записите от видеокамерите пред Спешното негодни, с очни ставки търсят истината за смъртта на подп. Пацов“. В регионалния ежедневник се уточнява, че няма годни записи от камерите за видеонаблюдение пред спешното отделение на МБАЛ – Благоевград, които бяха иззети при разследването на смъртта на подп. Пламен Пацов. Това е установено след техническия преглед, но прокуратурата има свои способи за проверка и ще продължи усилията в тази посока. \r\nДруго заглавие в изданието казва, че „Ловният заслон, строен с пари на авджиите, изпепелен, подозират умишлен палеж“. Злосторници са запалили ловния заслон на дружинката от село Гайтаниново. Пожарът е станал през почивните дни и е целенасочен, а не случаен, сочат експертите, огледали мястото. Огънят е засегнал имущество за над 3 000 лева, купено със средства на ловната дружинка. Извършителите на деянието не са установени. \r\nОт страниците на вестника научаваме, че „Водолази влизат в язовир „Студена“, ремонтът на стената ще струва 32 милиона лева“. По темата от изданието допълват, че демонстрация на технологията за обследване и рехабилитация  на стената на язовира е била извършена вчера в присъствието на министъра на регионалното развитие и благоустройството Николай Нанков.", "date": "2017-07-19", "title": "Преглед на основните теми в благоевградския печат"}
{"url": "http://www.focus-news.net/news/2017/07/19/2417118/sofiya-zaradi-signala-za-bomba-sadebnata-palata-izobshto-ne-e-otvaryala-vrati-dnes.html", "text": "Заради сигнала за бомба съдебната палата в София още не е отворила врати. Сигналът е подаден в 08.01 часа, преди сградата изобщо да бъде отворена. Това съобщи за Агенция \"Фокус\" говорителят на СГС Милена Орозова. Все още не са започвали заседания. В момента в сградата се извършва проверка.", "date": "2017-07-19", "title": "София: Заради сигнала за бомба Съдебната палата изобщо не е отваряла врати днес"}
{"url": "http://www.focus-news.net/news/2017/07/19/2417121/deutsche-welle-frenskite-senatori-podkrepiha-sporen-zakon-za-borba-s-terorizma.html", "text": "В нощта на сряда, 19 юли, горната камара на френския парламент прие с голямо мнозинство законопроект за борба с тероризма, предава Deutsche Welle.  На първо четене документът бе приет с подкрепата на 229 сенатори, 106 гласуваха „против“. През октомври ще се проведе вотът и в долната камара на парламента – Националното събрание.\r\nЗаконът бе сред основните точки от предизборната програма на президента Еманюел Макрон. Той трябва да създаде условия за отмяна на режима на извънредно положение, въведен във Франция след терористичните нападения от 13 ноември 2015 г. Срокът му на действие остава в сила до 1 ноември тази година.\r\nНовият закон трябва да запази в ръцете на правоохранителните органи инструментите за борба с терористичната заплаха. В частност, той цели опростяване на процедурите за провеждане на обиски в жилищата на заподозрените, предвижда разрешение за временно закриване на джамии и молитвени домове, ако са налице съмнения, че в тях се разпространява терористична пропаганда.\r\nПравозащитни организации като „Амнести Интернешънъл“ и „Хюман Райтс Уоч“ призоваха Париж да отхвърли закона, който  - съгласно твърденията им, ограничава основните граждански свободи.Тереза Герова", "date": "2017-07-19", "title": "Deutsche Welle: Френските сенатори подкрепиха спорен закон за борба с тероризма"}
{"url": "http://www.focus-news.net/news/2017/07/19/2417119/pregled-na-osnovnite-temi-vav-velikotarnovskiya-pechat.html", "text": "„Наемаме румънци на работа, търновци ще се трудят в северната ни съседка“ е заглавие от първа страница на областния всекидневник „Янтра Днес”. Българите, които живеят в областите Велико Търново, Силистра и Русе, ще могат да си намират по-лесно работа в регионите на Констанца и Кълъраш в Румъния, благодарение на проект, който ще бъде реализиран от Стопанската камара във Велико Търново, в партньорство с Камара на търговията, индустрията, навигацията и земеделието – Констанца (Румъния) и Българска стопанска камара – съюз на българския бизнес. Кога се очаква да има реални резултати от споразумението, прочетете на страниците на ежедневника. „Около 1600 изпълнители „подгряват“ събора и сватбата за Гинес в Арбанаси“ е друго заглавие от днешното издание. Около 1600 изпълнители от цяла България ще излязат на сцената на Първия национален събор „Болярска среща“, по време на който ще се проведе и най-голямата автентична българска сватба. Подробности за събитието, научете от всекидневника. „Велико Търново отбеляза 180 години от рождението на Васил Левски“ пише още вестникът. В навечерието на паметната дата жители и гости на града, представители на институции, организации и сдружения, както и представителната рота на НВУ „Васил Левски“ си спомниха за делата и живота на Дякона. Допълнителна информация за честванията, разберете от страниците на вестника. „Влак прегази млад футболист, легнал на релсите край Стражица“ е  новина от криминалната хроника. На страниците на вестника ще откриете и статия, разказваща за Америка, където можеш да „опиташ всичко, което решиш“. \r\n„Заради дългове и бързи кредити 28-годишен от Стражица легна пред летящ влак“ е заглавие от другия областен ежедневник „Борба“. 28-годишен работник във фирма за производство на радиатори и футболист избра ужасната смърт да бъде прегазен от летящ влак на жп линията между Стражица и Асеново. Зловещото самоубийство е станало в понеделник около 14.00 часа. Подробности за инцидента, научете от страниците на ежедневника. „Съветници от ВМРО и ДПС орязаха заплатата и работното време на председателя на Общинския съвет в Златарица“  е друга тема от всекидневника. Почти наполовина по-малко възнаграждение ще получава вече председателят на Общинския съвет в Златарица Стефан Бранзелов. Според решение от последната сесия парламентарист номер 1, който е от квотата на ГЕРБ, ще се разписва срещу скромна заплата и ще има едва четиричасов работен ден. Повече за причините за това ще намерите във вестника. „Над 4000 гости от цялата страна идват за автентичната българска сватба в Арбанаси“, пише още ежедневникът. Състави от цялата страна вече са подали заявление, че искат да бъдат сватбари в автентичната българска сватба, която сдружение „Лудогорие“ вдига в Арбанаси в неделя. Подробности за събитието, научете от „Борба“. На страниците на днешното издание е поместен и материал за предстоящия ремонт на сградата на Административния съд във Велико Търново.", "date": "2017-07-19", "title": "Преглед на основните теми във великотърновския печат"}
{"url": "http://www.focus-news.net/news/2017/07/19/2417114/prezidentat-rumen-radev-nablyudava-razlichni-epizodi-ot-voennomorskoto-uchenie-s-mezhdunarodno-uchastie-briz-2017.html", "text": "Президентът и върховен главнокомандващ на Въоръжените сили  Румен Радев наблюдава различни епизоди от военноморското учение с международно участие „Бриз 2017”, предаде репортер на Радио \"Фокус\" - Варна. От борда на фрегата „Дръзки” учението наблюдават и министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов. Официалните гости следят действията на военноморските сили при противодействие на терористична група, завладяла кораб, ликвидиране на пожар на търговски кораб в пристанище - борба с пожар и евакуиране на пострадали, противодействие на нелегален трафик - превоз на мигранти по море, отразяване на асиметрични атаки на море, отразяване атаки на въздушен противник, атака на подводница от ПУГ с използване на противоподводни бомби, артилерийска стрелба по въздушна цел, както и отдаване на чест при среща на военни кораби на море.\r\nНационалното военноморско учение „Бриз 2017”се провежда в териториалното море, прилежащата зона и изключителната икономическа зона на Република България. Българските Военноморски сили участват с 13 бойни и спомагателни кораби и катери, 2 вертолета и с над 900 души личен състав. В учението се включат и два самолета от българските Военновъздушни сили и представители от Сухопътни войски. В учението „Бриз 2017” участват още Военноморските сили на Гърция с патрулен катер HS „RITSOS”, Военноморските сили на Италия с мобилен център за контрол на морския трафик, Военноморските сили на Полша с щабни офицери, Военнороските сили на Румъния с ракетен катер „ZBORUL”, Военноморските сили на Турция с подводница “PREVEZE”, ракетен катер “KILIÇ”, патрулен катер „KARADENIZ EREGLI” и самолет CN-235, Военноморските сили на САЩ със самолет от патрулната авиация P-8 “POSEIDON”, Втората постоянната група кораби на НАТО от силите за отговор на Алианса с три кораба, ескадрен миноносец „DUNCAN” от Обединеното кралство Великобритания и Северна Ирландия, турската фрегата „YILDIRIM”, както и румънската фрегата „REGЕLE FERDINAND”.\r\nОсновната идея на учението е да се повиши оперативната съвместимост и взаимодействието между Военноморските сили на участващите в учението страни чрез отработване участието им в операция за морска сигурност в отговор на криза, както и да се сертифицира кораб на Военноморските сили на Република България – фрегата „Дръзки” съгласно методиката за оценка на НАТО – MAREVAL.\r\nКомандирът на Военноморските сили контраадмирал Митко Петев е общ ръководител на „Бриз 2017”.  Офицер, провеждащ учението и директор на Щаба за контрол е капитан І ранг Георги Пенев – началник на Щаба на Военноморските сили. Командир на корабното оперативно съединение е флотилен адмирал Мален Чубенков – командир на Флотилия бойни и спомагателни кораби.\r\nМарияна ВАЛЕНТИНОВА", "date": "2017-07-19", "title": "Президентът Румен Радев наблюдава различни епизоди от военноморското учение с международно участие „Бриз 2017”"}
{"url": "http://www.focus-news.net/news/2017/07/19/2417122/burgas-signal-za-bomba-nalozhi-za-kratko-da-bade-evakuirana-diskoteka-v-primorsko.html", "text": "Сигнал за бомба наложи за кратко да бъде евакуирана дискотека в Приморско, съобщиха от Областната дирекция на МВР – Бургас. Около 00.05 часа тази нощ в Районно управление „Полиция” – Приморско е получено анонимно телефонно обаждане за поставено взривно устройство в дискотека „Планета Самър” на ул. „Трети март” в Приморско. Своевременно районът е бил отцепен, като посетителите на дискотеката изведени. Извършена е щателна проверка, но съмнителни вещи или предмети не са открити. Управителят на дискотеката подписал декларация за отказ от запечатване на обекта, като нормалния ритъм на работа е възстановен. Работата по случая продължава от служители на Районно управление „Полиция” – Приморско.", "date": "2017-07-19", "title": "Бургас: Сигнал за бомба наложи за кратко да бъде евакуирана дискотека в Приморско"}
{"url": "http://www.focus-news.net/news/2017/07/19/2417120/veliko-tarnovo-pozharnikari-izvadiha-mazh-ot-lek-avtomobil-padnal-v-10-metrova-propast.html", "text": "Пожарникари извадиха мъж от лек автомобил, паднал в 10-метрова пропаст. Сигналът за инцидента е подаден в 16.30 часа на 18 юли на тел. 112. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ - Велико Търново. Според обаждането, при пътен инцидент кола е паднала в 10-метрова пропаст в прохода Хаинбоаз, в района на село Мишеморков хан. На място незабавно са изпратени екипи на пожарната, Спешна помощ и полицията. Наложило се огнеборците да се спускат с въжета до обърнатия по таван автомобил. Водачът е откаран в областната болница, няма опасност за живота му. Причините за произшествието са в процес на изясняване.\r\nНадежда КРЪСТЕВА", "date": "2017-07-19", "title": "Велико Търново: Пожарникари извадиха мъж от лек автомобил, паднал в 10-метрова пропаст"}
{"url": "http://www.focus-news.net/news/2017/07/19/2417123/zlatni-nakiti-za-nad-30-000-lv-zadarzhaha-mitnicheski-i-granichni-sluzhiteli-na-gkpp-kapitan-andreevo.html", "text": "Златни накити на стойност 31 146  лева задържаха при два случая митнически и гранични служители на ГКПП \"Капитан Андреево\", съобщиха от Агенция \"Митници\". При първия случай, на 13 юли 2017г., около полунощ контрабандните  бижута са открити при проверка на автобус с турска регистрация, пътуващ по редовната линия Истанбул-Букурещ. За превозното средство е подадено искане за щателна митническа проверка от служители на Гранична полиция. Шофьорът и пътниците заявили, че не пренасят ценности и валута за деклариране. При щателна митническа проверка се установява, че в личния багаж на  пътуваща в автобуса румънска гражданка  са укрити полиетиленови пликове с  недекларирани накити от жълт метал. Открити са общо 160 обеци, синджири, пръстени и гривни, които според направената от вещото лице експертиза са от 14-каротово злато с общо тегло 394 грама, на стойност 23 640 лева.\r\nПри втория случай, на 18 юли 2017 г., лек автомобил с българска регистрация, влизащ в страната от Турция е селектиран за щателна митническа проверка. При личен преглед на една от пътничките в автомобила са открити,  укрити в сутиена и в дамската чанта, златни накити с общо тегло 125.1 грама на стойност 7 506 лева.\r\nБижутата са задържани и подлежат на отнемане в полза на държавата.\r\nНа нарушителките, румънска и българска  гражданки, са  съставени актове по Валутния закон като им са иззети  по 520 евро за обезпечения на евентуални вземания по съставените актове.", "date": "2017-07-19", "title": "Златни накити за над 30 000 лв. задържаха митнически и гранични служители на ГКПП \"Капитан Андреево\""}
{"url": "http://www.focus-news.net/news/2017/07/19/2417124/dha-turski-ministar-v-bryuksel-daesh-ne-e-edinstvenata-teroristichna-organizatsiya-ima-oshte-feto-i-pkk.html", "text": "Министърът по европейските въпроси и главен преговарящ на Турция с ЕС Йомер Челик заяви, че „Анкара се е нагърбила с най-сериозната борба срещу ДАЕШ”, предаде информационната агенция Догу хабер ажансъ (ДХА). След осъществените контакти в Брюксел, турският министър даде пресконференция. На нея Йомер Челик подчерта, че „ДАЕШ не е единствената терористична организация и успоредно с борбата с нея, трябва да се  води сериозна битка и с т. нар. „Терористична организация на гюленистите – Паралелна държавна структура” (ФЕТО-ПДС), както и с Кюрдската работническа партия (ПКК)”. Освен това Йомер Челик изрази несъгласие с критиките на Брюксел по отношение на извършената в Турция съдебна реформа и свободата на медиите. Според него, вместо това,  „ЕС трябва да открие нови преговорни глави в името на взаимното обсъждане на отправените критики”, посочва още ДХА. Георги Димов", "date": "2017-07-19", "title": "ДХА: Турски министър в Брюксел: ДАЕШ не е единствената терористична организация – има още ФЕТО и ПКК"}
{"url": "http://www.focus-news.net/news/2017/07/19/2417125/kontrabandni-oblekla-parfyumi-i-anabolen-preparat-zadarzhaha-mitnicheskite-i-granichni-sluzhiteli-na-gkpp-lesovo.html", "text": "Голяма търговска пратка от недекларирани облекла и парфюми с лога на световноизвестни марки и контрабандни ампули с анаболен препарат откриха  митническите и гранични служители на ГКПП Лесово в пътнически автобус. За задържаните облекла и парфюми има основателни съмнения, че са произведени в нарушение на права върху интелектуална собственост. Това съобщиха от пресцентъра на Агенция \"Митници\". Автобусът с чуждестранна регистрация е пристигнал на българския митнически пункт на 18.07.2017 г. около 1.00 часа след полунощ на трасе „Входящи леки автомобили и автобуси\". Автобусът, управляван от турски гражданин, е превозвал пътници от Турция за Румъния през България. От служителите на  „Гранична полиция\" е подадено искане за щателна проверка на превозното средство и пътниците,  в съответствие с указанията за реда за взаимодействие между Главна дирекция „Гранична полиция\" и Агенция „Митници\" за извършване на съвместни проверки на граничните контролно-пропускателни пунктове на външни граници.\r\nВ зоната за митнически контрол, шофьорът на автобуса и всички пътници са отговорили, че не пренасят нищо за деклариране, на отправените от митническите служители въпроси. При последвалата щателна митническа проверка на автобуса, включително и с рентгенова апаратура, митническите служители откриват в багажното отделение девет големи пакета, за които е установено, че са на един от пътниците в автобуса. Оказва се, че пакетите съдържат недекларирани 792 броя мъжки облекла- блузи с къс и дълъг ръкав, пуловери и жилетки, носещи лога \"Armani\", \"Lacoste\", \"POLO\", \"BOSS\" и др., както и 373 броя дамски и мъжки парфюми, също с  лога на световноизвестни марки, между които „Lancome\",\" Paco Rabanne\",\" Dior\" и др. В един от пакетите са открити и 84 ампули по 6 ml от анаболния препарат „HUMATROPE\".\r\nКонтрабандните лекарствени ампули, облекла и парфюми са иззети. Съставен е акт за нарушение на Закона за митниците срещу румънски гражданин, който заявил, че са негови. В изпълнение на Регламент (ЕС) № 608/2013 и Закона за марките и географските означения, за случая  ще бъдат сезирани и официалните  правопритежатели на съответните  търговски марки.", "date": "2017-07-19", "title": "Контрабандни облекла, парфюми и анаболен препарат задържаха  митническите и гранични служители на ГКПП \" Лесово\""}
{"url": "http://www.focus-news.net/news/2017/07/19/2417128/sliven-administrativniyat-sad-shte-gleda-sreshtu-za-sinyata-zona-v-grada.html", "text": "Административен съд – Сливен ще гледа делото по протеста на Прокуратурата за Наредбата за условията и реда за платено почасово паркиране на МПС или т.н. „синя“ зона в Сливен, съобщиха от съда. На предишното заседание съдът не даде ход на делото, а причината бе нередовно призоваване на гражданин, който се е присъединил към оспорването на Прокуратурата. Съдията по делото изиска доказателства, дали е спазена процедурата по приемана на Наредбата и дали е определена водеща комисия от Общински съвет Сливен.", "date": "2017-07-19", "title": "Сливен: Административният съд ще гледа срещу за „синята“ зона в града"}
{"url": "http://www.focus-news.net/news/2017/07/19/2417129/aktsenti-v-predavaneto-vsichki-v-chas-na-radio-fokus.html", "text": "В предаването „Всички в час“ на Радио „Фокус“ отново ще залегне темата за решението на правителството да създаде междуинституционален механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Вече стана ясно, че целта е не само да се подобри взаимодействието между имащите отношение към образованието институции, а и да има разписани ясни функции и задължения. По темата репортерът на Радио „Фокус” – Пазарджик Теодора Димитрова разговаря с Лена Парова, директор на Основно училище „Св. св. Кирил и Методий” в град Ветрен, Община Септември. \r\nВ минутите до 11.00 часа ще насочим вниманието си към Общностен център – Вълчи дол, Варненско, който отново стартира допълнителна педагогическа подготовка за повишаване на училищната готовност на децата за равен старт в училище. Подробности за този модел за въвеждане на децата в образователната система, ще даде ръководителят на проекта „Подкрепи ме, за да успея” Диана Великова. \r\nПроект „Инвестиции в подобряване качеството на образователната среда в Благоевградска професионална гимназия” бе представен в Община Благоевград. Повече информация ще ни каже в репортажа си колегата от Радио „Фокус“ Пирин – Натали Стефанова. \r\nВсичко това в минутите от 10.00 до 11.00 часа с водещ Милослава Ангелова.", "date": "2017-07-19", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/07/19/2417130/radio-svobodna-evropa-makedoniya-v-cherna-gora-zapochva-protses-sreshtu-zapodozreni-za-planiraneto-na-darzhaven-prevrat.html", "text": "Четиринадесет души, включително и двама проруски опозиционни лидери, ще бъдат изправени на съд в Черна гора по обвинения в опит за извършването на държавен преврат по време на миналогодишните избори, предава  Радио „Свободна Европа“. \r\nСред заподозряните са деветима граждани на Сърбия, както и двама руснаци. Според черногорските власти, групата е планирала да превземе парламента, да убият тогавашният премиер Мило Гуканович и да издигнат на власт проруско правителство с цел да възпрепятстват присъединяването на Черна гора в НАТО. В Подгорица са уверени, че зад заговора стои официална Москва. Тереза Герова", "date": "2017-07-19", "title": "Радио „Свободна Европа“ (Македония): В Черна гора започва процес срещу заподозрени за планирането на държавен преврат"}
{"url": "http://www.focus-news.net/news/2017/07/19/2417131/parlamentat-prie-na-parvo-chetene-promeni-v-zakona-za-sadebnata-vlast-s-koito-magistrati-da-badat-otstranyavani-ot-dlazhnost-pri-obvinenie-za-tezhko-umishleno-prestaplenie.html", "text": "Народните представители приеха на първо четене промени в Закона за съдебната власт, които въвеждат отстраняване от длъжност на магистрати във всички случаи на обвинение за тежко умишлено престъпление от общ характер, предаде репортер на Агенция „Фокус“. Промените бяха приети с 116 гласа „за“, 6 „против“ и 52 гласа „въздържал се“. Според промените всички магистрати, а не само новоназначените, трябва да подават декларация, в която да се разкриват техните дейности и членства, което цели да се гарантира независимостта и равнопоставеността на магистратите. Въвеждат се гаранции за свободата на професионално сдружаване на магистратите и се предвижда съсловните организации да не могат да упражняват дейност различна от тази, насочена към защитата на професионалните им интереси, както и се предлага в такива организации да членуват единствено лица, които са действащи магистрати. Предвиждат се промени във финансирането и в начина на формиране на имуществото на сдруженията с идеална цел, създадени от съдии, прокурори и следователи, както и на професионалните организациите на съдебните служители. С оглед особеностите на тяхната професия се предвижда източници на финансиране да бъдат само членски внос, имуществени вноски и дарения от техните членове. От доклада на правна комисия стана ясно, че ПГ на ГЕРБ ще направи предложение между първо и второ четене относно финансирането на съсловните магистратски организации по проекти по европейски програми и фондове на ЕС и на Европейското икономическо пространство. \r\nБиляна ИВАНОВА", "date": "2017-07-19", "title": "Парламентът прие на първо четене промени в Закона за съдебната власт, с които магистрати да бъдат отстранявани от длъжност при обвинение за тежко умишлено престъпление"}
{"url": "http://www.focus-news.net/news/2017/07/19/2417126/varna-uspeshno-priklyuchi-parviyat-epizod-ot-voennomorskoto-uchenie-briz-2017-protivodeystvie-na-teroristichna-grupa-zavladyala-korab.html", "text": "Успешно приключи първият епизод от военноморското учение с международно участие „БРИЗ 2017” – противодействие на терористична група, завладяла кораб, предаде репортер на Радио „Фокус“ – Варна. От борда на фрегатата „Дръзки“ учението наблюдават президентът и върховен главнокомандващ на Въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов, както и други официални гости. По време на епизода бе представена демонстрация на директни действия от съвместен екип за специални операции на ВМС на Р България и Кралската морска пехота на Великобритания по овладяване на кораб, завладян от терористи. В епизода участваха 2 групи за специални операции и 2 моторни лодки, 1 вертолет от морската авиобаза „Чайка“ и 1 моторен катер за имитация на кораб, завладян от терористи, от състава на Пункт за базиране Варна. \r\nУчението продължи с втори епизод – ликвидиране на пожар на търговски кораб в пристанище. В него участват Военноморските сили, Областна администрация, Община Варна, РД „Пожарна безопасност и защита на населението“, РД „Гранична полиция“ – Бургас, ОД на МВР – Варна, ИА „Морска администрация“ и други институции, които имат отношение към ситуацията. Предприеха се мерки за оказване на помощ на пострадалите и ликвидиране на предпоставките за намаляване на последствията от евентуален нефтен разлив. Втори епизод също приключи успешно. Започва подготовката за трети епизод – операция по противодействие на нелегален трафик - превоз на мигранти по море и спасяване на голям брой бедстващи хора. \r\nЗаключителният етап на националното военноморско учение с международно участие „БРИЗ 2017“ се наблюдава от борда на фрегатата „Дръзки“ от състава на Флотилия бойни и спомагателни кораби – ВМС, чийто командир флотилен адмирал Мален Чубенков е и командир на корабното съединение на море. \r\nМарияна ВАЛЕНТИНОВА", "date": "2017-07-19", "title": "Варна: Успешно приключи първият епизод от военноморското учение „БРИЗ 2017” – противодействие на терористична група, завладяла кораб"}
{"url": "http://www.focus-news.net/news/2017/07/19/2417134/blic-sarbiya-kitayskite-investitsii-v-sarbiya-s-tsel-razprostranyavane-na-vliyanie-v-evropa.html", "text": "Сърбия има само седем милиона жители и е един от най-бедните страни в Европа, но може да се окаже неочакван партньор в усилията на Китай да упражнява значително влияние върху континента, пише белградското издание Blic, като се позовава на информация, разпространена в медиите. \r\nОтношенията между двете страни, в съчетание с географското разположение на Сърбия, са допринесли за това Белград да се намира в центъра на усилията на Пекин за разпространяване на влияние в Европа.\r\nСърбия е в разгара на трансформация, която – съгласно обещанията на президента Александър Вучич, ще отвори вратите към Европейския съюз. В усилията си да превърне тази „страст\" в реалност, сръбският президент разчита не само на Брюксел, но и на стари съюзници като Пекин. Тереза Герова", "date": "2017-07-19", "title": "Blic (Сърбия): Китайските инвестиции в Сърбия - с цел разпространяване на влияние в Европа"}
{"url": "http://www.focus-news.net/news/2017/07/19/2417136/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху отбелязването на 180 години от рождението на Васил Левски. Изданието посочва, че на събитието са присъствали кметът на Община Кюстендил Петър Паунов, областният управител Виктор Янев, председателят на Общинския съвет Михаела Крумова, народният представител Кирил Калфин, представители на политически партии, неправителствени организации, възпитаници на детски градини и граждани. По време на отбелязването на годишнината от рождението на Апостола, е припомнена значимостта на действията му, както и това, че в паметта на българите Васил Левски остава голям и неповторим идеолог и организатор на българската революция – с нова философия и стратегия.\r\nВестникът разказва и за тридневните инициативи, с които членовете на клубовете „Млади възрожденци” в Кюстендил са отбелязали годишнината от рождението на Апостола.\r\nНа първата страница е поместена и информация за изрисувания саламандър на стълбището, водещо към лесопарк „Хисарлъка”. Той е изобразен върху 300 стъпала. Проектът е на художника Евгени Серафимов и децата от школата „Новите майстори”.\r\nВ рубриката „Репортери” вестникът съобщава за провелото се месечно заседание на кметовете и кметските наместници в Кюстендил. Проблемите с водата по селата е била основната тема на разговор по време на традиционната месечна среща на кметовете и кметските наместници от община Кюстендил. На нея са присъствали и представители на водният оператор „Кюстендилска вода”. Кметовете са поставили проблемите на малките населени места и са настояли за поетапното им отстраняване.\r\nВ рубриката „Общество” изданието помества информация за това, че Община Кюстендил планира изграждането на център за временно настаняване. В поименния списък на капиталовите разходи има заложени средства за изграждане на център за временно настаняване в село Лозно. Планира се центърът да бъде създаден в интерната на бившето помощно училище в село Лозно, ще се направи ремонт на сградата, която ще се пригоди за използването и за тази конкретна услуга. Идеята е центърът да функционира като държавно делегирана дейност, тъй като в рамките на областта няма друг такъв център и е наложително за зимния период и е сериозен проблем, особено за хора, които нямат възможност да осигурят покрива и прехраната си.", "date": "2017-07-19", "title": "Преглед на основните теми в кюстендилския печат"}
{"url": "http://www.focus-news.net/news/2017/07/19/2417132/vidin-nivoto-na-dunav-se-ponizhi-s-11-sm-pri-novo-selo-v-nachaloto-na-balgarskiya-uchastak-na-rekata.html", "text": "Нивото на Дунав се понижи с 11 см при Ново село в началото на българския участък на реката за последното денонощие и водният стоеж там е 84 см, съобщиха от местната Хидрометеорологична станция. Нивото на реката при Видин се е повишило с 2 см и водният стоеж е 131 см. Край Лом нивото е 142 см, регистрирано е повишение от 6 см. Нивото на Дунав край Оряхово е 60 см, регистрирано е повишение с 4 см. Температурата на водата край Ново село е 25,9 градуса, край Оряхово е 26,2 градуса.", "date": "2017-07-19", "title": "Видин: Нивото на Дунав се понижи с 11 см при Ново село в началото на българския участък на реката"}
{"url": "http://www.focus-news.net/news/2017/07/19/2417135/sliven-vodata-ot-kendalovata-cheshma-i-cheshmite-kray-ablanovo-e-negodna-za-piene.html", "text": "Водата от Кендаловата чешма и чешмите край Абланово е негодна за пиене, заяви пред Радио „Фокус“ – Сливен инж. Мария Добрева, началник на направление „Пречистване“ във ВиК – Сливен.    Водата от тези планински чешми няма проблеми с физикохимията, но пет от тях са с лоша микробиология и не е препоръчително водата им да се използва за питейни нужди. Инициативата на ВиК – Сливен и фондация „Старият бряст“ този път обхвана 9 чешми по пътя за Ичера и по пътя през Абланово за Карандила. Лабораторните изследвания на водата от поредните обходени обществени чешми в планината не са еднозначни.\r\nВодата от Кендаловата чешма във вилната зона на Сливен е мръсна, с доказани 85 колиформи в 100 милилитра вода. В тази вода концентрацията на желязо е на границата на пределно допустимите норми. Причината, според експертите, е корозирали железни тръби на водохващането. \r\nОще по-мръсна е водата от Твоята чешма по пътя от Абланово за Карандила, с над 100 колиформи и 18 ентерококи в изследваните 100 милилитра вода. Това е най-лошата микробиоголия, установена в досегашните изследвания. Районът около чешмата е замърсен, а мътността на водата се вижда с просто око. \r\nИзследването показа и сериозни отклонения и във водата, която тече от Сивилова чешма на Меча поляна, с 82 колиформи в 100 милилитра. Лоша се оказа микробиологията и на чешмата над Гунчов кайнак, с откритите в нея 58 колиформи. С влошена микробиология е водата и от чешмата в местността Разсадника на Абланово – 49 колиформи на 100 милилитра. Съвместният екип на ВиК и фондация „Старият бряст“ установи, че в коритото на тази чешма туристи изстудяват дини и бира, а други граждани пълнят в туби вода от чучура, смятайки я за „жива“, както пише на указателна табелка към нея. \r\nС перфектни физикохимични и микробиологични показатели е водата от чешмата до Информационния център в началото на Хайдушката пътека. Чиста и с отлични качества е и водата от чешмата в местността Харамията на Карандила. Във водата от чешмите по пътя от Сливен за Ичера – Думанова и Турската чешма също не са открити никакви бактерии. Водата от Кендаловата чешма и чешмите от Абланово за Карандила е замърсена и негодна за пиене. Микробиологичното замърсяване е резултат от човешка дейност и фекално замърсяване от хора и животни. Изследванията на останалите горски чешми продължават през цялото лято.", "date": "2017-07-19", "title": "Сливен: Водата от Кендаловата чешма и чешмите край Абланово е негодна за пиене"}
{"url": "http://www.focus-news.net/news/2017/07/19/2417140/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Говорейки пред парламентарната комисия за външни работи за Договора за добросъседство с България, министър-председателят на Македония Зоран Заев подчерта, че наличието на такъв би означавало затваряне на открит въпрос, който страната има с източната си съседка, пише скопското електронно издание „Телеграф“.\r\n„Няма да е краят на света, ако не го подпишем, но би било чудесно, ако това се случи“, заяви премиерът, изразявайки увереност, че сделката е добра за Македония и ще бъде подписана на 2 август, Илинден.\r\n„Договорът е добър за националните интереси на Република Македония. От държава с проблеми, ставаме държава, която решава проблемите. С договора правителството още веднъж потвърждава уникалността на македонския народ, македонския език и македонската идентичност. В договора няма дилеми, че става дума за две държави, два езика и два народа“,заяви Заев.\r\n*** Сърбия има само седем милиона жители и е един от най-бедните страни в Европа, но може да се окаже неочакван партньор в усилията на Китай да упражнява значително влияние върху континента, пише белградското издание Blic, като се позовава на информация, разпространена в медиите. \r\nОтношенията между двете страни, в съчетание с географското разположение на Сърбия, са допринесли за това Белград да се намира в центъра на усилията на Пекин за разпространяване на влияние в Европа.\r\nСърбия е в разгара на трансформация, която – съгласно обещанията на президента Александър Вучич, ще отвори вратите към Европейския съюз. В усилията си да превърне тази „страст\" в реалност, сръбският президент разчита не само на Брюксел, но и на стари съюзници като Пекин.\r\n*** Във вторник следобед гръцката полиция отново е била изпратена в приемния център за мигранти „Мория“ на остров Лесбос, след постъпил сигнал за сблъсъци между търсещите убежище, съобщава електронното издание Ekathimerini.\r\nНапрежението ескалира седмица след бунтовете в същия лагер, когато мигрантите, разочаровани от лошите условия на живот и забавяне при обработването на молбите за убежище, подпалиха палатки.\r\nИзточници твърдят, че във вторник отново се е стигнало до сблъсъци между полиция и мигранти, предимно от африкански произход.\r\n***  Министерството на здравеопазването на Румъния започва имунизационна кампания срещу морбили с участието на местните власти, които трябва да идентифицират децата, които не се били ваксинирани и местата, където те ще бъдат имунизирани по време на кампанията, предаде  Romania-Insider.\r\n„Министерството организира обща видеоконференция с участието на МВР, областните управители и семейни лекари“, заяви министърът на здравеопазването Флориан Бодог.  Веднъж на две седмици министерството на здравеопазването ще преценява дейността на местните власти във всяка област и ще предприема допълнителни мерки, където има проблеми.\r\nЕпидемията на морбили е все още проблем в Румъния с повече от 8000 докладвани случая в страната до 14 юли 2017 г. До момента от заболяването са починали 31 души.\r\n***   Президентът на Турция Реджеп Тайип Ердоган ще замине на двудневна обиколка на 23 и 24 юли в страните от Персийския залив. Той ще посети Саудитска Арабия, Кувейт и Катар в условия на засилено напрежение между страните и се очаква да посочи на спорещите, че враждата не носи ползи на която и да е страда що се отнася до политиката или икономиката, пише  Daily Sabah.\r\n„Това посещение със сигурност ще е важно. Ердоган най-вероятно ще сподели на страните, че подобни кризи нанасят сериозна вреда на страните“, сочи проф. Мухитин Атаман, специалист по региона на Персийския залив. Обиколката на Ердоган започва на 23 юли в Саудитска Арабия, където ще се срещне с крал Салман. След това той ще посети Кувейт, която също като Турция се опитва да служи като посредник в кризата. На 24 юли Ердоган ще приключи обиколката си в Катар. \r\n„Посланията на президента ще отразяват официалната позиция на Турция, която бе изразена най-ясно в началния стадий на кризата: да се постигне деескалация на напрежението, да се постигнат диалог и преговори“, заяви Галип Далай, директор на базирания в Истанбул изследователски център „Ал Шарк“. Това посещение е важно, но Турция едва ли ще успее да създаде споразумение за уреждане не кризата. На първо място арабските страни, които са срещу Катар не виждат в Турция неутрален трети играч, който да служи като посредник. Вместо това те виждат в Турция страна от спора“, добави той.\r\n***  Министерството на здравеопазването на Румъния започва имунизационна кампания срещу морбили с участието на местните власти, които трябва да идентифицират децата, които не се били ваксинирани и местата, където те ще бъдат имунизирани по време на кампанията, предаде  Romania-Insider.\r\n„Министерството организира обща видеоконференция с участието на МВР, областните управители и семейни лекари“, заяви министърът на здравеопазването Флориан Бодог.  Веднъж на две седмици министерството на здравеопазването ще преценява дейността на местните власти във всяка област и ще предприема допълнителни мерки, където има проблеми.\r\nЕпидемията на морбили е все още проблем в Румъния с повече от 8000 докладвани случая в страната до 14 юли 2017 г. До момента от заболяването са починали 31 души.\r\n***", "date": "2017-07-19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/19/2417137/blagoevgrad-bansko-otbelyazva-180-godini-ot-rozhdenieto-na-apostola.html", "text": "180-годишнината от рождението на Апостола на българската свобода – Васил Левски, бе отбелязана в Банско с вечер, посветена на най-светлото име в историята на националноосвободително движение. Това съобщиха от пресцентъра на Община Банско. Прожектиран бе документален филм, преминаващ през житейския път на Дякона – от килийното училище, през подстригването му за послушник, до участието му в двете легии на Раковски и развитието му като основен двигател на ВМОРО и основател на революционните комитети из страната. Бяха разказани също любопитни исторически факти за неговите сподвижници от Банско  Иван Молеров – Македончето и Хаджи Кандид Дъгарадин. Честването на светлата годишнина продължава и тази вечер с прожектирането на филмовия спектакъл „Лъвский: Европеец в Българско” в тържествената зала на Читалище „Никола Вапцаров” от 18.00 часа.", "date": "2017-07-19", "title": "Благоевград: Банско отбелязва 180 години от рождението на Апостола"}
{"url": "http://www.focus-news.net/news/2017/07/19/2417138/dimitar-pavlov-obshtina-peshtera-novopostroeniyat-pametnik-na-vasil-levski-v-grada-ima-unikalna-kompozitsiya-izrabotena-ot-bronz-i-riolit.html", "text": "Паметникът на Васил Левски в Пещера бе монтиран в дена на 180-та годишнина от рождението му, а официалното му откриване е на 21 юли, съобщи за Радио „Фокус“ – Пазарджик Димитър Павлов, експерт по културата в Община Пещера. Паметникът има много интересна композиция – скулптурата на Апостола е поставена върху постамент, с едната си ръка той се кълне върху Библията и револвера, а с другата, поставена до сърцето, демонстрира вярност към Отечеството. „Идеята за паметника е на Общински комитет „Васил Левски“ – Пещера, като имитира сцената, в която Апостолът се заклева пред Комитета. Той е изработен от бронз, а постаментът му е от риолит. Цялостната визия на паметника наподобява кръст. Оказа се, че такъв вид паметник на Левски в България няма и се приема от специалистите като много добра идея“, подчерта Павлов. \r\nПаметникът на Васил Левски е поставен на алеята пред Районния съд на Пещера, в пешеходната зона на града върху зелена площ.\r\nАлбена ЖИЛЕКОВА", "date": "2017-07-19", "title": "Димитър Павлов, Община Пещера: Новопостроеният паметник на Васил Левски в града има уникална композиция, изработена от бронз и риолит"}
{"url": "http://www.focus-news.net/news/2017/07/19/2417133/ministerstvo-na-otbranata-helikopter-mi-17-shte-se-vklyuchi-v-gaseneto-na-pozharite-v-cherna-gora.html", "text": "Хеликоптер Ми-17 от състава на Военновъздушните сили ще се включи в гасенето на пожарите в Черна гора, съобщиха от пресцентъра на Министерство на отбраната. Късно снощи машината е пребазирана от Шабла, където участва в международното учение „Шабла 2017“, в 24-та авиобаза Крумово и се извършват необходимите технически и административни процедури. \r\nИзползването на летателната техника от авиобазата в Крумово за погасяване на пожарите в Черна гора се налага заради труднодостъпния пресечен терен. Черна гора поиска международна помощ за справяне с бедствието. Вчера, след разговор между президентите на България и Черна гора Румен Радев и Филип Вуянович и по разпореждане на министър-председателя Бойко Борисов, е решено България да подпомогне със специализирана техника усилията за погасяване на пожарите, които застрашават и населени места.", "date": "2017-07-19", "title": "Министерство на  отбраната: Хеликоптер Ми-17 ще се включи в гасенето на пожарите в Черна гора"}
{"url": "http://www.focus-news.net/news/2017/07/19/2417127/zhelyo-boychev-bsp-skandalat-okolo-ndk-izmestva-fokusa-na-podgotovkata-na-balgarskoto-predsedatelstvoto-na-saveta-na-es.html", "text": "Скандалът около НДК измества фокуса на подготовката на българското председателството на Съвета на ЕС и вреди сериозно на репутацията на страната ни. Това коментира в сутрешния блок „Добро утро, България“ на Радио „Фокус“ Жельо Бойчев, депутат от БСП и член на временната парламентарна комисия, която проучва казуса с Двореца на културата. Бойчев определи като смущаваща липсата на разчети за разходването на 17-те милиона лева, предназначени за подготовката на НДК за председателството. По думите му не по-малко притеснителна е и липсата на одобрен работен проект. „Другото смущаващо е, че не считам за нормално като ти искат информация, и то да ти я иска министър, вицепремиер, такъв тип информация да бъде отказвана. Не считам за нормално да се взимат решения и тези решения да не се изпълняват от Съвета на директорите - това, което виждам от протоколите. Не считам за нормално да се харчат парите, без да има никакъв контрол. Не може да се извършва строителство и да нямаш инвеститорски контрол, да нямаш избран надзор и по същество да се окаже, че нямаш никаква система, по която да приемаш извършената работа. Няма екип от хора, които да сертифицират и заверяват месечните плащания и да приемат качеството и количеството на извършената работа“, обясни Жельо Бойчев. Той подчерта, че временната комисия в парламента час по-скоро трябва да изсветли цялата информация, с която разполага, за да не остане у хората впечатлението, че нещо се покрива.", "date": "2017-07-19", "title": "Жельо Бойчев, БСП: Скандалът около НДК измества фокуса на подготовката на българското председателството на Съвета на ЕС"}
{"url": "http://www.focus-news.net/news/2017/07/19/2417139/bild-satelitni-snimki-mozhe-bi-razkrivat-dalgosrochnata-strategiya-na-sasht-za-siriya.html", "text": "Какви са плановете на Съединените американски щати за Сирия? Сателитни снимки, представени пред германското издание Bild, може би са добра основа за експертите, за да направят изводи за дългосрочната стратегия на Вашингтон в близкоизточната република.\r\nСнимките показват огромна военна база, която САЩ са построили в северната част на Сирия в близост до град Кобани, и която сега е използвана като основна логистична база на американските военни в Сирия.\r\nАнализът показва, че президентът Доналд Тръмп иска да запази сфера на влияние в северната част на страната, след като „Ислямска държава“ бъде окончателно победена. Това може да доведе до още по-голямо напрежение, особено с Турция, коментират от редакцията..Тереза Герова", "date": "2017-07-19", "title": "Bild: Сателитни снимки може би разкриват дългосрочната стратегия на САЩ за Сирия"}
{"url": "http://www.focus-news.net/news/2017/07/19/2417141/burgas-shofyorat-s-nad-4-promila-alkohol-otnovo-be-hvanat-da-kara-piyan.html", "text": "Шофьорът с над 4 промила алкохол отново бе хванат да кара автомобил пиян, съобщиха от Областната дирекция на МВР – Бургас. Вчера около 21.50 часа в Китен, служители от Районно управление „Полиция” – Приморско спрели за проверка лек автомобил „Фолксваген Голф”, с русенска регистрация, управляван от 38-годишен с инициали Д.П. от Русе. Полицаите са констатирали, че мъжът шофира след употреба на алкохол с концентрация – 3,19 промила. \r\nДен по-рано Д.П. отново бе хванат да шофира в нетрезво състояние, като тогава дрегерът е отчел – 4,12 промила. Д.П. е задържан за срок от едно денонощие. Срещу него е образувано второ бързо полицейско производство.", "date": "2017-07-19", "title": "Бургас: Шофьорът с над 4 промила алкохол отново бе хванат да кара пиян"}
{"url": "http://www.focus-news.net/news/2017/07/19/2417143/pazardzhik-obshtinata-preustanovyava-priema-na-zayavleniya-za-sanirane-na-zhilishtni-sgradi-do-priklyuchvane-izpalnenieto-na-sklyuchenite-dogovori.html", "text": "Община Пазарджик преустановява приема на заявления финансова помощ по Националната програма за енергийна ефективност на многофамилни жилищни сгради до приключване изпълнението на сключените договори за целево финансиране. Това съобщиха за Радио „Фокус“ – Пазарджик от Общината. Причината е получено писмо от министъра на регионалното развитие и благоустройството Николай Нанков, считано от 18 юли 2017 г. До момента жилищни сгради в почти всички квартали на Пазарджик бяха санирани по програмата. Има и доста входирани заявления за саниране на други сгради в града.", "date": "2017-07-19", "title": "Пазарджик: Общината преустановява приема на заявления за саниране на жилищни сгради до приключване изпълнението на сключените договори"}
{"url": "http://www.focus-news.net/news/2017/07/19/2417142/voennomorskoto-uchenie-briz-2017-prodalzhava-s-operatsiya-po-protivodeystvie-na-nelegalen-trafik-po-more-i-otrazyavane-ot-korab-na-asimetrichni-ataki-na-more.html", "text": "Военноморското учение „Бриз 2017“ продължава с епизода операция по противодействие на нелегален трафик - превоз на мигранти по море и спасяване на голям брой бедстващи хора, предаде репортер на Радио „Фокус“ – Варна. От борда на фрегатата „Дръзки“ учението наблюдават президентът и върховен главнокомандващ на Въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов, както и други официални лица. По сценария на учението в Черноморския граничен координационен и информационен център е получена информация, че малък плавателен съд е напуснал териториалните води на остров Вити Леву. Извършен е обмен на информация между РД „Гранична полиция“ – Бургас и Морския оперативен център на Военноморските сили. Предприети са мерки са усилване на наблюдението. В епизода участват вертолет „Пантер“ и моторен катер от състава на Военноморските сили, РД „Гранична полиция“ – Бургас, спасителен катер на БЧК, доброволческо сдружение БУЛСАР, както и други институции. Граничен полицейски кораб 514 и вертолет „Пантер“ предприемат действия за предотвратяване навлизането на рибарския кораб в териториалното море на Р България. В резултат на решителните действия на вертолета и граничния кораб рибарският кораб е отклонен и се отдалечава от линията на държавната морска граница. По-късно капитанът на рибарския кораб подава сигнал за бедствие за възникнал пожар на борда, нарушена херметичност на корпуса и хора, скачащи във водата. Дежурният експерт в Морския спасителен координационен център оповестява оперативния дежурен във ВМС, след което по решение на командира на ВМС е подготвен и изпратен спасителен екип. По-късно е установено, че корабът е потънал. Вертолет „Пантер“ се включва в операцията по спасяване на бедстващи във водата хора. Епизодът приключи успешно. Учението продължава с отразяване от кораб на асиметрични атаки на море и отразяване на атаките на въздушен противник. \r\nМарияна ВАЛЕНТИНОВА", "date": "2017-07-19", "title": "Военноморското учение „Бриз 2017“ продължава с операция по противодействие на нелегален трафик по море и отразяване от кораб на асиметрични атаки на море"}
{"url": "http://www.focus-news.net/news/2017/07/19/2417145/vidin-politsiyata-razsledva-krazhba-na-nad-10-000-leva-i-zlatni-nakiti-ot-chasten-dom-v-kv-nov-pat.html", "text": "Полицията разследва кражба на над 10 000 лева и златни накити от частен дом във видинския квартал „Нов път”, съобщиха от Областната дирекция на МВР. Вчера в полицейски участък „Нов път” е получен сигнал за това, че за времето от 06:45 до 18:00 часа неизвестен извършител, чрез взлом на терасна врата на първия етаж на частен дом на ул. „Волга” е проникнал и извършил кражба на 10000 лева и 800 евро, както и на златни накити с общо тегло около 30 грама. Работата на разследващите по случая продължава, в Районно управление „Полиция” – Видин е образувано досъдебно производство.", "date": "2017-07-19", "title": "Видин: Полицията разследва кражба на над 10 000 лева и златни накити от частен дом в кв. „Нов път”"}
{"url": "http://www.focus-news.net/news/2017/07/19/2417144/spas-panchev-bsp-za-balgariya-zasluzheno-e-horata-koito-sa-dali-zhivota-si-v-zashtita-na-darzhavata-da-badat-pochitani.html", "text": "Заслужено е хората, кoито са дали живота си в защита на държавата, да бъдат почитани. Това каза народният представител от „БСП за България“ и лидер на ЗС „Александър Стамболийски“ Спас Панчев по време на дебатите по промените в Закона за военните паметници на второ четене, предаде репортер на Агенция „Фокус“. Панчев посочи, че съжалява, че не било прието предложението на БСП да отпадне текстът, че военни паметници по закона не са индивидуалните гробове и трайните надгробни символи върху тях. „Става дума за хора, които заслужават почит и уважение“, каза Панчев. \r\nВладимир Тошев от ГЕРБ посочи, че в България според православна, християнска и родова традиция в семейните гробове се погребват наследници.  Според него отпадането на текста за военни паметници да не се считат индивидуалните гробове и трайните надгробни символи би означавало да се добавят към военните паметници над 1,4 млн. гроба.\r\nДеница КИТАНОВА", "date": "2017-07-19", "title": "Спас Панчев, \"БСП за България\": Заслужено е хората, кoито са дали живота си в защита на държавата, да бъдат почитани"}
{"url": "http://www.focus-news.net/news/2017/07/19/2417146/pametnitsite-na-zaginalite-granichari-pridobivat-statut-na-voenni-pametnitsi.html", "text": "Народните представители приеха промени на второ четене в Закона за военните паметници, с които паметниците на загиналите граничари при охрана или отбрана на държавната граница придобиват статут на военни паметници, предаде репортер на Агенция „Фокус“. Промените бяха приети окончателно с 160 гласа „за“ и 2 гласа „въздържал се“. Te бяха внесени от депутати от ПГ на „Обединени патриоти“ и приети на първо четене на 28 юни. Според вносителите в страната има много недвижими материални свидетелства за прослава на български граничари, отдали живота си опазвайки неприкосновеността на държавната граница. Мотив за предлаганите промени е обстоятелството, че след като до момента тези паметници не са попадали в категорията военни паметници не е имало законово установен ред за тяхното издирване, възстановяване, поддържане и изграждане.\r\nБиляна ИВАНОВА", "date": "2017-07-19", "title": "Паметниците на загиналите граничари придобиват статут на военни паметници"}
{"url": "http://www.focus-news.net/news/2017/07/19/2417149/rekordno-niska-bezrabotitsa-otchetena-za-obshtina-haskovo-55.html", "text": "Рекордно ниска безработица е отчетена за община Хасково 5.5%. Това съобщиха от Бюрото по труда в Хасково. Подобни стойности не са отчитани за региона. Дълги години безработицата в региона бе около средната за страната 10-11%. Безработните до 29 години общо са 284 а тези от тях, които са с основно и по-ниско образование са 65. \r\nОбщина Хасково обяви 85 работни места за хора до 29 години. Заетите ще са по програма „Обучение и заетост на младите хора“, която се реализира съвместно с Бюрото по труда. Кандидатите е необходимо да имат регистрация за безработица. Те трябва за заявят желание да работят по програмата в Бюро по труда, от където ще им дадат насочващи документи, които да представят в общината. Търсят се петима педагози, така също общи работници и озеленители, които ще бъдат разпределени в социални домове, Туристически информационен център, Регионален исторически музей, Художествените галерии, детски градини, Регионалната библиотека, гробищните паркове.Работните места на 24 от наетите ще са в селата в общината. Подаването на документите е до 26 юли включително.", "date": "2017-07-19", "title": "Рекордно ниска безработица отчетена за Община Хасково - 5.5%"}
{"url": "http://www.focus-news.net/news/2017/07/19/2417148/yambol-seriozni-problemi-po-yazovirite-konstatirat-proveryavashtite-eksperti-ot-oblastnata-komisiya.html", "text": "Сериозни проблеми по язовирите констатират проверяващите експерти от областната комисия, съобщиха за Радио „Фокус“ – Сливен от Областна администрация. Данните представиха областният управител на област Ямбол Димитър Иванов, заместник областният управител Волен Дичев и председателят на комисията инж. Любомир Христов. 54 са проверените до момента язовири на територията на област Ямбол от Комисията за обследване на техническото и експлоатационно състояние на язовирните стени и съоръженията към тях. Област Ямбол е от областите с най-много язовири. „Язовирите са възможност за общините, но и отговорност“, каза областният управител Димитър Иванов. Собствениците трябва да вземат мерки язовирите да бъдат в добро експлоатационно състояние. Защото главната цел на проверките на всички язовири сега е осигуряване и гарантиране на безопасната експлоатация на язовирите, за да не допуснем риск за живота и здравето на хората“, подчерта Иванов. \r\nПроверките на техническото и експлоатационно състояние на язовирите стартираха от община „Тунджа“, която по данни на ДАМТН (Държавната агенция метеорологичен и технически надзор) има 131 язовира. По наредбата собственикът трябва да осигури оператор за всеки от язовирите. В случая община „Тунджа“ има определен оператор само за 69 от съоръженията. Първите констатации на експертите представи заместник областният управител Волен Дичев. „При първите проверки комисията се сблъсква със сериозни проблеми на язовирите и водните обекти. Свидетели сме на не добро стопанисване на язовирите. В продължение на 40-50 години не се е правило необходимото и достатъчно за доброто им експлоатационно състояние“, каза Дичев. Той очерта и основните проблеми, които се констатират при повечето от проверените обекти: по много от язовирните стени растат дървета и храсти, което води до затруднен или невъзможен достъп до основния изпускател; намалена е проводимостта на преливните съоръжения, което води до опасно повишение на водното ниво в язовира. Има случаи на самоделни бетонни „преливници”. По такъв начин ползвателят задържа по-високо водно ниво, а това води до преливане на язовира; на почти всички посетени язовири основните изпускатели не могат да се проверят дали  работят. Има такива с повредени или затрупани с наноси входни шахти и решетки. Не се спазва изискването на Наредбата собственикът на язовира да поддържа проводимостта на речното корито на отстояние 500 м след язовира. За съоръженията, които не са били в списъка с потенциално опасни обекти, няма планове за действие в аварийни ситуации. \r\nСпоред инж. Любомир Христов проблем е и липсата на техническа документация на водните обекти и документални данни за състоянието и поддържането на язовирите. „За всеки обследван обект комисията съставя протокол по образец за техническото състояние на язовирните стени и съоръженията. Протоколът се предоставя на областен управител и на оператора и собственика. Има конкретни срокове за отстраняване на нередностите, които сме констатирали“, каза той.", "date": "2017-07-19", "title": "Ямбол: Сериозни проблеми по язовирите констатират проверяващите експерти от областната комисия"}
{"url": "http://www.focus-news.net/news/2017/07/19/2417147/nikola-poposki-bivsh-ministar-na-vanshnite-raboti-na-makedoniya-kogato-nie-pregovaryahme-s-balgariya-iziskvahme-da-ni-uvazhavat.html", "text": "Бившият министър на външните работи на Македония Никола Попоски (ВМРО-ДПМНЕ) разкритикува правителството на Зоран Заев за планирания Договор за добросъседство с България, който - въпреки че не е представен пред обществеността, се смята, че накърнява македонските национални интереси, предава скопското електронно издание  „Фактор“.\r\n„Трябва да изискваме резултати от този текст на договора. А те ще бъдат в частта на историята, в частта на политиката, в частта за признаване на езика, народите и т.н.\", подчерта Попоски при гостуването си в ТВ Нова.\r\nБившият първи дипломат припомни, че правителството на ВМРО-ДПМНЕ е уверило кабинета в София, че е отворено за решаване на проблемите, ако това бъде направено с взаимно уважение. \r\n„В тази фаза, в която ние преговаряхме с българската страна, бяхме много отворени по отношение на тези въпроси и ясно заявихме, че трябва да ни уважават като суверенна държава и колега и да спазват международното право по отношение на договори за приятелство, добросъседство и сътрудничество \", увери Попоски.\r\nСпоразумението между България и Македония трябва да се подпише в началото на август с обща честване на Илинден, което да постави ново начало в отношенията между двете страни и ще продължи със силна подкрепа за македонското членство в ЕС и НАТО от страна на София.\r\nВ парламента в Скопие се проведе закрито заседание, на което бе обсъдено съдържанието на бъдещия договор, припомня медията.Тереза Герова", "date": "2017-07-19", "title": "Никола Попоски, бивш министър на външните работи на Македония: Когато ние преговаряхме с България изисквахме да ни уважават"}
{"url": "http://www.focus-news.net/news/2017/07/19/2417151/shumen-dvama-sa-zadarzhani-za-grabezh-na-91-godishna-zhena-ot-selo-imrenchevo.html", "text": "Двама са задържани за грабеж на 91-годишна жена от село Имренчево. Това съобщиха от ОДМВР - Шумен. Малко след 06.00 часа сутринта 91-годишна жена от село Имренчево е подала сигнал на кмета, че няколко часа по-рано в дома ѝ влезли двама мъже. Проникнали в имота около 02.00 часа след полунощ на 18 юли, след като счупили стъкло на входна врата. Мъжете поискали парите ѝ. Единият направил опит да я души, последвал удар с възглавницата по главата на възрастната жена. Намерили 190 лева и ги отнели. Рано сутринта жената се обадила на кмета на селото, а той веднага съобщил в полицията. В хода на проведените бързи мероприятия извършителите били установени и задържани за срок до 24 часа. Това са криминално проявените К.К. /33г./ и Е.И./24г./ и двамата от Велики Преслав. За случая е уведомен прокурор в Окръжна прокуратура – Шумен. Действията по разследването са продължили под негов надзор. К.К. е разпитан пред съдия в Окръжен съд- Шумен, където направил  пълни самопризнания. Отнетата парична сума от жената е намерена. Е.И. запазил пълно мълчание през цялото време, помнил само, че били заедно в заведение, където се черпили. К.К. е известен на полицията като автор на 10 кражби. Обект са посегателства са били мазета и частни къщи в Имренчево и региона. Три пъти е извършвал кражба на пчелен мед, противозаконно е отнемал ракия, вино, консерви с месо, телевизор, медни съдове, разсад за домати, чанта с документи и сумата от 100 лева. Осъждан е многократно. Е.И. е осъждан три пъти- два пъти за палеж и един път за хулиганство придружено със съпротива на орган на властта, след като причинил смърт на котка. Автор е на кражба, на нанесена телесна повреда, унищожавал е и е повреждал чуждо имущество. В късните следобедни часове  вчера с постановление на прокурор двамата са задържани за срок до 72 часа, привлечени са като обвиняеми. Назначени са експертизи. Работата по документиране на престъплението продължава.", "date": "2017-07-19", "title": "Шумен: Двама са задържани за грабеж на 91-годишна жена от село Имренчево"}
{"url": "http://www.focus-news.net/news/2017/07/19/2417153/sliven-momcheta-na-10-i-12-godini-sa-otkradnali-laptop-ot-uchilishteto-v-selo-gradets.html", "text": "Две момчета на 10 и 12 години са откраднали лаптоп от училището в село Градец, съобщиха от Областната дирекция на МВР – Сливен. Вчера в Районно управление „Полиция” – Котел е получен сигнал за извършена кражба от училището в село Градец. От проведените издирвателни и процесуално-следствени действия са установени извършителите на деянието. Две малолетни момчета на 10 и 12 години от същото село са проникнали с взлом в училището и са откраднали лаптоп „Тошиба“. Децата са разпитани в присъствието на родителите и инспектор „Детска педагогическа стая“. Направили са самопризнания и са върнали откраднатата вещ. По случая е образувано бързо производство.", "date": "2017-07-19", "title": "Сливен: Момчета на 10 и 12 години са откраднали лаптоп от училището в село Градец"}
{"url": "http://www.focus-news.net/news/2017/07/19/2417155/kardzhali-trup-na-mazh-e-nameren-na-brega-na-rekata-v-rayona-na-pasarelkata-v-oblastniya-tsentar.html", "text": "Труп на мъж е намерен вчера на брега на реката в района на пасарелката в областния център, съобщиха от ОД на МВР – Кърджали. Преминаващ гражданин забелязал тялото и подал сигнал на тел.112. На място е изпратена дежурна оперативна група от Районно управление „Полиция” – Кърджали за оглед. Трупът е бил в напреднал стадий на разлагане и са предприети действия по установяване на самоличността на мъжа. Екип на пожарната служба в Кърджали пренесъл тялото, което е транспортирано за аутопсия в кърджалийската болница. Образувано е досъдебно производство.", "date": "2017-07-19", "title": "Кърджали: Труп на мъж е намерен на брега на реката в района на пасарелката в областния център"}
{"url": "http://www.focus-news.net/news/2017/07/19/2417150/die-welt-mediynata-kompaniya-welt24-gmbh-podade-zhalba-sreshtu-zadarzhaneto-na-deniz-yudzhel.html", "text": "Германската медийна компания Welt24 GmbH внесе жалба срещу задържането на журналиста Дениз Юджел в Турция, съобщава националният ежедневник Die Welt, част от компанията.\r\nWelt24 GmbH разкритикува задържането и вкарването в затвора на кореспондента на германския вестник. \"Ще използваме всички законни средства, с които разполагаме, за да защитим свободата на докладване на нашия кореспондент, както и на издателя\", увери изпълнителният директор на Welt24 GmbH Стефани Каспар.\r\nЮджел, който притежава двойно гражданство (турско и германско), бе задържан от турската полиция на 14 февруари по обвинения в „терористична пропаганда“ и „подбуждане на населението“. От 1 март журналистът е държан в строг тъмничен затвор в Силиврия. И до ден днешен срещу него няма издаден обвинителен акт.Тереза Герова", "date": "2017-07-19", "title": "Die Welt: Медийната компания Welt24 GmbH подаде жалба срещу задържането на Дениз Юджел"}
{"url": "http://www.focus-news.net/news/2017/07/19/2417154/b92-sarbiya-osem-dushi-sa-postradali-pri-pozhar-v-belgradski-zavod.html", "text": "В ранните часове на сряда, 19 юли, в завод за картон в сръбската столица Белград е избухнал пожар, при който са пострадали осем души – шестима пожарникари и двама служители на завода, предава радио B92.\r\nСтоличните противопожарни служби поясниха, че пожарът към 7.45 часа (местно време), малко над час след постъпването на сигнала, огънят е бил локализиран. \r\nСъгласно разпространените в медиите данни, трима пожарникари са получили изгаряния при изпълнението на служебния си дълг, докато другите са пострадали в резултат на вдишване на дима. Те са откарани в болница за оказване на необходимата медицинска помощ. На мястото на инцидента са изпратени общо шест екипа на „Бърза помощ“. Тереза Герова", "date": "2017-07-19", "title": "B92 (Сърбия): Осем души са пострадали при пожар в белградски завод"}
{"url": "http://www.focus-news.net/news/2017/07/19/2417152/pg-na-gerb-predlaga-promeni-v-zakona-za-ustroystvo-i-zastroyavane-na-sofiya-s-obosobyavane-na-3-zoni-kadeto-da-mogat-da-se-stroyat-visoki-sgradi.html", "text": "Предлагаме промени в Закона за устройство и застрояване на София, който надявам се ще бъде внесен в следващите седмици. Това каза на брифинг народният представител от ПГ на ГЕРБ Александър Ненков, предаде репортер на Агенция „Фокус“. „Огромните инвестиции, които бяха направени в София, доведоха до това да има все повече желание от страна на инвеститорите да строят високи сгради небостъргачи. Една от причините за внасянето на законопроекта е именно регламентирането къде може да бъдат направени такива сгради и къде -не“, обясни той. „Законопроектът ще предвижда 3 зони, където да могат да бъдат правени високи сгради над 125 метра“, заяви Александър Ненков. „Едната зона ще бъде около 7-ми километър на бул. Цариградско шосе“, където и до този момент има сериозен инвеститорски интерес и вече има реализирани такива проекти“, поясни той и допълни, че втората зона ще бъде в район „Люлин“, където е връзката с Околовръстен път. „Третата зона, където се предвижда да се правят високи сгради, ще бъде в района около и зад Централна гара, където според главния архитект високите сгради няма по никакъв начин да затруднят живущите около тях и няма да нарушат гледката“, посочи Александър Ненков. „Изискването в закона ще бъде категорично, че всяка сграда над 75 метра, която има разгъната застроена площ над 20 хил. кв. м., трябва да има т. нар. транспортна симулация, която показва, че когато сградата бъде построена няма да наруши трафика в квартала“, обясни народният представител от ГЕРБ. „Със законопроекта много точно дефинираме какво е зелена система, разширяваме обхвата. Там където един имот, междублоково пространство или място с детска площадка попадат в обхвата няма как да бъдат с промяна на предназначението именно за строителство. Собствениците на тези имоти ще бъдат отчуждавани по предвидените в закона срокове“, поясни Александър Ненков. „Важно е законопроектът да бъде разработен с помощта на всички гилдии, парламента, граждани. Трябва да търсим баланс между неспирането на инвеститорския интерес и това да запазим облика, зелената система в полза на гражданите на София“, каза още той.\r\nБиляна ИВАНОВА", "date": "2017-07-19", "title": "ПГ на ГЕРБ предлага промени в Закона за устройство и застрояване на София с обособяване на 3 зони, където да могат да се строят високи сгради"}
{"url": "http://www.focus-news.net/news/2017/07/19/2417156/korneliya-ninova-bsp-s-izklyuchenie-na-dps-ostanalite-parlamentarni-grupi-se-obedinihme-okolo-tova-popravkata-za-otpadane-na-ogranicheniyata-za-prodazhba-na-zemedelskata-zemya-da-ne-se-priema-vednaga.html", "text": "С изключение на ДПС парламентарните групи се обединихме поправката за отпадането на ограниченията на земеделската земя да не се приема веднага. Това каза лидерът на БСП Корнелия Нинова пред журналисти в Народното събрание, предаде репортер на Агенция „Фокус“. „Вчера ви обещах, че ще поискам разговори с представителите на другите парламентарни партии, с лидерите по темата свободна продажба на българска земеделска земя и готвените промени в законопроекта на правителството. Направих го. Поставих въпроса да надмогнем партийните си различия и да потърсим обединение по тема, която смятам, че е от национален интерес“, каза тя. Нинова обясни, че са се обединили още в рамките на два месеца да се ангажират българските евродепутати и да поискат в ЕК и Брюксел разговори, на които да се представят аргументите и да се поискат възможните законови ограничения за продажба на българка земеделска земя на чужденци. „Обединихме се около това да направим извънредно заседание на Земеделската комисия, с участието на министъра на земеделието, с експерти, като темата също е възможните законови ограничения върху свободната продажба на земеделска земя“, заяви лидерът на БСП. Нинова посочи, че на срещата си с президента ще постави въпроса за институционално обединение върху този въпрос в защита на българския национален интерес.\r\nДеница КИТАНОВА", "date": "2017-07-19", "title": "Корнелия Нинова, БСП: С изключение на ДПС останалите парламентарни групи се обединихме около това поправката за отпадане на ограниченията за продажба на земеделската земя да не се приема веднага"}
{"url": "http://www.focus-news.net/news/2017/07/19/2417158/afp-nachalnikat-na-generalniya-shtab-na-frenskata-armiya-podade-ostavka.html", "text": "Началникът на Генералния щаб на френската армия Пиер дьо Вилие подаде оставка, след като бе смъмрен от президента Еманюел Макрон за несъгласието му със съкращенията на разходите за отбрана, предава AFP.\r\nГенерал Пиер дьо Вилие, 61-годишен, поясни в изявление, че вече не се чувства способен да командва армията, „която смятам за необходима, за да гарантирам защитата на Франция и френския народ\"..Тереза Герова", "date": "2017-07-19", "title": "AFP: Началникът на Генералния щаб на френската армия подаде оставка"}
{"url": "http://www.focus-news.net/news/2017/07/19/2417160/chez-razpredelenie-uvelichi-s-nad-35-proverkite-za-krazhbi-na-elektroenergiya.html", "text": "„ЧЕЗ Разпределение България“ извърши 43 084 проверки за нерегламентирано присъединяване към електроразпределителната мрежа в Западна България през първите шест месеца на годината, което с 35% повече в сравнение с аналогичния период за 2016 г., съобщиха от пресцентъра на дружеството. В резултат на проверките са съставени 3 778 констативни протокола в сравнение с 3322 броя през първото шестмесечие на 2016 г. Най-много са протоколите в областите Враца и Ловеч, докато през миналата година първенец е била област Плевен. \r\nДотаксуваната електроенергия тази година е 19 776 Mwh в сравнение с 19 082 Mwh година по-рано. Реално откраднатото количество обаче може да е много по-голямо, защото според нормативната уредба в България периодът за дотаксуване е един от най-късите в ЕС - до 3 месеца - въпреки че нарушението може да е продължавало значително повече. Именно ниските и неефективни санкции са причина 17% от констативните протоколи тази година да са за повторни нарушения.\r\nНезаконните присъединявания към електроразпределителната мрежа причиняват огромни материални и нематериални вреди не само на компанията, която реално заплаща консумираната електроенергия, но и на коректните клиенти и на държавата. Незаконното присъединяване намалява сигурността и качеството на захранването и влошава експлоатационните характеристики на мрежите. В някои случаи на риск се излага здравето на хората и дори човешкият живот.\r\nПотребителите могат да подават сигнали за кражба на електроенергия на имейл адрес ntz@cez.bg, в Центровете за обслужване на клиенти и на денонощната информационна линия 0700 10 010. В случаите, когато е налице нерегламентирана консумация между съседи, трябва да бъде подадено оплакване в полицията. \r\nОгромната обществена значимост на проблема изисква законодателно и обществено единодействие. ЧЕЗ Разпределение взима необходимите мерки според своите възможности, увеличавайки тази година проверките с 35%, но постигането на устойчиво решение изисква по-строги и ефективни санкции за извършителите. Регионалният мениджър на ЧЕЗ за България Карел Крал предложи миналата година с увеличените санкции да бъде създаден фонд, със средствата от който да бъдат покривани преките щети на дружествата, а останалите средства да се използват за целеви инвестиции, за повишаване на сигурността на електрозахранването или друга обществено полезна кауза, определена от правителството.", "date": "2017-07-19", "title": "ЧЕЗ Разпределение увеличи с над 35% проверките за кражби на електроенергия"}
{"url": "http://www.focus-news.net/news/2017/07/19/2417157/mariya-ilieva-gerb-s-promenite-v-zakona-za-ustroystvoto-i-zastroyavaneto-na-sofiya-predlagame-imotite-vednazh-opredeleni-kato-zeleni-sistemi-da-ne-mogat-da-promenyat-prednaznachenieto-si.html", "text": "Предлагаме промени, които да гарантират запазването на зелените системи. Това каза на брифинг народният представител от ПГ на ГЕРБ Мария Илиева във връзка с предлаганите от ГЕРБ промени в Закона за устройството и застрояването на София, предаде репортер на Агенция „Фокус“. „Основното, което ще се случи е, че предназначението на зелените системи няма да може да бъде променяно. Веднъж утвърден като зелена система имотът няма да може да променя предназначението си“, заяви тя. „Правим много по-прецизно определяне какво е междублоково пространство, към момента този текст не е много прецизен“, обясни Мария Илиева. „Предлагаме след утвърждаването на подробен устройствен план промени в жилищните комплекси да не могат да се извършват в рамките на 5 години. Целта ни е да може да се създаде устойчивост“, поясни тя. „Стремим се да запазим обществения интерес и да гарантираме частната собственост, да намерим баланса“, каза още народният представител от ГЕРБ.\r\nБиляна ИВАНОВА", "date": "2017-07-19", "title": "Мария Илиева, ГЕРБ: С промените в Закона за устройството и застрояването на София предлагаме имотите веднъж определени като зелени системи да не могат да променят предназначението си"}
{"url": "http://www.focus-news.net/news/2017/07/19/2417161/shumen-vazstanoveno-e-dvizhenieto-v-dvete-lenti-po-pat-ii-73-smyadovo-veselinovo.html", "text": "Възстановено е движението в двете ленти по път II-73 Смядово - Веселиново. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътен инцидент.", "date": "2017-07-19", "title": "Шумен: Възстановено е движението в двете ленти по път II-73 Смядово - Веселиново"}
{"url": "http://www.focus-news.net/news/2017/07/19/2417162/manol-genov-bsp-v-zakona-za-opazvane-na-okolnata-sreda-tryabva-da-ima-ravnopostavenost-s-predlaganite-promeni-darzhavata-se-postavya-edni-gardi-napred.html", "text": "В Закона за опазване на околната среда трябва да има равнопоставеност, с предлаганите промени държавата се поставя \"едни гърди напред\". Това каза народният представител Манол Генов от ПГ на БСП по време на дебатите по промените в Закона за за опазане на околната среда, предаде репортер на Агенция „Фокус“. „Промените в Закона за опазване на околната среда засягат актовете по опазване на околната среда и биологичното разнообразие“, каза Манол Генов. По думите му тези актове винаги са необходима предпоставка за издаване на разрешенията за строеж на различни инвестиционни предложения съставляващи обекти от национално значение. „Това пояснение го правя, защото е необходимо, тъй като процедурите по екологичното законодателство са задължителна предпоставка не само за разрешенията за строеж, а основно за одобряване на общите и подробни устройствени планове“, каза Генов и добави, че в хода им се провеждат задължителните процедури по Закона за опазване на околната среда и тези актове подлежат на съдебен контрол. Той посочи, че БСП ще направи своите предложения за промени в проекта между първо и второ четене. \r\nДеница КИТАНОВА", "date": "2017-07-19", "title": "Манол Генов, БСП: В Закона за опазване на околната среда трябва да има равнопоставеност, с предлаганите промени държавата се поставя \"едни гърди напред\""}
{"url": "http://www.focus-news.net/news/2017/07/19/2417159/plovdiv-rayonna-prokuratura-vnese-v-sada-obvinitelen-akt-spryamo-bivshiya-oblasten-upravitel-na-haskovo-irena-uzunova-za-navodnenieto-v-selo-biser.html", "text": "Районна прокуратура – Пловдив внесе в Районен съд – Харманли обвинителен акт спрямо Ирена Узунова за това, че от 14 октомври 2011 г. до 6 февруари 2012 г. в Хасково, като областен управител на гр. Хасково, не е изпълнила служебните си задължения по чл. 9 ал.1 от Закона за защита при бедствия (ЗЗБ), а именно - планирането на защитата при бедствия се извършва на общинско, областно и национално ниво, и по чл. 9 ал. 8 от ЗЗБ – областният управител организира разработването на областен план при защита пи бедствия, съвместно с териториалните структури на централната изпълнителна власт и кметовете на общините, и по чл. 9 ал. 9 от ЗЗБ – областният план за защита при бедствия се утвърждава със заповед на областния управител след съгласуване с министъра на вътрешните работи, и по чл. 64 ал.1 от ЗЗБ – областният управител организира и контролира изпълнението на превантивни мерки за недопускане на намаляването на последиците от бедствия и превантивната дейност се извършва с цел намаляване на риска от бедствия и включва – анализ и оценка на риска от бедствия, установяване на критичните инфраструктури и обектите им и оценка на риска за тях, мерки за намаляване на уязвимостта на обектите, превантивен контрол, както и по чл. 138б от Закона за водите, а именно, че при спор за собствеността на язовира областният управител осъществява организацията и техническата му експлоатация до влизането в сила на съдебното решение, както и по чл.139 ал. 1 от Закона за водите, а именно, че  поддръжката и ремонтно-възстановителните работи на съоръженията /диги, реки, дерета и други хидротехнически и защитни съоръжения/ се осъществява от собственика или ползвателя им, освен ако в разрешителното или в договора не е уговорено друго, като вследствие на неизпълнение на горепосочените й нормативно регламентирани задължения е причинила наводнение по непредпазливост (скъсване на язовирна стена на язовир “Иваново”), и с това е изложила на опасност живота на другиго, като е последвала смъртта на осем лица – И. Карамфилова, 80 г., Г. Сираков, 69 г., Х. Христов, 92 г., А. Стоянов, 77 г., Л. Делева, 56 г., К. Николова, 65 г., Ж. Христов, 68 г. и В. Делев, 59 г. – престъпление по чл. 335 ал.2 във връзка с ал. 1 от Наказателния кодекс. Това съобщиха от пресцентъра на Апелативната прокуратура - Пловдив.\r\n Според обвинителния акт, стената на язовир “Иваново”, който се намира в землището на с. Иваново, общ. Харманли,  обл. Хасково, се разрушила на 6 февруари 2012 г., около 7,40 часа, в резултат на което огромни маси вода тръгнали към с. Бисер, общ. Харманли, обл. Хасково.  От преливната вълна били повредени повечето от жилищните сгради в селото. Водните маси отнесли животни, различен селскостопански инвентар, голяма част от покъщнината на живущите в селото. Незабавно на място пристигнали екипи за евакуиране и оказване помощ на пострадалите. За около 30 минути прииждащата вода от язовир „Иваново“ заляла цялото село Бисер. \r\nВ стихията загинали осем души. \r\nКъм момента на скъсване на язовирната стена, по пътя между село Иваново и моста към гр. Харманли, в лек автомобил, марка „Опел“ пътували В. Делев и Л. Делева. Водната стихия обърнала колата по таван, тя се напълнила с вода и двамата се удавили. \r\nВ резултат на преливната вълна в дома си в с. Бисер загинал А. Стоянов, който се връщал от съседите си с чувал с пясък, за да го постави за защита пред вратата на къщата си. \r\nВ пристройка към дома си в селото от водната стихия загинал и Г. Сираков, който бил трудноподвижен.\r\nПо време на наводнението на 6 февруари 2012 г.  К. Николова и Ж. Христов били в дома си в с. Бисер, общ. Харманли. Вълната, идваща от язовир „Иваново“, съборила оградата на имота им, заляла целия първи етаж на жилището и около 50 см от височината на втория. Двамата не успели да излязат от къщата и се удавили. Преливната вълна отнесла автомобила им в съседния имот. \r\nВ резултат на наводнението в дома си в с. Бисер загинал и Х. Христов, който също не успял да се спаси от прииждащите водни маси. \r\nНа 6 февруари 2012 г. 80-годишната И. Карамфилова била с внучката си в къщата си в с. Бисер. След скъсването на язовирната стена и наводнението на селото, много бързо нивото на навлязлата вода в първия жилищен етаж от къщата им се покачило на 220-230  см. Двете жени не могли да отворят вратата, за да стигнат до втория етаж Внучката на И. Карамфилова успяла да се качи на задния перваз на прозореца на едната от стаите в първия етаж, а възрастната жена се хванала за горната част на вратата в същата стая, но не успяла да се спаси и се удавила. Внучката останала два часа на перваза на прозореца, след което била спасена от аварийни екипи.\r\nВ обвинителния акт е посочено, че преди и към момента на наводнението между община Харманли и Министерство на отбраната е имало „отрицателен“ спор за собствеността на язовир “Иваново”. Един от парцелите под язовира бил актуван като собственост на Министерството на отбраната, а другите два - на община Харманли. Водната част на язовир „Иваново“ в основния си дял попадала в имота, собственост на Министерството на отбраната. Въпреки това язовир „Иваново“ не се водел в активите на Министерството на отбраната. Поради неизяснения статут на язовир „Иваново“ на практика язовирът не се стопанисвал и поддържал от никого. В този случай, при такъв спор за собственост, съгласно разпоредбата на чл. 138б от Закона за водите, областният управител на област Хасково – обвиняемата Ирена Узунова, следвало да осигури поддръжката и нормалната техническа експлоатация на язовира, което не било сторено. Обвиняемата Ирена Узунова не предприела необходимите мерки за осъществяване на поддръжката и ремонтно-възстановителните работи на язовир „Иваново“, въпреки нормативно предвидените й в Закона за водите задължения за това, с които тя била запозната. До обвиняемата Ирена Узунова през ноември 2011 г. бил изпратен и сигнал от директора на Гражданска защита – Хасково и от началника на ОУПБЗН-Хасково за това, че състоянието на хидротехническото съоръжение е потенциално опасно, но същата, въпреки че знаела, че язовирът е в предаварийно състояние,  не взела необходимите мерки за осигуряване на технологичната му и конструктивна сигурност. \r\nПо делото е била назначена петорна комплексна експертиза, видно от заключението, на която техническото състояние на конструкцията на язовирната стена към момента на аварията било със сериозни недостатъци, за които в продължение на сравнително дълъг период са постъпвали документирани сигнали, а именно – пропадане в централната област на въздушния откос във вид на яма с ширина 2 метра и дълбочина 1 метър, видимо понижение на короната на стената в средната й част и по-малки локални пропадания на въздушния откос в близост до двата бряга. Разрушаването на стената е било предизвикано от трайно и масивно преливане през нейната корона. Основният изпускател на язовира е бил в трайно неизправно състояние. През последните години не е била провеждана техническа експлоатация на язовирната стена. Не е имало никакви систематични наблюдения на техническото състояние на стената и съоръженията към нея, както и концепцията за адекватни действия и мерки в ситуации с по –интензивни въздействия върху нея. Неподдържаният преливник и дебелата ледена покривка на язовира, довела до интензивен ледоход и последвало блокиране на преливника, са решаващи фактори, предизвикали рязкото повишаване на водното ниво във водохранилището, преливането над короната на стената и нейното последващо разрушаване. \r\nОт извършените по делото осем съдебно-медицински експертизи става ясно, че смъртта на осемте лица - И. Карамфилова, 80 г., Г. Сираков, 69 г., Х. Христов, 92 г., А. Стоянов, 77 г., Л. Делева, 56 г., К. Николова, 65 г., Ж. Христов, 68 г., и В. Делев, 59 г. , е настъпила от удавяне. \r\nДелото съдържа над 6 000 листа или 30 тома, като в три от томовете е приложена комплексната оценъчна експертиза, по която вещите лица са изследвали, сравнявали и са се запознали с над 10 000 страници документи. Разпитани са над 600 свидетели, приложени са документи и заключенията на осем съдебно-медицински експертизи, съдебно-техническа експертиза, петорна комплексна експертиза, компютърно-техническа експертиза. По делото са призовани 73 свидетели. \r\nРазследването по досъдебното производство се е водило от екип от следователи от Окръжен следствен отдел към Окръжна прокуратура-Пловдив. Обвинителният акт е внесен в съда от трима наблюдаващи прокурори – Гергана Мутафова, районен прокурор на гр. Пловдив, ръководител на екипа, Румяна Зайкова - Калеева, заместник районен прокурор на Пловдив, и прокурор Мария Лулкина от Районна прокуратура-Пловдив.  \r\nПървоначално делото се е водило около година от прокуратурата в Хасково, след това е било изпратено по компетентност във Военно-окръжна прокуратура-Пловдив, където е било за същия период от време, след което е изпратено във Върховна касационна прокуратура и по разпореждане на главния прокурор е било възложено за наблюдение на Районна прокуратура - Пловдив.", "date": "2017-07-19", "title": "Пловдив: Районна прокуратура внесе в съда обвинителен акт спрямо бившия областен управител на Хасково Ирена Узунова за наводнението в село Бисер"}
{"url": "http://www.focus-news.net/news/2017/07/19/2417164/parlamentat-prie-na-parvo-chetene-promeni-v-zakona-za-okolnata-sreda-s-koito-obzhalvaneto-na-ovos-da-bade-samo-na-edna-instantsiya.html", "text": "Народните представители приеха на първо четене промени в Закона за околната среда, които предвиждат обжалването на решенията за Оценка на въздействието на околната среда (ОВОС) да бъде само на една инстанция, предаде репортер на Агенция „Фокус“. Промените бяха приети със 100 гласа „за“ и 51 гласа „въздържал се“. Промените целят съкращаване на времето за процедиране и влизане в сила на изграждането на обекти с национално значение, избягване на дългите и тежки процедури по обжалване и отпадане на касационния контрол. С редица промени на ЗООС са усъвършенствани правилата и изискванията по ОВОС, както и са поставени конкретни критерии за извършване на задължителна оценка и са регламентирани компетентните органи. Въвежда се и особено съдебно производство, което трябва да приключи в срок до шест месеца от подаване на жалбите. \r\nБиляна ИВАНОВА", "date": "2017-07-19", "title": "Парламентът прие на първо четене промени в Закона за околната среда, с които обжалването на ОВОС да бъде само на една инстанция"}
{"url": "http://www.focus-news.net/news/2017/07/19/2417163/aleksandar-ivanov-gerb-predlagame-globite-za-fizicheski-litsa-uvredili-s-deystviya-ili-bezdeystvie-kulturno-istorichesko-nasledstvo-na-sofiya-da-badat-ot-10-do-50-hil-leva.html", "text": "Целим да запазим културно-историческият облик на столицата като сме заложили да отрегулираме това по две направления. Това каза на брифинг народният представител от ПГ на ГЕРБ Александър Иванов във връзка с предлаганите от ГЕРБ промени в Закона за устройството и застрояването на София, предаде репортер на Агенция „Фокус“. „Предлагаме Столичният общински съвет да се задължи в рамките до 6 месеца от приемането на закона да приеме наредба за условията и нормативи за облика на градското пространство, сградите и архитектурните ансамбли на столицата“, посочи той. „В законопроекта визираме увеличаване глобите за физически лица, собственици или юридически лица, които със своите действия или бездействия увреждат или са увредили културно-историческото наследство на София. Заложили сме увеличение на глобите за физически лица, които сега са от 1000 до 10 хил. лева да бъдат от 10 до 50 хил. лева“, обясни Александър Иванов. „За юридически лица санкциите, които в момента са от 10 до 100 хил. лева ги предлагаме в параметри от 50 до 200 хил. лева“, допълни той. „С това целим да запазим културно-историческото наследство и облика на европейската ни столица“, каза още Александър Иванов.\r\nБиляна ИВАНОВА", "date": "2017-07-19", "title": "Александър Иванов, ГЕРБ: Предлагаме глобите за физически лица, увредили с действия или бездействие културно-историческо наследство на София, да бъдат от 10 до 50 хил. лева"}
{"url": "http://www.focus-news.net/news/2017/07/19/2417166/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Какви са плановете на Съединените американски щати за Сирия? Сателитни снимки, представени пред германското издание Bild, може би са добра основа за експертите, за да направят изводи за дългосрочната стратегия на Вашингтон в близкоизточната република.\r\nСнимките показват огромна военна база, която САЩ са построили в северната част на Сирия в близост до град Кобани, и която сега е използвана като основна логистична база на американските военни в Сирия.\r\nАнализът показва, че президентът Доналд Тръмп иска да запази сфера на влияние в северната част на страната, след като „Ислямска държава“ бъде окончателно победена. Това може да доведе до още по-голямо напрежение, особено с Турция, коментират от редакцията.\r\n*** Германската медийна компания Welt24 GmbH внесе жалба срещу задържането на журналиста Дениз Юджел в Турция, съобщава националният ежедневник Die Welt, част от компанията.\r\nWelt24 GmbH разкритикува задържането и вкарването в затвора на кореспондента на германския вестник. \"Ще използваме всички законни средства, с които разполагаме, за да защитим свободата на докладване на нашия кореспондент, както и на издателя\", увери изпълнителният директор на Welt24 GmbH Стефани Каспар.\r\nЮджел, който притежава двойно гражданство (турско и германско), бе задържан от турската полиция на 14 февруари по обвинения в „терористична пропаганда“ и „подбуждане на населението“. От 1 март журналистът е държан в строг тъмничен затвор в Силиврия. И до ден днешен срещу него няма издаден обвинителен акт.\r\n*** Главният изпълнителен директор на „Лекари без граници“ Флориан Вестфал отхвърли критиките на федералния министър на вътрешните работи на Германия Томас де Мезиер относно спасителните мисии, които доброволци на организацията извършват в Средиземно море, пише националният ежедневник Die Frankfurter Allgemeine Zeitung.\r\nПред местни медии германският християндемократ отправи обвинения срещу хуманитарни организации за директно сътрудничество с трафикантските банди край бреговете на Либия. \r\n„Тези обвинения са напълно неоснователни\", категоричен бе Флориан Вестфал, припомняйки, че всички спасителни операции на „Лекари без граници“ са координирани с италианската брегова охрана.\r\n*** Близо два месеца преди изборите за федерален парламент Съюзът (ХДС/ХСС) увеличи леко преднината си пред Германската социалдемократическа партия (ГСДП), съобщава седмичното издание Der Stern.\r\nПроучване, проведено съвместно с телевизионния канал RTL показва, че Съюзът (ХДС/ХСС) може да разчита на подкрепата на 40 % от германските избиратели – или на 18 % повече, отколкото социалдемократите, рейтингът на които остава на ниво от 22 %. \r\nАко изборите за Бундестаг бяха тази седмица, за „Левица“ щяха да гласуват девет на сто от имащите право на глас. „Зелени“ и Свободната демократическа партия може да разчитат на подкрепа от осем процента от избирателите. „Алтернатива за Германия“ остава на ниво от седем процента.\r\n***", "date": "2017-07-19", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/19/2417168/hurriyet-novata-uchebna-programa-v-turtsiya-bez-teoriyata-za-evolyutsiyata-no-s-kontseptsiyata-za-dzhihad.html", "text": "Министърът на образованието на Турция Исмет Йълмаз представи окончателния вариант на новата учебна програма, по която ще се преподава в училищата в страната. От нея е премахната теорията за еволюцията, но за сметка на това е включена концепцията за джихада, съобщава вестник Hurriyet.\r\nНовата учебна програма влиза в сила за първи, пети и девети клас от началото на тази година, а през следващата ще обхване и други класове. \r\n„Джихадът е елемент в нашата религия. Това е в нашата религия ... Задължението на Министерството на образованието е да преподава всяко понятие заслужено, по правилен начин. Освен това е наша работа да коригираме нещата, които неправилно се възприемат, виждат или учат\", заяви Йълмаз на пресконференция в турската столица Анкара.\r\n„По този начин в уроците по ислямското право и основните науки за религията ще има [концепцията] джихад. Но какъв е този джихад? Това, което казва нашият Пророк (Мохамед), е, че докато се връщаме от война, отиваме от малък джихад до голям джихад. Какъв е този голям джихад? Това означава да се служи на нашето общество, да се увеличава благосъстоянието, да се осигурява мир в обществото, да се служи на нуждите на обществото. Най-лесно е да воюваш, да се биеш. Това, което е трудно, е да се осигури мир и спокойствие \", поясни министърът.\r\nГоворейки за спорното решение за изключване на еволюцията, Йълмаз каза, че не е включен в националната учебна програма „защото е над нивото на учениците\". Теорията за еволюцията ще бъде изучавана във висшите учебни заведения, допълни образователният министър.Тереза Герова", "date": "2017-07-19", "title": "Hurriyet: Новата учебна програма в Турция – без теорията за еволюцията, но с концепцията за джихад"}
{"url": "http://www.focus-news.net/news/2017/07/19/2417169/dobrich-trima-nepalnoletni-sa-prebili-vazrasten-mazh-v-selo-krushari.html", "text": "Трима непълнолетни са пребили възрастен мъж в село Крушари, съобщиха от Областната дирекция на МВР – Добрич. Вчера в 10.30 часа 75-годишен мъж от селото е подал жалба, че около 17.00 часа в обществена сграда в Крушари, неизвестен извършител му е нанесъл удар в областта на лицето. Дядото е настанен в МБАЛ Добрич с диагноза фрактура на челюстна кост. Незабавно на място на инцидента са изпратени полицейски екипи. От проведените оперативно издирвателни мероприятия и процесуално следствени действия са установени извършителите на деянието. С полицейска мярка за срок от 24 часа са задържани 15-годишният с инициали А.К., 16-годишен с инициали Т.К. и 17-годишен с инициали Р.Р. и тримата от Крушари. \r\nРаботата по установяване и документиране на цялостната престъпна дейност на извършителите продължава по описа на Второ Районно управление „Полиция” – Добрич.", "date": "2017-07-19", "title": "Добрич: Трима непълнолетни са пребили възрастен мъж в село Крушари"}
{"url": "http://www.focus-news.net/news/2017/07/19/2417167/miroslav-borshosh-pristigna-v-sgradata-na-sofiyskata-okrazhna-prokuratura-za-da-bade-razpitan-za-ndk.html", "text": "Малко преди 11.00 часа Мирослав Боршош, който доскоро бе директор на Националния дворец на културата (НДК), пристигна в сградата на Окръжна прокуратура-София, където се очаква да бъде разпитан и да му бъде повдигнато обвинение за нецелево разходване на отпуснатите 17 млн. лв. за предстоящото председателство на България на ЕС, предаде репортер на Агенция \"Фокус\". Боршош запази мълчание на влизане в сградата. В следващите дни се очаква по същия казус да бъдат разпитвани министър Лиляна Павлова, заместник-премиерът Томислав Дончев и бившият министър на културата Вежди Рашидов. \r\nВесела ПЕТРОВА", "date": "2017-07-19", "title": "Мирослав Боршош пристигна в сградата на Софийската окръжна прокуратура, за да бъде разпитан за НДК"}
{"url": "http://www.focus-news.net/news/2017/07/19/2417172/prezidentat-rumen-radev-shte-prisastva-na-denya-za-visokopostaveni-gosti-na-mnogonatsionalnoto-uchenie-saber-guardian-2017.html", "text": "Президентът и върховен главнокомандващ на Въоръжените сили Румен Радев ще присъства на деня за високопоставени гости на най-голямото многонационално учение в Черноморския регион Saber Guardian 2017, което се провежда на учебния полигон „Ново село“ край Сливен на 20 юли. Това съобщиха от прессекретариата на държавния глава. Президентът Радев ще бъде посрещнат с военен ритуал.   \r\n„Saber Guardian 2017“ е ежегодно международно учение, което тази година се провежда в периода 11–20 юли под ръководството на Командването на Сухопътните войски на САЩ в Европа, съвместно с Въоръжените сили на страните-домакини.   \r\nБългария, Румъния и Унгария ще поделят домакинството на „SG17“, като интегрираните в него 18 учения ще бъдат проведени на територията на трите държави. \r\n  Основни военни обекти на територията на нашата страна са учебните полигони „Ново село“, „Корен“, „Шабла“ и летище „Безмер“.", "date": "2017-07-19", "title": "Президентът Румен Радев ще присъства на деня за високопоставени гости на многонационалното учение Saber Guardian 2017"}
{"url": "http://www.focus-news.net/news/2017/07/19/2417165/mvnr-prodalzhava-borbata-s-pozharite-v-harvatiya-i-cherna-gora-situatsiyata-ostava-uslozhnena.html", "text": "По информация на хърватските власти днес огънят отново се е разпалил в сметището Кареповац, гр. Сплит. Към момента той е потушен, но продължава да се разпространява дим в квартала на град Сплит, около мястото на пожара. Дежурните служби отбелязват, че няма опасност от нов пожар, но и че ситуацията не е безопасна. Към гражданите са отправени препоръки да затварят прозорците в домовете си, да включват климатици, ако имат такива и да не излизат, ако не е крайно необходимо. Това съобщиха от пресцентъра на българското Министерство на външните работи.  \r\nОбластният оперативен център на пожарната информира, че на територията на Жръновница, Тугаре, Строжанац и Сринйина през нощта не е имало сериозни проблеми. Въпреки, че на тази територия днес сутринта все още може да се види дим, не се наблюдава сериозен огън, а по-скоро спорадични пламъци, които пожарникарите веднага санират на терен. Ситуацията с пожарите като цяло се подобрява.   \r\nПо последна информация на властите в Черна гора, пожари продължават да бушуват в общините Подгорица, Никшич, Цетине, Даниловград, Херцег Нови и Тиват.  По информация на Бюрото за оперативна координация на службите за сигурност в противопожарната дейност са били активирани всички налични човешки, материални и организационни ресурси. На извънредна сесия вчера, 18 юли, вечерта, Бюрото е изразило специална благодарност за помощта, предоставена в рамките на Евроатлантическия координационен център за реагиране при бедствия и Европейския механизъм за гражданска защита -Украйна, Швейцария, България и Израел, както и съседните страни - Сърбия, Хърватия и Босна и Херцеговина - за готовността им да окажат подкрепа в противопожарната и реставрационна дейност.   \r\nБългарските дипломатически мисии в Загреб и Подгорица поддържат постоянен контакт с местните власти и следят за развитието на ситуацията около горските пожари.  Към този момент няма постъпила информация в дипломатическите мисии на Република България в Загреб и Подгорица за пострадали български граждани.   \r\nБългарски граждани, които желаят да получат актуална информация за обстановката в засегнатите от стихиите райони или да подадат сигнал за техни близки, могат да го направят на телефоните на двете мисии. : \r\n00 385 1 46 46 609 \r\n00 385 1 46 46 631 \r\n00 385 1 46 46 640 \r\nДежурен телефон на посолството: 00 385 984 69 808 : \r\n00 382 20 655 009 \r\nДежурен телефон на посолството: 00 382 69 143 298.", "date": "2017-07-19", "title": "МВнР: Продължава борбата с пожарите в Хърватия и Черна гора, ситуацията остава усложнена"}
{"url": "http://www.focus-news.net/news/2017/07/19/2417170/miroslav-borshosh-ofitsialno-poluchi-obvinenie-za-netselesaobrazno-razhodvane-na-sredstva-za-balgarskoto-evropredsedatelstvo.html", "text": "Доскорошният директор на НДК официално се сдоби с обвинение за нецелево разходване на отпуснатите 17 млн. лв. във връзка с предстоящото Българското председателство на Съвета на ЕС. За това съобщи самият той на излизане от сградата на Окръжна прокуратура- София, предаде репортер на Агенция \"Фокус\".\r\nВесела ПЕТРОВА", "date": "2017-07-19", "title": "Мирослав Боршош официално получи обвинение за нецелесъобразно разходване на средства за Българското европредседателство"}
{"url": "http://www.focus-news.net/news/2017/07/19/2417171/konstantin-raykov-kzp-povishavane-informiranostta-na-potrebitelite-za-tehnite-prava-e-prioritet-na-komisiyata-po-liniya-na-preventsiyata.html", "text": "По време на лятната почивка е еднакво важно да знаем правата си, да сме с усещането, че те са защитени и че има на кого да разчитаме за съдействие, в случай че все пак възникне някакъв проблем. В още по-голяма степен това е валидно, когато сме на почивка в чужда държава или на път. Ето защо приветствам вече традиционната инициатива на функциониращия към Комисията за защита на потребителите Европейски потребителски център – България за разкриването на еднодневни приемни в някои от по-големите морски градове и курорти, по време на които туристите – български и чуждестранни, могат да научат повече за своите права, да се снабдят с информационни материали и да получат експертна консултация. Това каза Константин Райков, член на Комисията за защита на потребителите (КЗП), на брифинг в Бургас по повод старта на информационна кампания на ЕПЦ, съобщиха от пресцентъра на комисията.  \r\n„За да се избегнат проблемите и неприятните преживявания при пътуване и почивки, потребителите трябва да се запознаят предварително със своите права. Защото нашите наблюдения показват, че когато хората знаят правата си и ги търсят, търговците ги спазват“, каза Игнат Арсенов, директор на ЕПЦ към КЗП. Според статистиката на ЕПЦ около една четвърт от жалбите и запитванията, получени в ЕПЦ за първите 6 месеца, са свързани с транспорта – закъснели полети, забавен или загубен багаж, проблеми при пътуване с автобус или с наемането на кола. Арсенов посъветва потребителите да пазят всички касови бележки и доказателствата, свързани с тяхното пътуване или почивка. Ако има проблеми – да се обърнат към търговеца и в случай че той не им съдейства, да потърсят ЕПЦ, когато спорът е трансграничен или КЗП, когато става въпрос за национален случай.\r\nРайков добави, че разкритите от КЗП за летния сезон виртуални приемни за консултации и сигнали при ползването на туристически услуги и покупки в търговската мрежа могат да бъдат полезни и на чуждестранните туристи. „В случай че граждани на друга държава се свържат с наши представители чрез тези приемни, ние имаме готовност да осъществим бърза връзка с Европейския потребителски център, който съдейства за разрешаването на трансгранични спорове, т.е. казусите между търговец от дадена държава и потребител от чужда страна”, обясни той.  \r\nОт началото на месец май КЗП е извършила над 1400 инспекции в туристически обекти по Черноморието, като са съставени 80 акта. Сред констатираните нарушенията са липса на менюта с цени и грамажи в заведения, отсъствие на удостоверението за категоризация или на информация за търговеца и на координати за връзка с него. Установени са и случаи на предоставяне на туристически услуги, които не отговарят на изискванията за определената категория на туристическия обект. \r\nИнформационната кампания на Европейския потребителски център стартира в понеделник в Поморие. В рамките на инициативата през юли и август ще бъдат разкривани еднодневни щандове на възлови места в центъра или на крайбрежните алеи на морски курорти, както и гишета на пътника на летищата във Варна и Бургас. Целта е предоставянето на информационни материали и консултации на гражданите на място за техните права при ползването на туристически услуги и при пътуване. \r\nСъбитията ще се проведат между 17.00 и 20.00 часа по следния график: \r\n19 юли – летище Бургас\r\n20 юли – Несебър, в началото на моста\r\n7 август – Св. Константин и Елена, централна автобусна спирка\r\n8 август – Варна, в началото на алеята в Морската градина, до Фестивалния център\r\n9 август –  летище Варна\r\n10 август – Златни пясъци, главната алея\r\n14 август – Равда, до Общината\r\n15 август – Автогара Юг в Бургас\r\n16 август – Бургас, Морската градина, до Пантеона\r\n17 август – Черноморец, главната алея.", "date": "2017-07-19", "title": "Константин Райков, КЗП: Повишаване информираността на потребителите за техните права е приоритет на комисията по линия на превенцията"}
{"url": "http://www.focus-news.net/news/2017/07/19/2417174/pravda-sarbiya-nato-shte-predizvika-kriza-i-shte-razpolozhi-voyski-v-cherna-gora.html", "text": "НАТО възнамерява да предизвика политическа криза и да изпрати специални части в Черна Гора, докато укрепи позициите си на Балканите, пише белградският \"Правда\", като се позовава на изявление на професора по геополитика от университета в Сан Франциско, Филип Ковачевич, дадено пред \"Спутник\".\r\nСпоред Ковачевич в плановете на пакта включва предизвикване на ситуация, която да изиска неговата намеса, за да \"се вкорени НАТО на Балканите\".\r\nФилип Ковачевич смята, че настоящото черногорско правителство и неговите решения са нелегитимни, след като е отказало референдум за членството на страната в НАТО.\r\nАнализаторът твърди, че Сърбия трябва да търси решение за своята сигурност в усложняващата се обстановка на Балканите. Като пример Ковачевич привежда отказа на Хърватия да получи руска помощ за гасенето на горските пожари..Тереза Герова", "date": "2017-07-19", "title": "\"Правда\" (Сърбия): НАТО ще предизвика криза и ще разположи войски в Черна Гора"}
{"url": "http://www.focus-news.net/news/2017/07/19/2417175/sofiya-sadebnata-palata-otvori-vrati-sled-podadeniya-po-rano-signal-za-bomba.html", "text": "Приключи проверката в Съдебната палата, за която по-рано тази сутрин бе подаден сигнал за бомба. Това съобщиха за Агенция \"Фокус\" от МВР. Сградата вече е отворила врати. \"Фокус\" припомня: В 08.01 часа мъжки глас се е обадил на тел. 112 с предупреждение за поставено взривно устройство в сградата на Съдебната палата в София. Заради сигнала Съдебната палата не е отвори врати в обичайното време, а остана затворена до приключване на проверката.", "date": "2017-07-19", "title": "София: Съдебната палата отвори врати, след подадения по-рано сигнал за бомба"}
{"url": "http://www.focus-news.net/news/2017/07/19/2417176/vidin-v-chetiri-naseleni-mesta-v-oblastta-shte-bade-narusheno-vodopodavaneto-zaradi-avarii.html", "text": "В четири населени места във Видинска област ще бъде нарушено водоподаването заради аварии, съобщиха от водоснабдителното дружество. До 13.00 часа ще бъде спряна питейната вода в селата Градец и Иново заради отстраняване на авария на главен водопровод. Частично ще бъде спряно водоподаването до 14.00 часа в град Брегово, аварията, която се отстранява е на уличен водопровод. В село цар Петрово заради авария също на уличен водопровод водата ще бъде спряна до 15.00 часа.\r\nАнна ЛОЗАНОВА", "date": "2017-07-19", "title": "Видин: В четири населени места в областта ще бъде нарушено водоподаването заради аварии"}
{"url": "http://www.focus-news.net/news/2017/07/19/2417173/byurhan-abazov-dps-ogranichenie-varhu-svobodnoto-targuvane-sas-zemedelska-zemya-ne-mozhe-da-se-vavede-ot-nito-edna-strana-chlenka-na-es.html", "text": "Ограничение върху свободното търгуване със земеделска земя по принцип не може да се въведе от нито една от страните членки на ЕС. Това каза пред журналисти народният представител от ПГ на ДПС Бюрхан Абазов по повод предложението на БСП за ограничения при продажбата на земеделска земя, предаде репортер на Агенция „Фокус“. „По този въпрос ДПС винаги е имала последователна и принципна позиция, така както и в предния парламент сме гласували по същия начин. Позицията ни в това Народно събрание е същата“, коментира той. „Позицията ни е такава, каквато е в договора за функциониране на ЕС. Бидейки страна членка на ЕС, още през 2007 година сме се съгласили на основни принципи, за разлика от колегите от БСП не говоря нито емоционално, нито с прилагателни“, посочи Бюрхан Абазов. „Когато сме ставали членове на ЕС, сме приели задължението да има свободно движение на стоки и капитали, така че това е основно правило и няма как да избягаме от това“, заяви той. „Има 5 държави, срещу които върви наказателна процедура в момента и като нас са въвели ограничителни режими под различни форми. Ако при нас формата за ограничаване е уседналост, в другите страни има други форми на ограничение, например професионален ценз или да имаш задължително земеделско стопанство“, обясни Бюрхан Абазов и допълни, че при тях има наказателна процедура и в срок до август-септември тази година те са задължени да премахнат тези ограничения. „Това ли е пътят - да се съгласяваме да плащаме наказателни глоби, а не да вървим по принципа на ЕС“, попита народният представител от ДПС.\r\nБиляна ИВАНОВА", "date": "2017-07-19", "title": "Бюрхан Абазов, ДПС: Ограничение върху свободното търгуване със земеделска земя не може да се въведе от нито една страна членка на ЕС"}
{"url": "http://www.focus-news.net/news/2017/07/19/2417177/der-stern-sayuzat-hdshss-uvelichava-predninata-si-pred-gsdp-pokazva-prouchvane.html", "text": "Близо два месеца преди изборите за федерален парламент Съюзът (ХДС/ХСС) увеличи леко преднината си пред Германската социалдемократическа партия (ГСДП), съобщава седмичното издание Der Stern.\r\nПроучване, проведено съвместно с телевизионния канал RTL показва, че Съюзът (ХДС/ХСС) може да разчита на подкрепата на 40 % от германските избиратели – или на 18 % повече, отколкото социалдемократите, рейтингът на които остава на ниво от 22 %. \r\nАко изборите за Бундестаг бяха тази седмица, за „Левица“ щяха да гласуват девет на сто от имащите право на глас. „Зелени“ и Свободната демократическа партия може да разчитат на подкрепа от осем процента от избирателите. „Алтернатива за Германия“ остава на ниво от седем процента.Тереза Герова", "date": "2017-07-19", "title": "Der Stern: Съюзът (ХДС/ХСС) увеличава преднината си пред ГСДП, показва проучване"}
{"url": "http://www.focus-news.net/news/2017/07/19/2417179/mvr-pozharnikarite-shte-otbelezhat-denya-na-sveti-prorok-iliya.html", "text": "За поредна година на 20 юли служителите на ГД „Пожарна безопасност и защита на населението” ще отбележат деня на Свети Пророк Илия, съобщиха от пресцентъра на МВР. Светецът е покровител на огъня и гръмотевиците и закрилник на пожарникарите. Традиционно представители на Българската православна църква ще отслужат празничен водосвет за здраве и благополучие на огнеборците. Службата ще се състои утре, 20 юли, от 10,30 часа пред параклиса в двора на ГДПБЗН (ул. „Пиротска“ №171А). Непосредствено след това ще бъдат поднесени цветя пред Мемориала на пожарникарите, загинали при изпълнение на служебния си дълг.", "date": "2017-07-19", "title": "МВР: Пожарникарите ще отбележат деня на Свети Пророк Илия"}
{"url": "http://www.focus-news.net/news/2017/07/19/2417180/gabrovo-gerb-podpomogna-lechenieto-na-dve-detsa.html", "text": "Местната структура на ГЕРБ - Габрово дари средства за подпомагане лечението на две габровски деца, съобщиха от пресцентъра на партията. 16-годишният Мехмед Салим, който страда от хроничен нефритен синдром и се нуждае от бъбречна трансплантация, е системно подпомаган от структурата на ГЕРБ от близо три години. \r\nГЕРБ - Габрово подпомогна и лечението на 10-годишната Преси. В нейна подкрепа се обедини целият град с благотворителни инициативи и дарения. Детето е с вродено заболяване Spina bifida, което й пречи да ходи нормално и трябва да бъде оперирана до една година. За това са необходими 22 400 евро. \r\nДаренията от ГЕРБ-Габрово са от средства от партийната субсидия.", "date": "2017-07-19", "title": "Габрово: ГЕРБ подпомогна лечението на две деца"}
{"url": "http://www.focus-news.net/news/2017/07/19/2417181/ministar-ekaterina-zaharieva-krizite-s-atentati-i-prirodni-bedstviya-po-sveta-dokazaha-che-balgarskata-diplomaticheska-sluzhba-e-vinagi-na-myasto-vinagi-na-liniya.html", "text": "Кризите с атентати и природни бедствия по света доказаха, че българската дипломатическа служба е винаги на място, винаги на линия. Това каза вицепремиерът и министър на външните работи Екатерина Захариева по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. „Искам да ви поздравя и да ви благодаря, затова че вие сте отговорни, затова че вие представлявате България, затова че вие се грижите за нашите съграждани зад граница, че вие всеки ден 24 часа сте на линия“, каза Захариева.  \r\nДеница КИТАНОВА", "date": "2017-07-19", "title": "Министър Екатерина Захариева: Кризите с атентати и  природни бедствия по света доказаха, че българската дипломатическа служба е винаги на място, винаги на линия"}
{"url": "http://www.focus-news.net/news/2017/07/19/2417182/targovishte-zadarzhana-e-60-godishna-obvinena-v-pritezhanie-na-aktsizni-stoki-bez-banderol-na-stoynost-7-855-leva.html", "text": "60-годишната Виолета Ст. от Попово е привлечена като обвиняема за държане на акцизни стоки без бандерол на стойност 7 855 лева – престъпление по член 234, ал. 2, т. 1, във връзка с ал. 1 от Наказателния кодекс, извършено повторно. С постановление на Районната прокуратура в Попово обвиняемата е задържана за срок до 72 часа. Това съобщиха от пресслужбата на Апелативна прокуратура – Варна.\r\nДнес прокуратурата ще внесе искане в Поповския районен съд за вземане на постоянна мярка за неотклонение „Задържане под стража“ спрямо Виолета Ст.\r\nОт събраните при разследването доказателства се установява, че към 26 май 2017 г. в дома си в Попово 60-годишната жена е държала акцизни стоки без бандерол на стойност 7855 лева.  При претърсване в къщата й са открити и иззети почти 32 кг нарязан тютюн за пушене и 1800 цигари „Карелия слимс“.\r\nПрестъплението, в което е обвинена Виолета Ст., е извършено повторно. Тя е осъждана вече за същото престъпление на 6 месеца лишаване от свобода с 3-годишен изпитателен срок от Районния съд в Попово. Обвиняемата е безработна и единствените й доходи са от дейността й, свързана с акцизните стоки без бандерол.", "date": "2017-07-19", "title": "Търговище: Задържана е 60-годишна, обвинена в притежание на акцизни стоки без бандерол на стойност 7 855 лева"}
{"url": "http://www.focus-news.net/news/2017/07/19/2417185/plovdiv-narodnite-predstaviteli-d-r-hristo-grudev-i-zapryan-yankov-chestvaha-180-godini-ot-rozhdenieto-na-vasil-levski-v-karlovo.html", "text": "Народните представители от ГЕРБ, придружени от областния координатор на ГЕРБ - Пловдив област Розалин Петков, общинският ръководител на ГЕРБ - Карлово Данка Люртова, общински съветници от ГЕРБ, членове и симпатизанти, присъстваха на тържествена митинг-заря, посветена на 180 години от рождението на Васил Левски в Карлово, съобщиха от пресцентъра на партията. В родния град на Апостола бе кулминацията на тържествата за отбелязване на  годишнината. По този повод областният координатор Розалин Петков изпрати до кмета на общината д-р Емил Кабаиванов поздравителен адрес.\r\n„Бих искал да честитя на Вас и на всички карловци 180-годишнина от рождението на Васил Левски. Заветите на Левски са вечно живи и вярвам, че днес те ръководят работата Ви като кмет  на Карлово. Както е казал Апостолът на свободата: „Всичко се състои в нашите задружни сили. Васил Левски е личност, която фокусира в себе си националната ни гордост. Той е обединител на нацията, пример за подражание на всички поколения българи, независимо от историческата епоха, в която са живели. Затова нека славим, почитаме, уважаваме и  да се прекланяме пред Васил Левски – Апостолът на българската свобода“, се казва в неговото обръщение.\r\nСлед официалната церемония пред паметника на Левски народните представители д-р Христо Грудев, Запрян Янков, областният координатор Розалин Петков и представителите на ГЕРБ сведоха глави и отдадоха почит пред Апостола. В знак на уважение те поднесоха венци и цветя пред паметника на националния герой.\r\nуважение те поднесоха венци и цветя пред паметника на Васил Левски.", "date": "2017-07-19", "title": "Пловдив: Народните представители д-р Христо Грудев и Запрян Янков честваха 180 години от рождението на Васил Левски в Карлово"}
{"url": "http://www.focus-news.net/news/2017/07/19/2417178/miroslav-borshosh-zastavam-zad-rabotata-si-vsichko-koeto-sme-napravili-e-znachimo-i-po-zakonen-pat.html", "text": "Заставам зад работата си, всичко, което сме направили е значимо и по законен път. Това каза пред журналисти доскорошният директор на Националния дворец на културата (НДК) Мирослав Боршош, след като му бе повдигнато обвинение за нецелесъобразно изразходване на средства за Председателството на Съвета на ЕС, предаде репортер на Агенция „Фокус“. „Бях привлечен като обвиняем за нецелесъобразно изразходвани средства. Поисках, но не ми бяха предоставени никакви доказателства“, заяви Боршош. „Не се отказвам от всичко, което съм свършил през тези две години. Заставам зад работата си, зад всичко, което сме постигнали и всичко, което сме направили е не само важно и значимо, но и по-законен път. Така че във вторник при временната комисия ще представя своята позиция и истината по случая“, допълни още той. \r\nВесела ПЕТРОВА", "date": "2017-07-19", "title": "Мирослав Боршош: Заставам зад работата си - всичко, което сме направили е значимо и по законен път"}
{"url": "http://www.focus-news.net/news/2017/07/19/2417183/nachalnikat-na-kat-patna-politsiya-v-plovdiv-nikolina-dzhambova-e-osvobodena-ot-dlazhnost.html", "text": "Началникът на КАТ „Пътна полиция“ в Пловдив Николина Джамбова е освободена от длъжност от днес, със заповед на министъра на МВР Валентин Радев. Това съобщи за Радио „Фокус” - Пловдив говорителят на ОДМВР-Пловдив. От Областната дирекция на МВР не съобщават засега мотивите за освобождаването ѝ. Джамбова бе в отпуск, през което време я заместваше Йордан Милушев. Той ще изпълнява нейната длъжност до назначаването на друг на поста. \r\nЦветана ТОНЧЕВА", "date": "2017-07-19", "title": "Началникът на КАТ „Пътна полиция“ в Пловдив Николина Джамбова е освободена от длъжност"}
{"url": "http://www.focus-news.net/news/2017/07/19/2417184/afp-nay-malko-20-tsivilni-sa-zaginali-pri-vazdushen-udar-v-yemen.html", "text": "При въздушен удар, насочен срещу група разселени йеменци, са убити най-малко 20 цивилни, по-голямата част от които са част от едно и също семейство. Това се казва в изявление на ООН, предава AFP.\r\nАтаката е извършена в следобедните часове на вторник, когато групата цивилни е била поразена от бомбардировка, се казва в изявлението на ООН.\r\nПо данни на местни жители ударите са нанесени от самолети на коалицията, водена от Саудитска Арабия..Тереза Герова", "date": "2017-07-19", "title": "AFP: Най-малко 20 цивилни са загинали при въздушен удар в Йемен"}
{"url": "http://www.focus-news.net/news/2017/07/19/2417186/ministar-ekaterina-zaharieva-predsedatelstvoto-e-shans-za-balgariya-da-pokazhe-che-mozhe-da-tarsi-kompromis-i-da-izvede-golyama-chast-ot-vazhnite-dosieta-na-es-do-uspeshen-kray.html", "text": "Председателството е шанс за България да покаже, че може да търси компромис и да изведе голяма част от важните досиета на ЕС до успешен край. Това каза вицепремиерът и министър на външните работи Екатерина Захариева по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. „Най-важното нещо е така да разделим тези досиета -  такива, които са с възможност за успешно приключване, такива, които са с чувствителност за голяма част от държавите и които са чувствителни за голяма част от нашата външна политика“, каза министърът на външните работи. Според нея въпреки чувствителните досиета, те трябва да бъдат доведени до успешен край. Захариева посочи, че тази и следващата година най-важната задача пред всички  посланици е председателството, което поема България 6 месеца по-рано. „Работата на някои от вас вече по председателството вече започна“, обърна се министърът на външните работи към посланиците. По думите ѝ председателството освен предизвикателство е голям шанс и възможност за България. \r\nДеница КИТАНОВА", "date": "2017-07-19", "title": "Министър Екатерина Захариева: Председателството е шанс за България да покаже, че може да търси компромис и да изведе голяма част от важните досиета на ЕС до успешен край"}
{"url": "http://www.focus-news.net/news/2017/07/19/2417187/d-r-emiliya-baeva-zam-kmet-na-dobrich-na-vsichki-zhelaeshti-roditeli-detsata-shte-badat-obhvanati-v-detskite-yasli-v-grada.html", "text": "На всички желаещи родители децата ще бъдат обхванати в детските ясли в града. Това заяви д-р Емилия Баева, зам.-кмет „Хуманитарни дейности“ в Община град Добрич, предаде кореспондент на Радио „Фокус” – Варна. От тази година поетапно Община град Добрич въведе електронно подаване на заявления за прием в детските заведения. Според зам.-кмета начинанието е успешно и доказателство за това е, че 92% от децата са приети в детски градини по първо желание и 89% от децата – в детските ясли, също по първо желание. „За мен това е един голям успех. Разбира се като всяко нещо, което правим за първи път, имаше малко неясноти. Говоря основно за детските ясли, част от майките не бяха разбрали точно указанията“, коментира д-р Баева. Тя припомни, че за детските ясли бе направено първо класиране през месец юни. Софтуерната програма изисква при подаване на заявления в определено квадратче да бъде отбелязано кога детето ще участва в класирането. Оказва се, че на практика много от родители с допуснали грешка и са отбелязвали месеца, в който желаят детето им да започне да посещава детска ясла. Това автоматично препраща тези деца в по-късен месец за класиране, обясни д-р Баева. Искането на някои родители от сега да подават заявления, но за начало на посещение в детска ясла през април следващата година, е невъзможно, защото това означава, че трябва да се пазят места за тези деца и тези места да остават незаети, което би ощетило други, чиито родители желаят детето им да посещава детска ясла тази година. \r\nЗам.-кметът подчерта, че в края на всеки месец на сайта на Община град Добрич ще бъдат публикувани свободните места и ще се прави класиране, нормативната уредба позволява това. В момента системата е отворена за редактиране до 28 юли за трето класиране. Записването на децата ще започне от 31 юли до 4 август. 440 са местата в детските ясли в 22 групи. 395 са записаните до второ класиране деца, след него около десетина, каза д-р Баева. Пълна информация за свободните места, сроковете за кандидатстване и записване, както и класирането на даден етап, е публикувана на сайта на Общината в рубриката „Услуги и информация“ на сайта на Община град Добрич, подлинк Е-услуги, „Прием в детските заведения“. \r\nЖулиета НИКОЛОВА", "date": "2017-07-19", "title": "Д-р Емилия Баева, зам.-кмет на Добрич: На всички желаещи родители децата ще бъдат обхванати в детските ясли в града"}
{"url": "http://www.focus-news.net/news/2017/07/19/2417189/gazeta-express-prezidentat-na-kosovo-pokani-predstaviteli-na-politicheskite-partii-za-konsultatsii.html", "text": "Държавният глава на Косово Хашим Тачи покани представители на политическите партии в страната на консултации, които трябва да се проведат следващия понеделник, 24 юли, съобщава вестник Gazeta Express.\r\n„Президентът Тачи реши да свика среща с представителите на политическите партии следващия понеделник с цел постигане на споразумение за определяне на датата на Учредителното заседание на парламента“, потвърди пред медиите политическият съветник на косовския лидер.\r\nНа 11 юни в най-младата държава на Балканския полуостров бяха проведени предсрочни парламентарни избори. Нито една от партиите не получи необходимата подкрепа за стабилно мнозинство в парламента и съставянето на ново правителство. Президентът е длъжен свика Учредителното събрание на парламента в срок от 30 дни след удостоверяване на резултатите от изборите, което се случи на 7 юли, припомнят от редакцията. Тереза Герова", "date": "2017-07-19", "title": "Gazeta Express: Президентът на Косово покани представители на политическите партии за консултации"}
{"url": "http://www.focus-news.net/news/2017/07/19/2417188/premierat-boyko-borisov-balgariya-e-zavidno-stabilna-na-fona-na-tselite-balkani.html", "text": "България е завидно стабилна на фона на целите Балкани. Това каза премиерът Бойко Борисов по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. „Нашите предложния са такива, които са в абсолютен унисон и с това, което Брюксел желание, това, което е добре за Западните Балкани и разбира се, в интерес на България“, посочи Борисов и уточни, че Берлинският процес касае оста север-юг и шестте държави в Западните Балкани. Според него всяка една държава от Балканите трябва да има излаз към другите, а не да е капсулирана. Борисов посочи, че е щастлив за транспортния коридор № 8. „Още веднага бяха дадени авансите и за връзката София – Белград, имаме София–Солун, имаме София-Истанбул, имаме София – Бургас“, допълни Борисов. Той посочи, че след България председателството се поема от Австрия, а след това Румъния. По думите му тук България е важен участник в Дунавската и Черноморската стратегия. Премиерът уточни, че в началото на септември във Варна ще има смесено заседание между България и Румъния. Според него става една много добра програма за свързаност на целите Балкани.\r\nДеница КИТАНОВА", "date": "2017-07-19", "title": "Премиерът Бойко Борисов: България е завидно стабилна на фона на целите Балкани"}
{"url": "http://www.focus-news.net/news/2017/07/19/2417192/kyustendil-obshtina-dupnitsa-podgotvya-bezplatno-lyatno-kino-s-istoricheski-filmi.html", "text": "Община Дупница подготвя безплатно лятно кино с исторически филми. Това каза пред Радио „Фокус” – Кюстендил Христо Апостолов, експерт в Община Дупница. „Планирано е лятното кино да започне на 29 юли, когато киноекранът ще бъде поставен в парк „Рила”. Киното ще бъде безплатно за всички жители и гости на Дупница. Прожекции ще има в сряда, петък и събота”, посочи Апостолов. Първата прожекция ще бъде на филма „681-Величието на хана“. До 15 септември ще се излъчват и други исторически филми, свързани с българските владетели от миналото.\r\nВенцеслав ИЛЧЕВ", "date": "2017-07-19", "title": "Кюстендил: Община Дупница подготвя безплатно лятно кино с исторически филми"}
{"url": "http://www.focus-news.net/news/2017/07/19/2417190/dha-iznenadvashta-sreshta-na-binali-yaldaram-s-erdogan.html", "text": "Турският министър-председател Бинали Йълдъръм отива днес по обяд в Президентския дворец „Бештепе” за да разговаря с държавния глава Реджеп Тайип Ердоган, предаде информационната агенция Доган хабер ажансъ (ДХА). Началото на изненадващата и непредвидена предварително среща е в 12.00 часа, посочва още ДХА. Георги Димов", "date": "2017-07-19", "title": "ДХА: Изненадваща среща на Бинали Йълдъръм с Ердоган"}
{"url": "http://www.focus-news.net/news/2017/07/19/2417193/premierat-boyko-borisov-politicheskite-eliti-v-stranite-koito-sa-kandidat-chlenki-za-es-tryabva-da-nameryat-neobhodimiya-sgovor-i-tolerantnost-pomezhdu-si-i-da-ne-prechat-na-svoite-darzhavi-da-varvyat-napred.html", "text": "Политическите елити в страните, които са кандидат-членки за ЕС, трябва да намерят необходимия сговор и толерантност помежду си и да не пречат на своите държави да вървят напред. Това каза премиерът Бойко Борисов по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. По думите му политиците в страните от Западните Балкани трябва да дадат перспектива на своите народи. По отношение на Турция, министър-председателят коментира: „Не можем да се месим във вътрешните работи на никоя страна. Не го и правим, но се опитваме да бъдем в добри и балансирани отношения с тях“, каза той и посочи, че имаме нулев процент миграционен натиск на границата. „Ако се върнем година назад това беше най-големият страх на Балканите. Ние ставахме и лягахме с миграционния процес. Бяха избори тогава и най-некоректно политически точно това се използваше“, обясни премиерът. \r\nДеница КИТАНОВА", "date": "2017-07-19", "title": "Премиерът Бойко Борисов: Политическите елити в страните, които са кандидат-членки за ЕС, трябва да намерят необходимия сговор и толерантност помежду си и да не пречат на своите държави да вървят напред"}
{"url": "http://www.focus-news.net/news/2017/07/19/2417195/premierat-boyko-borisov-nay-krivata-i-napregnata-chast-ot-pregovorite-za-brekzit-shte-badat-po-vreme-na-nasheto-predsedatelstvo-na-saveta-na-es.html", "text": "Най-кривата и напрегната част от преговорите за Брекзит ще бъдат по време на нашето председателство на Съвета на ЕС. Това каза премиерът Бойко Борисов по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. По думите на премиера преговорите за Брекзит вървят много трудно. „Не знам дали ще се разберат. Усеща се огромно напрежение между всички нас вече“, каза премиерът. „Като православни християни знаем, че Господ на силните дава изпитания“, каза още Борисов за Брекзит. Той посочи, че е доволен от посланиците в Германия, Франция, Италия, Хърватска, Турция, Гърция.\r\nДеница КИТАНОВА", "date": "2017-07-19", "title": "Премиерът Бойко Борисов: Най-кривата и напрегната част от преговорите за Брекзит ще бъдат по време на нашето председателство на Съвета на ЕС"}
{"url": "http://www.focus-news.net/news/2017/07/19/2417197/pravitelstvoto-prie-natsionalna-strategiya-za-borba-s-trafika-na-hora-2017-2021-g.html", "text": "Правителството прие Национална стратегия за борба с трафика на хора за периода 2017 - 2021 г. Това съобщиха от правителствената информационна служба. Цялостната организация и контрол по изпълнението на документа се възлага на председателя на комисията за борба с трафика на хора към Министерския съвет. Стратегията обхваща националната политика в областта на трафика на хора в дългосрочен план и формулира приоритетите и целите, свързани с ефективното противодействие на престъплението и на последиците от него. \r\nСред приоритетите на документа са: активна превенция сред обществото с фокус уязвими групи; повишена идентификация, закрила, помощ и подкрепа на жертвите на трафика, без значение на тяхната етническа, национална, религиозна и полова принадлежност; ефективно преследване и наказание на престъплението; засилена междуведомствена и международна координация и сътрудничество; незабавна, компетентна и отговаряща на реалните потребности на детето, реакция по отношение на трафика на деца.", "date": "2017-07-19", "title": "Правителството прие Национална стратегия за борба с трафика на хора 2017 - 2021 г."}
{"url": "http://www.focus-news.net/news/2017/07/19/2417194/blagoevgrad-posterna-izlozhba-posvetena-na-zhivota-i-deloto-na-vasil-levski-mozhe-da-bade-razgledana-pred-istoricheski-muzey-petrich.html", "text": "Постерна изложба, посветена на живота и делото на Васил Левски, може да бъде разгледана пред Исторически музей – Петрич. Това каза за Радио „Фокус“ – Пирин Сотир Иванов, директор на музея. Изложбата е разположена пред Централната зала на музея, която се намира на площад „Възраждане“. Постерите ще могат да бъдат видени през следващите няколко дни от 09.00 до 17.00 часа.\r\nСпоред Сотир Иванов чрез експонирането на изложба и то по този начин (докато човек отива до кафето, на работа или се разхождате с неговите приятели) ще може да се види нещо, което ще го провокира да си кажем: „Това са идеите на Левски, неговите действия, но част от това, което той е направил, е част от мен“.\r\nЛивия НИНОВА", "date": "2017-07-19", "title": "Благоевград: Постерна изложба, посветена на живота и делото на Васил Левски, може да бъде разгледана пред Исторически музей – Петрич"}
{"url": "http://www.focus-news.net/news/2017/07/19/2417191/spetsializirano-zveno-antikoruptsiya-obvini-bivshiya-direktor-na-ndk-v-netselevo-razhodvane-na-sredstva-i-v-bezstopanstvenost.html", "text": "Специализирано звено „Антикорупция“ – СГП привлече в качеството на обвиняем Мирослав Боршош – бивш изпълнителен директор на „НДК- КСЦ“ ЕАД за нецелево разходване на средства (чл. 254 А, ал.2 от НК) и в умишлена безстопанственост (чл. 219 ал.3 вр. с ал.1 от НК). Това съобщиха от пресцентъра на Прокуратурата. Обвинението е по разследване на СЗА, образувано на 8 юни 2017 г. по материали от извършена от ДАНС проверка. От извършените до момента действия по делото - разпити на свидетели и изготвена съдебно-счетоводна експертиза е установено следното: \r\nС решение на Министерски съвет от 3 август 2016 г. е увеличен бюджетът на Националния дворец на културата със 17 млн. лева, като средствата са били с целево предназначение – за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година. \r\nОт събраните до момента доказателства е установено, че след получаването на средствата, в периода от 23 август 2016 г. до 31 януари 2017 г. в нарушение на Закона за публичните финанси, Мирослав Боршош е разпоредил част от целевите средства – в размер на 1 718 243 лева да бъдат изразходвани за заплащане на разходи, които не са свързани с дейностите, за които са били отпуснати.  От това са настъпили вредни последици за държавата в размер на 1 718 243 лв. , което обоснова ангажиране на наказателната му отговорност за престъплението по чл. 254А, ал.2 от НК. \r\nВ хода на разследването е установено, че в периода 18 септември 2015 г. – 27 септември 2016 г. Мирослав Боршош умишлено не е положил достатъчно грижи за управлението на повереното му имущество и от това са последвали значителни вреди за „НДК - КСЦ“ ЕАД в размер на 28 399 лв. – престъпление по чл. 219 ал.3 във вр. с ал.1 от НК. \r\nНа 9 септември 2015 г. Мирослав Боршош е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил м. „Ситроен С4“ и с микробус м.“ Хюндай“. Въпреки това и преди да изчака решението на МС, на 18 септември 2015 г. Боршош като изпълнителен директор на НДК е сключил  договор при условията на оперативен лизинг за отдаване на автомобил м.“Лексус ЛС 600“ за срок от 12 месеца, за което е заплатена сумата от 14 199 лв. На 16.10.2015г. Министерският съвет е уважил искането на Мирослав Боршош от 9 септември 2015г. и на „НДК-КЦС“ ЕАД е  предоставен за временно ползване и стопанисване автомобил м. „Пежо 607“. Изпълнителният директор не е прекратил договора за оперативен лизинг, а на следващата година (на 27 септември 2016 г.) отново е сключил договор при условията на оперативен лизинг за автомобил м.“Лексус ЛС 600“, за което отново са заплатени средства в размер на 14 199 лв. \r\nНа Мирослав Боршош е взета мярка за неотклонение „Подписка“. \r\nПовдигнатите днес обвинения са начални работни обвинения. Продължава събирането на нови доказателства и анализ на целия събран доказателствен материал. Продължава анализът на плащания с бюджетни средства не за целта, за която те са били отпуснати, както и анализът на договорите с външни изпълнители, които Боршош като изпълнителен  директор е сключвал. Посоченият по – горе договор за оперативен лизинг на лек автомобил м. „Лексус ЛС 600“ е само един от тези договори. До настоящия момент са изискани всички такива договори, сключени от изпълнителния директор до месец юни 2017 година –  над 4 000 на брой. \r\nВеднага след приключването на финансовата инспекция от АДФИ, ще бъде изискан докладът от тази инспекция с оглед констатациите и изводите,  касаещи законосъобразността на проведените обществени поръчки за строителство и ремонт на сградата на НДК за нуждите на предстоящото  председателство на  Р България на Съвета на Европейския съюз през 2018 година.", "date": "2017-07-19", "title": "Специализирано звено „Антикорупция“ обвини бившия директор на НДК в нецелево разходване на средства и в безстопанственост"}
{"url": "http://www.focus-news.net/news/2017/07/19/2417196/veliko-tarnovo-vavezhda-se-vremenna-organizatsiya-na-dvizhenieto-za-otkrivaneto-na-mezhdunaroden-folkloren-festival.html", "text": "Въвежда се временна организация на движението на 22 юли, събота, съобщиха от пресцентъра на Община Велико Търново. Във връзка с откриване на двадесетото издание на Международен фолклорен фестивал „Велико Търново“ ще настъпят следните временни промени в организация движението на МПС:\r\nНа 22 юли, събота:  \r\n- във връзка с провеждането на дефиле на участниците в Международен фолклорен фестивал „Велико Търново“ за движение ще бъде затворена улица „Васил Левски“ от Студентски стол № 2 до сградата на Община Велико Търново в периода от 17.30 до 19.30 часа;\r\n- във връзка с излъчването на Аудио-визуалният спектакъл „Царевград Търнов – звук и светлина“ ще бъде затворен за движение площад „Цар Асен 1“, както и прилежащите му улици в периода от 22.15 до 23.00 часа.", "date": "2017-07-19", "title": "Велико Търново: Въвежда се временна организация на движението за откриването на международен фолклорен фестивал"}
{"url": "http://www.focus-news.net/news/2017/07/19/2417198/pleven-grazhdani-postaviha-vazhni-vaprosi-pred-narodniya-predstavitel-ot-gerb-plamen-tachev.html", "text": "Много граждани дойдоха, за да се срещнат с депутата от ГЕРБ Пламен Тачев в приемния му ден в Плевен, съобщиха от пресцентъра на партията. Те поставиха пред него не само лични проблеми, но и такива, които са от национално значение. Да се насочат средства за провеждане на Национална програма за профилактика на младите хора, която ще гарантира здравето и подготовката им за бъдещи родители, предложи плевенски лекар. Той заяви, че държавната политика  за финансиране на ин витро процедурите е добра идея.\r\nДа се изравни или повиши изкупната цена на електроенергията от енерговъзобновяеми източници. Това поискаха работещи в бранша. Те споделиха, че на този етап има големи разлики за отделните производители.\r\nМлади спортисти благодариха на народния представител Пламен Тачев за оказаната помощ, която е била решаваща, за да могат да се явят на състезание. Момчетата от Спортен клуб „Скорпион“ го зарадваха с успехите, които са постигнали на Републиканското първенство по кик-бокс. Димитър Пенчев и Преслав Найденов са спечелили златни медали и правото да участват на световното първенство в Бразилия през септември. Станислав Цанов се е класирал на второ място, а Алекс Петров, Веселин Минков, Николай Цоков и Михаил Енев на трето. Сега те отново потърсиха съдействието му  за осигуряване на финансови средства, необходими за екипировка и пътуване за предстоящи състезания.", "date": "2017-07-19", "title": "Плевен: Граждани поставиха важни въпроси пред народния представител от ГЕРБ Пламен Тачев"}
{"url": "http://www.focus-news.net/news/2017/07/19/2417200/dobrich-priklyuchi-vtoroto-klasirane-za-priem-na-detsa-v-detskite-gradini.html", "text": "Приключило е второто класиране за прием на деца в детските градини. Това съобщи д-р Емилия Баева, зам.-кмет „Хуманитарни дейности“, предаде кореспондент на Радио „Фокус” – Варна. За разлика от детските ясли при детските градини, които са организирани по друга Наредба, не е възможно всеки месец да бъдат обявявани свободни места и да се прави класиране. В момента тече срокът за записване на децата, които ще започнат да посещават занятия от 15 септември. На 2 август ще бъдат обявени свободните места за трето класиране, съобщи зам.-кметът. От тази дата ще бъдат включени в системата и деца, навършили 2 години. Според новия закон те могат да посещават детски градини. \r\nКато детски лекар зам.-кметът посочи, че според нея деца на тази възраст се гледат по-добре от медицински сестри в детските ясли, тъй като на 2 години за децата е по-добре да бъдат гледани и да се спомага за формиране на навици при тях. „Едно дете, което е посещавало детска ясла, е по-лесно да се адаптира в детската градина, защото то вече има навици. Но има родители, които по причина, че голямото дете е в детска градина или близо им е детската градина, а детската ясла – далеч, нямат превозни средства, Законът им разрешава и ние няма как да спрем желанието на родителите да си дадат децата в детски градини“, коментира д-р Баева. Тя допълни, че в града има достатъчно яслени групи и не е необходимо в детски градини да бъдат разкривани такива, тъй като трябва да бъдат осигурявани медицински сестри. Много е трудно с осигуряването на кадри. Трудно се намират учители, а още по-трудно – медицински сестри. Дори практиката показва, че след публикуване на две поредни обяви няма явили се желаещи за тази позиция. Към момента са обявени свободни позиции за три детски ясли и Общината има надежда, че към месец септември ще бъде осигурен персонал и няма да се стигне до съкращаване на групи. \r\nЖулиета НИКОЛОВА", "date": "2017-07-19", "title": "Добрич: Приключи второто класиране за прием на деца в детските градини"}
{"url": "http://www.focus-news.net/news/2017/07/19/2417203/traditsionniyat-natsionalen-sabor-na-bsp-na-v-buzludzha-shte-se-provede-na-28-i-29-yuli.html", "text": "Традиционният Национален събор на БСП на в. Бузлуджа ще се проведе на 28 и 29 юли, съобщиха от пресцентъра на партията.", "date": "2017-07-19", "title": "Традиционният Национален събор на БСП на в. Бузлуджа ще се проведе на 28 и 29 юли"}
{"url": "http://www.focus-news.net/news/2017/07/19/2417201/ministar-nikolina-angelkova-veche-podgotvyame-lyato-2018.html", "text": "Летният сезон отчита все по-добри резултати и вече продаваме дестинация България за Лято 2018 г. Прогнозите към момента за тази година са за ръстове от 7-10% в посещенията на чуждестранни туристи в нашата страна. Това заяви министърът на туризма Николина Ангелкова в студиото на телевизия България он ер тази сутрин, съобщиха от пресцентъра на министерството. \r\nПо повод сравнението на туристическите услуги в България и Гърция тя припомни, че въпросът се повдига всяко лято, но няма еднакви мерки за сравнение, защото природните дадености са съвсем различни. На база официалната статистика обаче мога да кажа, че почти толкова българи отиват в Гърция, колкото и гърци – в България, поясни министърът. Тя цитира данни, че за периода януари-май 2017 г. 370 000 гърци са посетили България, което е около 18% ръст и бележи първо място в класацията на НСИ. В същото време 494 000 българи са пребивавали в Гърция.\r\nМинистър Ангелкова подчерта, че Министерството на туризма работи активно, за да направи почивката в страната по-атрактивна и конкурентна, а България да бъде все по-предпочитана като дестинация. Подготвили сме нормативни промени за групиране на плажовете, за да могат да бъдат съобразени предлаганите услуги с индивидуалните им характеристики. От това зависи и цената на плажните принадлежности, акцентира министър Ангелкова. \r\nНа въпрос за ситуацията на морски плаж „Делфин“ и съмненията за незаконно строителство министър Ангелкова коментира, че проверките на тази, а и на всички останали ивици са постоянни и  ще продължат. Когато констатираните нарушения или сигнали не са в компетенциите на Министерството на туризма, веднага се сезират съответните органи. Тя припомни, че РИОСВ вече е наложила глоба за изсичане на дървета за стълба до плаж „Делфин“. По отношение територията на плажа е установена липсата на медицински пункт, за което сме дали предписание, каза още министърът. \r\nПроверява се всеки плаж, а мобилните групи на министерството правят инспекции по цялото Черноморие. Следим основно дали 50% от активната площ на плажовете е зона за свободно ползване и дали преместваемите обекти отговарят на одобрената от министерството схема за разполагането им, каза още министър Ангелкова.", "date": "2017-07-19", "title": "Министър Николина Ангелкова: Вече подготвяме Лято 2018"}
{"url": "http://www.focus-news.net/news/2017/07/19/2417199/premierat-boyko-borisov-balgariya-pravi-gazov-hab-zashtoto-imame-nay-dobrata-gazoprenosna-sistema-80-ot-vsichki-kompresori-na-balkanite.html", "text": "България прави газов хъб, защото имаме най-добрата газопреносна система - 80% от всички компресори на Балканите. Това каза премиерът Бойко Борисов по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. По думите на Борисов всички компресори са американски и са най-добрите. Според министър-председателя утре може да стане така, че дори за Украйна да изнасяме газ. „Това е пазарът. Това ще намали цената, това ще даде конкурентност на доставчиците и ще имаме успех“, коментира Борисов. \r\nДеница КИТАНОВА", "date": "2017-07-19", "title": "Премиерът Бойко Борисов: България прави газов хъб, защото имаме най-добрата газопреносна система- 80% от всички компресори на Балканите"}
{"url": "http://www.focus-news.net/news/2017/07/19/2417204/prezidentat-rumen-radev-shte-se-sreshtne-sas-zam-predsedatelya-na-evropeyskata-komisiya-yurki-kataynen.html", "text": "Държавният глава Румен Радев ще се срещне със заместник-председателя на Европейската комисия и комисар за заетостта, икономическия растеж, инвестициите и конкурентоспособността Юрки Катайнен. Това съобщиха от прессекретариата на държавния глава. Срещата ще се проведе на 20 юли в 16.00 часа на „Дондуков“ 2.", "date": "2017-07-19", "title": "Президентът Румен Радев ще се срещне със зам.-председателя на Европейската комисия Юрки Катайнен"}
{"url": "http://www.focus-news.net/news/2017/07/19/2417202/forces-nato-razgrashta-voennopolevi-bolnitsi-v-balgariya-rumaniya-i-ungariya-v-ramkite-na-ucheniyata-seybar-gardian-2017.html", "text": "Армейските резервни лекари на НАТО се възползват от комбинираните учения „Сейбър Гардиън 2017\", които се провеждат на територията на Унгария, Румъния и България, предава  Forces .\r\nВ маневрите, които ще продължат до четвъртък, са задействани 25 хил. военнослужещи от над 20 участващи държави. Медици от няколко държави от НАТО също участват в най-голямото обучение в Черноморския регион. Сред тях са шестима британски лекари, които се се включили в разгръщането на военнополеви болници в трите държави, в които се провеждат ученията.\r\n„Това наистина е чудесна възможност - да видим всички в среда, в която работят в различни полеви болници“, коментира лейтенант Лора Дъфи. \r\nУпражнението осигурява подготовка на медиците от цял свят да разгръщат военнополеви болници като част от обединените сили на НАТО..Тереза Герова", "date": "2017-07-19", "title": "Forces: НАТО разгръща военнополеви болници в България, Румъния и Унгария в рамките на ученията  „Сейбър Гардиън 2017\""}
{"url": "http://www.focus-news.net/news/2017/07/19/2417205/prez-2016-g-sa-podpisani-2-293-dogovora-po-programata-za-razvitie-na-selskite-rayoni-prsr-2014-2020-g-i-sa-izplateni-sa-3657-mln-lv.html", "text": "Правителството одобри Годишния отчет на Държавен фонд „Земеделие” и Разплащателната агенция за 2016 г. Това съобщиха от правителствената информационна служба. През миналата година са подписани 2 293 договора по Програмата за развитие на селските райони (ПРСР) 2014-2020 г. Изплатени са 365 701 315 лв. За 2016 година по схеми и мерки, администрирани по линия на директни плащания, са приети над 115 500 заявления. Преведените субсидии за директни плащания по линия на Европейския фонд за гарантиране на земеделието (ЕФГЗ) възлизат на 1 877 226 859 лв. Националните доплащания към директните плащания са на стойност 276 671 316 лв.\r\nИзплатените суми по пазарните мерки по линия на селскостопанските пазарни механизми през 2016 г. възлизат на 93 559 870 лв., от които 68 857 305 лв. са от ЕФГЗ и 24 702 565 лв. - национални средства.\r\nПо Оперативната програма за развитие на сектор „Рибарство” 2007-2013 са извършени плащания в размер на 13 791 738 лв. От тях 10 343 803 лв. са от Европейския фонд за рибарство, а 3 447 935 лв. са съфинансиране от националния бюджет.\r\nПо инвестиционните схеми за подпомагане към 31 декември 2016 г. са постъпили плащания в размер на 20 301 522 лв., от които главницата е 19 321 877 лв., а лихвените плащания - 979 645 лв. Събраните суми са над 84 % от очакваните постъпления, съгласно погасителните планове на кредитите. През отчетния период са погасени 302 кредита и са отпуснати 90 нови на стойност 421 928 лв. Администрираният кредитен портфейл към края на 2016 г. е с 395 кредита с остатъчен дълг от 49 629 783 лв.\r\nПрез миналата година са изплатени 109 019 983 лв. по 20 схеми за краткосрочно подпомагане, от които са се възползвали 28 958 земеделски стопани.\r\nПрез 2016 г. са изплатени средства по 8 договора по САПАРД на обща стойност 3 026 070 лв., от които по 7 проекта - въз основа на влязло в сила съдебно решение в полза на бенефициента и по 1 проект - на основание сключено споразумение за плащане между ДФЗ и бенефициента.", "date": "2017-07-19", "title": "През 2016 г. са подписани 2 293 договора по Програмата за развитие на селските райони (ПРСР) 2014-2020 г. и са изплатени са 365,7 млн. лв."}
{"url": "http://www.focus-news.net/news/2017/07/19/2417206/zam-predsedatelyat-na-ek-yurki-kataynen-otgovaryasht-za-rabotnite-mesta-rastezha-investitsiite-i-konkurentosposobnostta-shte-poseti-balgariya-na-20-i-21-yuli-2017-g.html", "text": "Заместник-председателят на Европейската комисия Юрки Катайнен, отговарящ за работните места, растежа, инвестициите и конкурентоспособността, ще посети България на 20 и 21 юли 2017 г., се казва в съобщение от пресслужбата на ЕК.\r\nВ рамките на визитата си, заместник-председателят Катайнен ще се срещне с президента на България Румен Радев, премиера Бойко Борисов, министъра на финансите Владислав Горанов и ще участва в дискусия в Народното събрание. \r\nНа 21 юли от 15:00 ч. в Дома на Европа (ул. Г.С. Раковски 124)  заместник-председателят на Европейската комисия, заедно с вицепремиера Томислав Дончев, ще участва в Гражданския Диалог за Бъдещето на Европа. Сред основните теми на дискусията ще бъдат бъдещето на европейската отбрана и начина, по който се финансира бюджетът на Съюза. Събитието е отворено за всички желаещи да участват в дискусията и заедно с гостите да обменят мнения за бъдещето на ЕС. Участието в дискусията на място е със задължителна предварителна регистрация. Гостите ще могат да задават въпросите си и да коментират онлайн в Twitter и http://www.sli.do с хаштагове #EUdialogues и #FutureOfEurope. Модератор на диалога с гражданите ще бъде журналистката от БНТ Добрина Чешмеджиева. \r\nПредвидено е посещение на фирма \"Краностроене инженеринг\" - ЕООД София, изпълняваща проект по Оперативна програма „Иновации и конкурентоспособност 2014-2020“, съфинансирана от Европейския съюз чрез Европейския фонд за регионално развитие. Посещението ще се състои от 17:30 ч. на 20.07 (четвъртък) и ще бъде открито за медиите.", "date": "2017-07-19", "title": "Зам.-председателят на ЕК Юрки Катайнен, отговарящ за работните места, растежа, инвестициите и конкурентоспособността, ще посети България на 20 и 21 юли 2017 г."}
{"url": "http://www.focus-news.net/news/2017/07/19/2417209/odobreni-sa-dopalnitelni-razhodi-po-byudzhetite-na-df-zemedelie-i-na-ministerstvo-na-ikonomikata.html", "text": "Правителството одобри допълнителни разходи по бюджета на Държавен фонд „Земеделие“ за 2017 година в размер на 2 150 000 лв. Със средствата ще бъдат финансирани разходи за данък върху добавената стойност по одобрени за подпомагане проекти на общини по Програмата за развитие на селските райони през 2007-2013 г. и 2014-2020 г.  Това съобщиха от правителствената информационна служба.\r\nДопълнителните разходи по бюджета на Министерството на икономиката за 2017 г. в размер на 300 000 лв. са за персонал в Патентно ведомство на Република България във връзка с преструктуриране на дейността му. Целта е да се осигури финансовото обезпечаване на дейността на ведомството до края на годината. Средствата са от преструктуриране на разходите и трансфери по централния бюджет за същата година.", "date": "2017-07-19", "title": "Одобрени са допълнителни разходи по бюджетите на ДФ „Земеделие“ и на Министерство на икономиката"}
{"url": "http://www.focus-news.net/news/2017/07/19/2417211/blagoevgrad-provezhdat-se-letni-zanimaniya-po-proekt-za-ranno-detsko-razvitie.html", "text": "Провеждат се летни занимания по проект „Услуги за ранно детско развитие в община Благоевград“. Това каза за Радио „Фокус“ - Пирин Симона Митова, от отдел „Образование“ в Община Благоевград. Лятното училище стартира от 10 юли и е по проект за услуга „Допълнителна педагогическа подготовка за повишаване на училищната готовност на децата за равен старт в училище“ по ОП „Развитие на човешките ресурси“. „Проектът се осъществява по Приоритетна ос „Намаляване на бедността и насърчаване на социалното включване“. Заниманията включват дейности с образователни елементи, комбинирани с интерактивни методи и игри, състезания и други творчески и познавателни дейности“, каза Митова. По думите й, общо 15 деца на възраст мужду 5 и 7 години, които предстоят да бъдат ученици през септември тази година, се обучават от висококвалифицирани специалисти в областта на образованието.\r\n„Целта на проекта е децата да развият и придобият навици и умения за запознаване с учебната среда, да се провокира и увеличи тяхната готовност и мотивация за равен старт в училище за постъпването в 1 клас. По проекта ще се работи и с родителите на децата, за да се постигне по- висока активност при записването на децата в училище.Лятното училище ще се проведе в рамките на един месец“, каза Митова.\r\nЛора КАЛЧЕВА", "date": "2017-07-19", "title": "Благоевград: Провеждат се летни занимания по проект за ранно детско развитие"}
{"url": "http://www.focus-news.net/news/2017/07/19/2417208/nad-355-mln-lv-sa-sabrani-vav-fond-sigurnost-na-elektroenergiynata-sistema-prez-2016-g.html", "text": "Над 355 млн. лв. са събраните средства през 2016 г. във фонд „Сигурност на електроенергийната система“, показва отчетът на фонда, приет от Министерския съвет. Това съобщиха от правителствената информационна служба. По закон във фонда се събират по 5 % от месечните приходи от продажби на електроенергия на производителите и вносителите в страната, приходи от оператора на електропреносната мрежа от достъп и пренос на електрическа енергия, проходи от операторите на газопреносната мрежа от достъп и пренос на природен газ, приходи от оператори на съоръжения за съхраняване на природен газ от достъп и съхранение, както и приходи от търгове за продажба на квоти емисии парникови газове. От 5 % вноски през миналата година са събрани 215,164 млн. лв., а от продажба на квоти – 140,741 млн. лв.\r\nРазходите за издръжката на фонда през 2016 г. са в размер на 131,9 хил. лв. Средствата за покриване на разходите на Обществения доставчик са в размер на 290,713 млн. лв., е записано още в отчета.\r\nДокументът е приет от Управителния съвет на фонда през март тази година и е одитиран от Сметната палата.", "date": "2017-07-19", "title": "Над 355 млн. лв. са събрани във фонд „Сигурност на електроенергийната система“ през 2016 г."}
{"url": "http://www.focus-news.net/news/2017/07/19/2417210/boris-vangelov-obedineni-patrioti-po-vreme-na-predsedatelstvoto-na-saveta-na-es-balgarite-sme-prizvani-da-povedem-stranite-v-regiona-kam-tsennostite-na-evropa.html", "text": "Особено в месеците, когато ще поемем председателството на ЕС, българите сме призвани да поведем нашия регион - близките и съседните ни страни, към ценностите на Европа. Това каза народният представител от ПГ на „Обединени патриоти“ Борис Вангелов в декларация от името на групата по повод годишнина от Старозагорското клане през 1877 година, предаде репортер на Агенция „Фокус“. „Днес България е изправена пред същата опасност, защото на югоизток от нас се надига ислямизъм и ново османство. Това е същата идея, която изкла онези невинни хора, макар и скрита зад съвременни думи и маниери и търсеща диалог“, посочи той. По думите му тази идея управлява на много места в света, включително и в самата България, затова народните представители са на преден пост не само в защита на българщината, а и на човещината, свободолюбието и демокрацията. „Борбата ни в името на тези ценности е борба за България, в това управление сме, за да служим на страната си и да помогнем на свободата, човеколюбието и демокрацията да станат непреходни ценности и при нашите съседи“, заяви Борис Вангелов. „Наше призвание е да защитим България и Европа от всякакъв радикализъм и човеконенавистни идеи. Трябва да създадем истинско усещане за сигурност у сънародниците ни, където и да се намират“, каза още той.\r\nБиляна ИВАНОВА", "date": "2017-07-19", "title": "Борис Вангелов, „Обединени патриоти“: По време на Председателството на Съвета на Ес българите сме призвани да поведем страните в региона към ценностите на Европа"}
{"url": "http://www.focus-news.net/news/2017/07/19/2417212/otchuzhdavat-se-imoti-chastna-darzhavna-sobstvenost-za-izgrazhdaneto-na-magistrala-hemus.html", "text": "За държавна нужда ще бъдат отчуждени имоти-частна държавна собственост, необходими за изграждането на автомагистрала „Хемус“, участък 1 с обхват от км 78+884 до км 87+800, реши правителството. Терените се намират в землището на гр. Ябланица и с. Брестница, област Ловеч. Финансирането по процедурата се осигурява от Агенция „Пътна инфраструктура“. Това съобщиха от правителствената информационна служба. Имот-публична държавна собственост е предоставен за управление на Висшия съдебен съвет за нуждите на Военно-окръжната прокуратура - София и на Софийската районна прокуратура. Теренът и трите сгради, построени на него, се намират на ул. „Майор Георги Векилски“ № 4 в София. Решението ще осигури сграден фонд, необходим за административните потребности на двете прокуратури и нормалното осъществяване на дейността им.\r\nПроменя се статутът на осем имота в областите Монтана, Плевен, Ловеч, Ямбол, София и Пловдив от публична в частна държавна собственост. Досега те са били под управлението на Министерството на отбраната, но са с отпаднала необходимост за ведомството. Имотите са: 15,9 дка в с. Долно Озирово, община Вършец; 41,5 дка в с. Каменец, община Пордим; 14 дка в местността „Гириза“ на землището на Летница; 1,3 дка в местността „Дормуш гьол“ на Летница; 4,4 дка в с. Патрешко, община Троян; 8,4 дка в жк „Бенковски“ в Ямбол; 128 дка в столичния кв. „Орландовци“ и 81 дка в местността „Капсидата“ на с. Крумово, община Родопи. \r\nДруги 15 имота със статут на публична държавна собственост също стават частна държавна собственост с решение на Министерски съвет. Те се намират в местността „Военен полигон“ в землището на с. Малък манастир, община Елхово. За Министерството на отбраната те са с отпаднала необходимост и с тях ще могат да се извършват разпоредителни действия като продажба чрез търг според Закона за държавната собственост.", "date": "2017-07-19", "title": "Отчуждават се имоти - частна държавна собственост за изграждането на магистрала „Хемус“"}
{"url": "http://www.focus-news.net/news/2017/07/19/2417214/s-dvama-voennosluzheshti-se-uvelichava-balgarskoto-uchastie-v-operatsiyata-na-nato-v-kosovo.html", "text": "Правителството прие изменение в РМС № 970 от 14 ноември 2016 г. за разрешаване изпращането на военнослужещи от въоръжените сили на Република България за участие в операцията на НАТО в Косово (KFOR) в състава на батальона за разузнаване и наблюдение. Това съобщиха от правителствената информационна служба. Увеличаването на участието ни в операцията с 2 военнослужещи ще допринесе за попълване на българското формирование по щат и за осигуряване на офицери за връзка с щаба на батальона, с което ще се създадат условия за нормалното му функциониране и ефективното му взаимодействие и управление.", "date": "2017-07-19", "title": "С двама военнослужещи се увеличава българското участие в операцията на НАТО в Косово"}
{"url": "http://www.focus-news.net/news/2017/07/19/2417215/balgariya-povishi-klasa-na-pochetnoto-si-konsulstvo-v-lvov.html", "text": "Правителството прие решение за преобразуване на почетното консулство на Република България в Украйна, ръководено от почетно консулско длъжностно лице със седалище в гр. Лвов и с консулски окръг, обхващащ територията на Лвовска, Закарпатска и Тернополска област, в почетно генерално консулство, ръководено от почетно генерално консулско длъжностно лице със същия консулски окръг. Това съобщиха от правителствената информационна служба. Повишаването на класа на почетното ни консулство в Лвов и на ръководещото го почетно консулско длъжностно лице - Виктор Нотевский, ще допринесе за активизиране на връзките между България и Украйна и развитие на двустранното сътрудничество на регионално ниво в областта на икономиката, културата, науката, образованието и туризма.", "date": "2017-07-19", "title": "България повиши класа на почетното си консулство в Лвов"}
{"url": "http://www.focus-news.net/news/2017/07/19/2417218/zoran-zaev-pravitelstvoto-na-makedoniya-shte-vavede-zakona-za-ezitsite-predi-mestnite-izbori.html", "text": "Министър-председателят на Македония Зоран Заев заяви, че правителството ще въведе Закона за езиците преди провеждането на местните избори, предава Радио „Свободна Европа“ в македонската си редакция. \r\nСпоред него с приемането на закона няма да бъдат загубени гласовете на гражданите, нито от македонската, нито от албанската етническа общност.Тереза Герова", "date": "2017-07-19", "title": "Зоран Заев: Правителството на Македония ще въведе Закона за езиците преди местните избори"}
{"url": "http://www.focus-news.net/news/2017/07/19/2417207/varna-denyat-za-visokopostaveni-gosti-na-natsionalnoto-voennomorsko-uchenie-briz-2017-zavarshva-s-otdavane-na-chest-pri-sreshta-na-voenni-korabi-na-more.html", "text": "Денят за високопоставени гости на националното военноморско учение с международно участие „Бриз 2017“ завършва с отдаване на чест при среща на военни кораби на море, предаде репортер на Радио „Фокус“ – Варна. В епизода участват корабите от състава на тактическата група 777.1. Те се построяват в строй килватер – един зад друг, с разстояние помежду им около 750 метра. Строят се води от фрегатата „Верни“ – флагманският кораб на оперативното съединение. На борда на кораба се намира и щабът на оперативното съединение под командването на флотилен адмирал Мален Чубенков. Останалите кораби са в следния ред: фрегатата „Смели“, корвета „Решителни“, румънската фрегата, турската фрегата и ескадрен миноносец от Обединеното кралство Великобритания и Северна Ирландия. От борда на фрегатата „Дръзки“ учението наблюдават президентът и върховен главнокомандващ на Въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов, както и други официални лица. \r\nПреди това в рамките на деня за високопоставени гости бяха представени епизодите атака на подводница от корабна поискова ударна група с използване на противоподводни бомби и артилерийска стрелба по въздушна цел. По време на учението се отработиха няколко епизода по търсене на подводница в назначен район самостоятелно, в състава на корабната тактическа ударна група и във взаимодействие с базова патрулна авиация – самолет от ВМС на САЩ. Отработени бяха процедурите по поиск и следене, съвместно с подводницата на ВМС от Република Турция. Следващият епизод позволи на корабите от групата да отработят съвместни действия по унищожаването на подводницата. Атаката на подводницата е кулминацията на противоподводните действия, като подводницата може или да бъде принудена да изплава или да бъде унищожена. В следващия епизод бе изпълнена артилерийска стрелба по въздушна цел, изпълнена от екипажите на фрегатата „Верни“ и фрегатата „Смели“ чрез главните калибри оръдия на корабите, съответно от 100 мм и 76 мм по парашутни мишени в зададения сектор. \r\nМарияна ВАЛЕНТИНОВА", "date": "2017-07-19", "title": "Варна: Денят за високопоставени гости на националното военноморско учение „Бриз 2017“ завършва с отдаване на чест при среща на военни кораби на море"}
{"url": "http://www.focus-news.net/news/2017/07/19/2417217/vremeto-prez-koeto-balgari-sa-osiguryavani-v-maroko-shte-se-zachita-za-osiguritelen-stazh.html", "text": "Правителството предлага на Народното събрание да ратифицира Спогодбата за социална сигурност между България и Мароко. Документът регулира осигуряването при работа в двете държави, както и реда за отпускане и изплащане на пенсии, парични обезщетения за временна неработоспособност, майчинство, безработица, помощи при смърт. Това съобщиха от правителствената информационна служба. Със спогодбата ще се регламентира, че времето, през което български граждани са били осигурявани в Мароко, ще се зачита за осигурителен стаж. След ратификацията спогодбата ще влезе в сила и ще се създаде възможност гражданите, работили и осигурявани в България и Мароко, включително преди влизането й в сила, да реализират социалните си права.", "date": "2017-07-19", "title": "Времето, през което българи са осигурявани в Мароко, ще се зачита за осигурителен стаж"}
{"url": "http://www.focus-news.net/news/2017/07/19/2417216/plovdiv-vazrastna-zhena-e-stanala-zhertva-na-telefonna-izmama.html", "text": "78-годишна жена от Пловдив станала жертва на телефонни измамници, съобщиха от Областната дирекция на МВР. Вчера по обяд потърпевшата получила обаждане на стационарния си телефон от  непозната, която й поискала пари за спешна операция, а в разговора се намесил и мъж, представил се за лекар. След като пенсионерката обяснила на събеседниците си, че не разполага с пари, към нея били отправени заплахи и връзката прекъснала. Минути по-късно обаче последвало второ позвъняване и мъжки глас съобщил, че е полицейски инспектор, който разследва телефонни измами. Мнимият служител на реда успял да убеди пловдивчанката да му съдейства и поискал от нея да хвърли всичките си пари през терасата на апартамента. Изпълнявайки указанията на мошеника, възрастната жена е предала 2 300 лева. По случая е образувано досъдебно производство в Първо Районно управление „Полиция” – Пловдив.", "date": "2017-07-19", "title": "Пловдив: Възрастна жена е станала жертва на телефонна измама"}
{"url": "http://www.focus-news.net/news/2017/07/19/2417219/sliven-piyan-mazh-povredi-fontana-v-tsentara-na-tvarditsa.html", "text": "47-годишен пиян, повредил фонтана в центъра на Твърдица, бе задържан от полицаи, съобщиха от Областната дирекция на МВР – Сливен. Вчера около 19.30 часа мъжът във видимо нетрезво състояние се е качил на елементите, изграждащи фонтана, като е причинил сериозни материални щети по съоръжението.\r\nМъжът е задържан за 24 часа. Срещу него е образувано бързо производство.", "date": "2017-07-19", "title": "Сливен: Пиян мъж повреди фонтана в центъра на Твърдица"}
{"url": "http://www.focus-news.net/news/2017/07/19/2417213/afp-pozharite-v-cherna-gora-prodalzhavat-v-harvatiya-sa-pod-kontrol.html", "text": "Пожарникарите в Черна гора вече трети ден се борят с пожарите, бушуващи край Адриатическото крайбрежие. Правителството се надява да ги овладее напълно след пристигането на международната помощ, предава AFP.\r\nНа север по крайбрежието, в Хърватия, която също бе засегната отчасти от огъня в неделя, ситуацията вече се нормализира, информираха властите. \r\n„Очакваме противопожарен самолет, пристигнал от Украйна да ни помогне… Огънят беше локализиран и овладян през деня“, каза за местните медии началникът на противопожарните служби Зоран Бабич. \r\nЧерна гора потърси международна помощ преди два дни, за да се справи с пламъците, които избухнаха в неделя. Швейцарски и български хеликоптери, както и израелски самолет, ще се притекат на помощ в сряда. \r\nПожарите на полуостров Лущица наложиха евакуацията на хиляди туристи и заплашиха близките градове Тиват, Херцег Нови и Котор. Пожари избухнаха също и около градовете Цетине, Никшич и столицата Подгорица. \r\nМеждувременно ситуацията в Хърватия се подобрява. \r\n„Не можем да кажем, че (пожарите в района на Сплит) са потушени, но те са вече локализирани“, заяви късно във вторник Иван Ковачевич, началник на пожарникарите в Сплит. Той добави, че вече няма опасност за хора или сгради. \r\nСпоред хърватските пожарникари, огънят най-вероятно е избухнал заради искри по жиците, предизвикани от горещото време, но това в момента се изяснява. Причината за пожарите в Черна гора все още не е ясна. Тереза Герова", "date": "2017-07-19", "title": "AFP:  Пожарите в Черна гора продължават, в Хърватия са под контрол"}
{"url": "http://www.focus-news.net/news/2017/07/19/2417220/sarbiya-srabskite-voenni-chasti-se-predstavyat-otlichno-na-ucheniyata-kray-shabla.html", "text": "Сръбските военни части се представят отлично на ученията на НАТО край Шабла, предават местните медии.\r\nЕлектронното издание Тangosix съобщава, че 250-та ракетна бригада е успяла да изпълни всички задачи и да порази всички цели в присъствието на българския президент Румен Радев, като се позовава на съобщение на сръбското министерство на отбраната.\r\nРадио В-92 предава, че сръбските ракетчици са ударили целите от първия си опит, докато американските им колеги е трябвало да стрелят шест пъти, докато изпълнят бойната задача. В твърденията си радиото се позовава на българското електронно издание \"Пан\".\r\nСръбските части на учението в Шабла са под командването на заместник-командващия ракетни войски и ПВО на Сърбия генерал Сава Миленкович, и на командира на 250-та ракетна бригада полковник милан Попович..Тереза Герова", "date": "2017-07-19", "title": "Сърбия: Сръбските военни части се представят отлично на ученията край Шабла"}
{"url": "http://www.focus-news.net/news/2017/07/19/2417221/sdvr-predpriema-merki-za-ohrana-na-obshtestveniya-red-vav-vrazka-s-futbolnata-sreshta-mezhdu-otborite-na-levski-sofiya-i-hayduk-split.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в София във връзка с предстоящия футболен мач от турнира Лига-Европа между отборите на „Левски” и „Хайдук”, който ще се играе на 20 юли, четвъртък, от 20.00 часа на стадион „Георги Аспарухов”. Това съобщиха от пресцентъра на МВР.\r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. \r\nПоради наложено наказание на българския отбор от УЕФА, срещата ще се проведе при затворени врати. На стадиона ще  бъдат допуснати само официални лица. \r\nЗа привържениците на ПФК „Левски”, на алеята пред сектор „А”, ще бъде обособена фен зона, където на видеостена ще може да се гледа мача. \r\nНа изградени контролно - пропускателни пунктове в района на спортната  зона полицаи ще извършват щателна проверка на всички посетители. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Предприети са стриктни мерки за недопускане с наложена съдебна  забрана за посещение на спортни мероприятия. \r\nАнгажимент по охраната на спортната среща има частна охранителна фирма, чиято задача е да следи за опазване на реда на територията на стадиона по време на провеждане на мача. При дейността си ще бъде подпомагана от полицейски служители, които ще съдействат при възникнала необходимост. \r\nСтоличната дирекция на вътрешните работи призовава всички посетители на утрешната футболна среща  да спазват разпоредените мерки в Закона за опазване на обществения ред при провеждане на спортни мероприятия.", "date": "2017-07-19", "title": "СДВР предприема мерки за охрана на обществения ред във връзка с футболната среща между отборите на „Левски” – София и „Хайдук” – Сплит"}
{"url": "http://www.focus-news.net/news/2017/07/19/2417223/utre-shte-bade-pusnato-dvizhenieto-po-dvete-novi-patni-vrazki-na-p-v-plodovitovo-na-avtomagistrala-trakiya.html", "text": "Движението по двете новоизградени допълнителни пътни връзки на пътен възел „Плодовитово“ на автомагистрала „Тракия“ при пресичането с третокласния път III-666 Плодовитово - Оризово ще бъде пуснато утре, 20 юли. Това съобщиха от пресцентъра на Министерство на регионалното развитие и благоустройството. Министър Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще бъдат на обекта непосредствено преди пускането на движението.\r\n            Строителството на двете връзки на съществуващия пътен възел „Плодовитово“ в посоките Бургас – Оризово (Плодовитово) и Плодовитово (Оризово) - София стартира в края на май 2017 г. С изграждането им се осигурява връзката на транспортните потоци, движещи се по автомагистрала „Тракия“ и автомагистрала „Марица“ от Бургас, Свиленград и София и общините Първомай, Чирпан и Братя Даскалови, както и връзката с път II-66 Плодовитово - Чирпан - Стара Загора.\r\n            Събитието утре е с начален час 10.00 на пътен възел „Плодовитово“ на автомагистрала „Тракия“.", "date": "2017-07-19", "title": "Утре ще бъде пуснато движението по двете нови пътни връзки на п. в. „Плодовитово“ на автомагистрала „Тракия“"}
{"url": "http://www.focus-news.net/news/2017/07/19/2417225/kyustendil-35-dushi-shte-pochistvat-i-poddarzhat-obshtinski-sgradi-v-grada-po-programa-za-zaetost.html", "text": "35 души ще почистват и поддържат общински сгради в Кюстендил по програма за заетост. Това каза пред Радио „Фокус” – Кюстендил Мирослав Миланов, началник отдел „Канцелария и управление на собствеността” към Община Кюстендил. По думите му, безработните лица са наети по схемата „Нова възможност за младежка заетост” на Оперативна програма „Развитие на човешките ресурси”. Те ще започнат работа от 19 юли. „Целевата група е с основно или по-ниско образование, продължително безработни или младежи до 29 години. Продължителността на програмата е 6 месеца. Ще се занимават основно с поддръжка и почистване на общинските сгради”, каза Мирослав Миланов.\r\nОбщина Кюстендил е осигурила средства за допълнително възнаграждение на наети безработни лица по програма, допълни той. 10 лица са наети за озеленители на територията на Общината по схемата „Обучение и заетост”, която продължава 1 година. „В момента те са на обучение, до три дни са там. Целевата група е основно и по-ниско образование, продължително безработни, но тук възрастта е над 54 години”, обясни Миланов. По думите му, от тези 10 души, въз основа на положения изпит, половината от тях, ще получават 31% над минималната работна заплата, която се поема от Община Кюстендил. Тази група ще се занимава с озеленяване на територията на Община Кюстендил.\r\nВенцеслав ИЛЧЕВ", "date": "2017-07-19", "title": "Кюстендил: 35 души ще почистват и поддържат общински сгради в града по програма за заетост"}
{"url": "http://www.focus-news.net/news/2017/07/19/2417222/odobreni-sa-rezultatite-ot-balgarskoto-uchastie-v-zasedaniya-na-saveta-na-es.html", "text": "Правителството одобри резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“, проведено на 26 юни в Люксембург. Това съобщиха от правителствената информационна служба. Енергийните министри постигнаха общ подход по законодателните проекти, свързани с енергийната ефективност, като основа за преговори с Европейския парламент. Проектите са част от пакета „Чиста енергия за всички европейци“ и касаят промени в директивите относно енергийната ефективност и енергийните характеристики на сградите. До 2030 г. държавите от ЕС трябва да постигнат 30% енергийни спестявания, като допълнително ще бъде решавано дали тази цел е индикативна или задължителна. Министрите обмениха и мнения относно актуалното състояние на междусистемната свързаност на ЕС. Подчертана беше необходимостта от по-ефективно използване на капацитета на съществуващата свързаност и осигуряване на допълнително финансиране за реализиране на ключовите проекти за енергийна сигурност.\r\nВ Люксембург, на 12 юни се проведе и заседание на Съвета на ЕС по земеделие и рибарство. По време на заседанието беше проведен дебат по предложението за регламент относно биологичното производство и етикетирането на биологични продукти. Дискусията се съсредоточи върху възможността за продължаване на преговорите с Европейския парламент. \r\nСъветът по конкурентоспособност на ЕС в част „Научни изследвания“ предстои да заседава неформално на 24-25 юли в Талин, Естония. Тема на обсъжданията ще бъде „Въздействието и стойността на изследванията - обосновка за инвестиране в научноизследователска и развойна дейност“. Ще се дискутира и междинната оценка на „Хоризонт 2020“. Втората основна тема от програмата на заседанието е „Подобрена съгласуваност и откритост на европейските партньорства в областта на научните изследвания и иновациите“. \r\nНеформално заседание предстои да проведе и Съветът на ЕС по заетост, социална политика, здравеопазване и потребителски въпроси във формат „Здравеопазване“. В периода 20-21 юли в Талин ще бъде обсъдена темата за потенциала на електронното здравеопазване за засилване ролята на пациента в здравната система. Важен акцент ще бъде поставен върху сигурността на обмена на здравна информация. Министрите ще обсъдят и темата за преодоляване на проблемите, свързани с употребата на алкохол в прекомерни количества.", "date": "2017-07-19", "title": "Одобрени са резултатите от българското участие в заседания на Съвета на ЕС"}
{"url": "http://www.focus-news.net/news/2017/07/19/2417226/pregled-na-mezhdunarodnite-novini-do-13-chasa-agentsiya-fokus.html", "text": "Броят на специалистите в областта на информационните и комуникационни технологии (ИКТ) в държавите от Европейския съюз е нараснал в през 2016 г. до 8.21 млн. души. През 2011 г. те са били само 6,38 млн. души, пише австрийският вестник Der Standard, като се позовава на данни от Европейската статистическа служба (Евростат). \r\nЦифрите показват увеличение на заетите в сектора от три процента на 3,7 %. Абсолютните стойности показват, че най-много ИКТ специалисти има във Великобритания (1,61 мнл. души), следвана от Германия (1,54 млн.) и Франция (един милион). В долната част на класацията са Малта, Кипър и Люксембуерг – вероятно заради малкия размер на страните. От 2011 г. до 2016 г. делът на ИКТ специалистите се е увеличил в почти всички 28 страни от ЕС – само в Словения и Люксембург данните са отрицателни. \r\nЖените са значително по-малко представени в сектора на ИКТ (16,7%), сравнение с мъжете (83.3%). В общ план на заетостта съотношението е по-балансирано (46.1 %  жени  и 53.9 %  мъже). Интересното обаче е, че България е сред държавите от Общността, в които жените имат най-голям дял в ИКТ сектора, в който 69,9 % от заетите са мъже. За сравнение страната с най-висок процент на мъже, заети в ИКТ сектора, е Словакия (90,8 % мъже).\r\n*** В нощта на сряда, 19 юли, горната камара на френския парламент прие с голямо мнозинство законопроект за борба с тероризма. На първо четене документът бе приет с подкрепата на 229 сенатори, 106 гласуваха „против“. През октомври ще се проведе вотът и в долната камара на парламента – Националното събрание.\r\nЗаконът бе сред основните точки от предизборната програма на президента Еманюел Макрон. Той трябва да създаде условия за отмяна на режима на извънредно положение, въведен във Франция след терористичните нападения от 13 ноември 2015 г. Срокът му на действие остава в сила до 1 ноември тази година.\r\nНовият закон трябва да запази в ръцете на правоохранителните органи инструментите за борба с терористичната заплаха. В частност, той цели опростяване на процедурите за провеждане на обиски в жилищата на заподозрените, предвижда разрешение за временно закриване на джамии и молитвени домове, ако са налице съмнения, че в тях се разпространява терористична пропаганда.\r\nПравозащитни организации като „Амнести Интернешънъл“ и „Хюман Райтс Уоч“ призоваха Париж да отхвърли закона, който  - съгласно твърденията им, ограничава основните граждански свободи.\r\n*** Близо два месеца преди изборите за федерален парламент Съюзът (ХДС/ХСС) увеличи леко преднината си пред Германската социалдемократическа партия (ГСДП).\r\nПроучване, проведено съвместно с телевизионния канал RTL показва, че Съюзът (ХДС/ХСС) може да разчита на подкрепата на 40 % от германските избиратели – или на 18 % повече, отколкото социалдемократите, рейтингът на които остава на ниво от 22 %. \r\nАко изборите за Бундестаг бяха тази седмица, за „Левица“ щяха да гласуват девет на сто от имащите право на глас. „Зелени“ и Свободната демократическа партия може да разчитат на подкрепа от осем процента от избирателите. „Алтернатива за Германия“ остава на ниво от седем процента.\r\n*** При въздушен удар, насочен срещу група разселени йеменци, са убити най-малко 20 цивилни, по-голямата част от които са част от едно и също семейство. Това се казва в изявление на ООН.\r\nАтаката е извършена в следобедните часове на вторник, когато групата цивилни е била поразена от бомбардировка, се казва в изявлението на ООН.\r\nПо данни на местни жители ударите са нанесени от самолети на коалицията, водена от Саудитска Арабия.\r\n*** Държавният глава на Косово Хашим Тачи покани представители на политическите партии в страната на консултации, които трябва да се проведат следващия понеделник, 24 юли.\r\n„Президентът Тачи реши да свика среща с представителите на политическите партии следващия понеделник с цел постигане на споразумение за определяне на датата на Учредителното заседание на парламента“, потвърди пред медиите политическият съветник на косовския лидер.\r\nНа 11 юни в най-младата държава на Балканския полуостров бяха проведени предсрочни парламентарни избори. Нито една от партиите не получи необходимата подкрепа за стабилно мнозинство в парламента и съставянето на ново правителство. Президентът е длъжен свика Учредителното събрание на парламента в срок от 30 дни след удостоверяване на резултатите от изборите, което се случи на 7 юли.\r\n*** Какви са плановете на Съединените американски щати за Сирия? Сателитни снимки може би са добра основа за експертите, за да направят изводи за дългосрочната стратегия на Вашингтон в близкоизточната република.\r\nСнимките показват огромна военна база, която САЩ са построили в северната част на Сирия в близост до град Кобани, и която сега е използвана като основна логистична база на американските военни в Сирия.\r\nАнализът показва, че президентът Доналд Тръмп иска да запази сфера на влияние в северната част на страната, след като „Ислямска държава“ бъде окончателно победена. Това може да доведе до още по-голямо напрежение, особено с Турция, коментират от редакцията.\r\n*** Във вторник следобед гръцката полиция отново е била изпратена в приемния център за мигранти „Мория“ на остров Лесбос, след постъпил сигнал за сблъсъци между търсещите убежище.\r\nНапрежението ескалира седмица след бунтовете в същия лагер, когато мигрантите, разочаровани от лошите условия на живот и забавяне при обработването на молбите за убежище, подпалиха палатки.\r\nИзточници твърдят, че във вторник отново се е стигнало до сблъсъци между полиция и мигранти, предимно от африкански произход.\r\n***", "date": "2017-07-19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/19/2417224/premierat-boyko-borisov-dobrata-diplomatsiya-e-osnovana-na-dobrosasedstvo-i-razshiryavane-na-infrastrukturata.html", "text": "Добрата дипломация е основана на добросъседство и разширяване на инфраструктурата. Това каза премиерът Бойко Борисов по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. „Там, където има газопровод, войни няма“, каза той. „Ако е важна газопреносната мрежа на България, няма да бомбардират. Друг е въпросът с девет самолета ще спрем ли руската авиация или турската, но и това е друга тема. Ние дори военната стратегия трябва в съвременните условия да преосмислим“, допълни Борисов. Във връзка с електронното осигуряване на дипломатическите служби, премиерът посочи, че днес на Министерски съвет са взети такива решения. „Забраних касовите плащания между министерствата“, заяви той и добави, че постерминали могат да се слагат навсякъде. В края на срещата Борисов заяви, че няма забележки към посланиците. \r\nДеница КИТАНОВА", "date": "2017-07-19", "title": "Премиерът Бойко Борисов: Добрата дипломация е основана на добросъседство и разширяване на инфраструктурата"}
{"url": "http://www.focus-news.net/news/2017/07/19/2417227/ministar-ekaterina-zaharieva-mnogo-vazhno-e-nashata-diplomatsiya-da-bade-i-praktichna-i-da-prezentira-balgariya-kato-dobro-myasto-za-investitsii.html", "text": "Много важно е нашата дипломация да бъде и практична и да презентира България като добро място за инвестиции. Това каза вицепремиерът и министър на външните работи Екатерина Захариева пред журналисти след откриването на традиционната годишна среща на посланиците на Република България в Централния военен клуб в София, предаде репортер на Агенция „Фокус“. „Това е годишна конференция, в която си сверяваме часовника. Много е полезна, защото сега ще преминем в работния вариант на въпроси и отговори, и послания от страна на политическото ръководство\", каза Захариева. Тя коментира, че при посещенията ѝ в друг други държави винаги намира време да се види с целия състав на българските посолства там. Захариева обясни, че иска да чуе проблемите на посланиците и нещата, които те считат, че могат да се подобрят като координация между София и съответната столица. Министърът на външните работи поясни, че там е чула доста добри предложения и  слабости по отношение на комуникацията. По темата за българското председателство на Съвета на ЕС, външният министър коментира, че то не е председателство само на постоянното представителство в Брюксел и само на Министерство на външните работи и на министерствата. „Молбата ми е за пълна ангажираност от всички наши постоянни представители и посланици, независимо дали е посолство или постоянно представителство“, обясни Захариева. По отношение на външнополитическите приоритети, Захариева посочи, че те са Западни Балкани и Дунавска стратегия и Черноморски регион. „Искам те да чуят от нас българската позиция и по Брекзит и по бъдещето на ЕС. \r\nДеница КИТАНОВА", "date": "2017-07-19", "title": "Министър Екатерина Захариева: Много важно е нашата дипломация да бъде и практична и да презентира България като добро място за инвестиции"}
{"url": "http://www.focus-news.net/news/2017/07/19/2417228/accent-tv-v-moldova-zapochva-podgotovka-za-provezhdaneto-na-referendum.html", "text": "В Молдова започва кампания по подготовка за провеждането на референдума, иницииран от държавния глава Игор Додон, предава Accent TV.\r\nНа заседание на Изпълнителния комитет на Партията на социалистите в Република Молдова е взето решение за пълна подкрепа за държавния глава по четирите теми, които ще бъдат предложени на референдум. \r\nНа плебисцита, който ще се проведе на 24 септември тази година, гражданите на републиката ще имат възможност да се изкажа по четири важни за страната въпроса: анулиране на закона, който задължава гражданите да връщат откраднатите милиарди, разширяването на пълномощията на президента за разпускане на парламента и организирането на предсрочни парламентарни избори, намаляване на броя на депутатите в парламента от 101 до 71; преподаване в училищата на предмет История на Молдова, вместо История на Румъния. Тереза Герова", "date": "2017-07-19", "title": "Accent TV: В Молдова започва подготовка за провеждането на референдум"}
{"url": "http://www.focus-news.net/news/2017/07/19/2417229/odobrena-e-trigodishna-strategiya-za-deynostta-na-balgarskata-banka-za-razvitie.html", "text": "Правителството одобри тригодишна стратегия за дейността на Българската банка за развитие за периода 2017 - 2020 година. Стратегията представя текущото състояние и бъдещите приоритети и цели на банката, като ключов приоритет в нея е развитието на програмите за индиректно финансиране на малките и средни предприятия. Това съобщиха от правителствената информационна служба. В документа е предвидено да продължи търсенето на други форми за кредитиране, както и на възможности за разнообразяване на предлаганите програми и продуктови линии, като приоритет е поставен върху предекспортно и експортно финансиране, мостово финансиране на проекти по оперативни програми, финансиране за изпълнение на национално и/или регионално значими проекти, в т.ч. и по възложени мандати, дългосрочно инвестиционно и проектно финансиране за технологично обновление, повишаване на конкурентоспособността и ефективността на икономическите субекти.\r\nРешението е в изпълнение на чл. 4, ал. 4 от Закона за Българската банка за развитие, според който тригодишната стратегия за дейността на банката се одобрява по предложение на министъра на финансите и министъра на икономиката в съответствие с националната икономическа политика.", "date": "2017-07-19", "title": "Одобрена е тригодишна стратегия за дейността на Българската банка за развитие"}
{"url": "http://www.focus-news.net/news/2017/07/19/2417231/ministar-ekaterina-zaharieva-ot-mesets-i-polovina-sme-predprieli-deystviya-za-postavyane-na-posterminali-v-nay-natovarenite-predstavitelstva-na-balgariya.html", "text": "От месец и половина сме предприели действия за поставяне на постерминали в най-натоварените представителства на България. Това каза пред журналисти вицепремиерът и министър на външните работи Екатерина Захариева за българската дипломация, предаде репортер на Агенция „Фокус“. Захариева коментира, че в Министерство на външните работи доскоро се е плащало с таксови марки. „Трябваше да отидеш до съседния пощенски клон, да се върнеш в министерството и да си дадеш таксовата марка. Дори там нямаше постерминали. Вече има“, обясни Захариева. По думите ѝ остарялата техника и тесните помещения са проблем. „Те не са пригодени за толкова наши съграждани в чужбина. Те се увеличават. Изпращаме и архитекти и инженери да видим къде можем да разширим салоните, в които се чака, за да не стоят нашите съграждани отвън“, добави министърът. По думите ѝ обаче усилията трябва да са насочени към електронните услуги, тъй като без тях колкото и да се разширяват помещенията, в които се чака и колкото и консулски служители да се изпращат, това няма да бъде достатъчно. \r\nПо думите на Захариева отпадането на електронния подпис е предизвикателство. \r\nДеница КИТАНОВА", "date": "2017-07-19", "title": "Министър Екатерина Захариева: От месец и половина сме предприели действия за поставяне на постерминали в най-натоварените представителства на България"}
{"url": "http://www.focus-news.net/news/2017/07/19/2417230/ministar-nikolay-nankov-za-910-dni-tryabva-da-bade-izgraden-uchastakat-mezhdu-pv-yablanitsa-i-pv-boaza-ot-magistrala-hemus.html", "text": "910 дни е срокът за изпълнение на обществената поръчка за изграждане на участъка между п.в. „Ябланица“ и п.в. „Боаза“ от автомагистрала „Хемус“. От тях 180 дни са за проектиране, а 730 дни са за изграждане на обекта. Това стана ясно днес при подписването на договорите за строителство и строителен надзор на обекта, което се проведе в присъствието на министъра на регионалното развитие и благоустройството Николай Нанков, съобщиха от пресцентъра на министерството. \r\nДоговорът за проектиране и строителство на отсечката беше подписан от председателя на Управителния съвет на Агенция „Пътна инфраструктура“ инж. Дончо Атанасов и инж. Живко Недев – представител на Консорциум „ХВП Ябланица“ ДЗЗД. Подписи под този за строителен надзор положиха представителите на ДЗЗД „Консултанти Хемус 1 – 2016“ Савина Белчева и Алберт Марко Гомез.\r\nПодписването на договорите за проектиране и строителство и за строителен надзор на 9,3 км от автомагистрала „Хемус“ е важно не само за Северна България, но и за цялата страна, коментира министър Нанков. За участъка има изготвен технически проект, строителните дейности ще започнат след издаване на разрешение за строеж, като паралелно с това ще бъдат проведени процедурите по отчуждаване на терените, посочи той.\r\nВ рамките на проекта е предвидено изграждане на 5 селскостопански подлеза, 2 селскостопански надлеза, както и подлез при общинския път от Брестница към пещерата Съева дупка. Ще бъде изградена етапна връзка при километър 87+600 в близост до село Брестница за връзка с път I-4 Коритна - Белокопитово. Автомагистралната отсечка ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети.\r\nПо думите на председателя на управителния съвет на Агенция „Пътна инфраструктура“ инж. Дончо Атанасов най-важно при изпълнението на проекта е да се съкратят сроковете за проектиране. \r\nМинистър Нанков посочи, че в момента се извършва и физическото проектиране на 50-те км между п.в. „Боаза“ и разклона на второкласния път II-35 между Ловеч и Плевен, като строителството му ще бъде разделено на три етапа. Заложена е проектна скорост на движение 120 км/ч. По този начин ще осигурим икономия с почти 150 млн. лв. поради отпадането на необходимостта от изграждане на подлези, надлези и други съоръжения за преминаване по трасето, коментира той. Очаква се в края на 2018 г. да бъдат завършени техническите проекти и преминати процедури по ОВОС, както и изготвени парцеларните планове, стана ясно още от думите на инж. Атанасов. \r\nПоели сме ангажимент за развитието на инфраструктурата в Северна България. Основни наши приоритети са „Хемус“, както и автомагистрала Русе – Бяла - Велико Търново, заяви още министър Нанков. Вече е избран изпълнителят за участъка от АМ „Хемус“ между п.в. Белокопитово и п.в. „Буховци“. Строителството на отсечката може да стартира още през тази година, ако няма обжалвания, посочени той. \r\nДоговорът за проектиране и строителство на участъка между Ябланица и Боаза е на стойност 54 990 000 лв. без ДДС. Изпълнител е дружеството „ХВП Ябланица“ ДЗЗД, в което участват: „Хидрострой“ АД, „Водстрой 98“ АД и „Пътстрой Бургас“ ЕООД. \r\nСтроителният надзор на участъка между п.в. „Ябланица“ и п.в. „Боаза“ е възложен на ДЗЗД „Консултанти Хемус 1 – 2016“. В дружеството участват „ПИ ЕС Консулт” ЕООД, „Евроконсулт” АД и „Строл-1000” АД. Стойността на договора е 595 899,10 лв. без ДДС. \r\nВзели сме решение и работим с юристи да заведем граждански иск за опити за шиканиране на процеса, злоупотреба с право и пропуснати ползи от забавянето на въвеждането на тол системата у нас, съобщи министър Нанков в отговор на въпрос.\r\nТой коментира, че българското законодателство в тази област транспонира изцяло европейска директива, но е уязвимо. В момента, дори една жалба да е процедурно нарушение и да е недопустима по Закона за обществените поръчки, тя блокира процеса, защото по нея трябва да има произнасяне на Комисията за защита на конкуренцията, както  на Върховния административен съд, ако има обжалване и там. \r\nПредварителното изпълнение на обществената поръчка за избор на изпълнител, който да проектира и въведе тол системата у нас е възможно, когато оценителната комисия разгледа офертите и избере такъв, с целия риск на база евентуално обжалване, каза още министър Нанков. Процедурата в момента е на етап обявление и получени оферти, но е стопирана заради поредната жалба с пощенско клеймо от 26 май и получена в КЗК на 3 юли, посочи той.", "date": "2017-07-19", "title": "Министър Николай Нанков: За 910 дни трябва да бъде изграден участъкът между п.в. „Ябланица“ и п.в. „Боаза“ от магистрала „Хемус“"}
{"url": "http://www.focus-news.net/news/2017/07/19/2417234/bsp-sofiya-organizira-tematichna-priemna-za-saniraneto-i-energiynata-efektivnost.html", "text": "В постоянната приемна на БСП – София на ул. „Леге“ №10 експертът към постоянната комисия по „Инженерна инфраструктура и енергийно планиране“ на СОС Валентина Узунова и заместник-председателят на Камарата на енергийните одитори Цветко Шоков ще консултират софиянци по програмата за саниране и енергийна ефектовност. Те ще бъдат на разположение на гражданите на 20 юли от 15.00 до 17.00 часа. Това съобщиха от пресцентъра на градската структура на БСП.", "date": "2017-07-19", "title": "БСП – София организира тематична приемна за санирането и енергийната ефективност"}
{"url": "http://www.focus-news.net/news/2017/07/19/2417232/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-yuli.html", "text": "„Софийска вода” временно ще прекъсне водоснабдяването в някои части на столицата на 20 юли, съобщиха от водоснабдителното дружество. В четвъртък във връзка с изпълнение на инвестиционен проект за реконструкция на уличен водопровод на бул. „Асен Йорданов“ кв. „Слатина“ се налага спиране на водоподаването от 9:00  до 21:00 часа на клиентите на „Софийска вода”, живеещи в района на: по бул. „Шипченски проход“ от бул. „Асен Йорданов“ до ул. „Иван Димитров – Куклата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Шипченски проход“ пред бензиностанция „Лукойл“. След възстановяване на водоснабдяването е възможно временно повишаване  мътността на водата.\r\nВ четвъртък във връзка с подмяна на сградно водопроводно отклонение до бл. 92 жк. „Младост“ 1 се налага спиране на водоподаването от 9.00  до 19:00 часа на клиентите на „Софийска вода”, живеещи в района на: бл. 87, бл. 86Б, бл. 92, бл. 90А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 92.\r\nВ четвъртък във връзка с подмяна на пожарен хидрант на ул. „Цар Иван Александър“ жк. „Света Троица“ се налага спиране на водоподаването от 9:00  до 19:00 часа на клиентите на „Софийска вода”, живеещи в района на: по ул. „Хайдут Сидер“ от ул. „Цар Иван Александър“ до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 299.\r\nВ четвъртък във връзка с подмяна на сградно водопроводно отклонение на ул. „Дукатска планина“ Център се налага спиране на водоподаването от 10.00  до 18:00 часа на клиентите на „Софийска вода”, живеещи в района на: по ул. „Бузлуджа“ от ул. „Люлин планина“ до ул. „Лайош Кошут“; по ул. „Дукатска планина“ от ул. „Бузлуджа“ до ул. „Шандор Петьофи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шандор Петьофи“ ъгъла с ул. „Дукатска планина“.\r\nВ четвъртък във връзка с монтаж на спирателни кранове и редуктор на налягане на ул. „Странджа“ вилна зона „Мало Бучино“ се налага спиране на водоподаването от 9.00  до 21:00 часа на клиентите на „Софийска вода”, живеещи в района на: Вилна зона „Мало Бучино“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Искър“ ъгъла с ул. „Родопи“.\r\nВ четвъртък във връзка с подмяна на сградно водопроводно отклонение на ул. „Михаил Буботинов“ жк. „Иван Вазов“ се налага спиране на водоподаването от 10.00 до 16:00 часа на клиентите на „Софийска вода”, живеещи в района на: по ул. „Михаил Буботинов“ от ул. „Бяла черква“ до ул. „Краище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Михаил Буботинов“ пред №22.\r\nВ четвъртък във връзка с подмяна на сградно водопроводно отклонение на ул. „Уошбърн“ жк. „Хаджи Димитър“ се налага спиране на водоподаването от 9.00  до 21:00 часа на клиентите на „Софийска вода”, живеещи в района на: бл. 79. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Скайлер“ ъгъла с ул. „Уошбърн“.\r\nВ четвъртък във връзка с подмяна на сградно водопроводно отклонение на ул. „Сладкопойна чучулига“ вилна зона „Киноцентъра“ се налага спиране на водоподаването от 9.30  до 19:30 часа на клиентите на „Софийска вода”, живеещи в района на: ул. „Сладкопойна чучулига“ №4, №6, №8, №10, №12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сладкопойна чучулига“ №12.\r\nВ четвъртък във връзка с подмяна на сградно водопроводно отклонение на ул. „Васил Левски“ с. Казичене се налага спиране на водоподаването от 10.00  до 18:00 часа на клиентите на „Софийска вода”, живеещи в района на: по ул. „Васил Левски“ от ул. „Хаджи Димитър“ до ул. „Липите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Васил Левски“ ъгъла с ул. „Цар Борис III“.", "date": "2017-07-19", "title": "„Софийска вода” временно ще прекъсне водоснабдяването в някои части на столицата на 20 юли"}
{"url": "http://www.focus-news.net/news/2017/07/19/2417233/dha-zapochna-izvanrednata-sreshta-na-binali-yaldaram-s-erdogan.html", "text": "Започна изненадващата среща на турския министър-председател Бинали Йълдъръм с държавния глава Реджеп Тайип Ердоган в Президентския дворец „Бештепе” в Анкара, предаде информационната агенция Доган хабер ажансъ (ДХА). По сведения от източници в Президентството, веднага след нея Бинали Йълдъръм ще направи изявления за медиите в резиденцията на държавния глава „Бештепе”, уточнява още ДХА. Георги Димов", "date": "2017-07-19", "title": "ДХА: Започна извънредната среща на Бинали Йълдъръм с Ердоган"}
{"url": "http://www.focus-news.net/news/2017/07/19/2417238/ctapa-zagopa-shte-bade-domain-na-typnip-po-ctpiyt-fitnec.html", "text": "Typниp пo cтpийт фитнec щe ce пpoвeдe нa 22 юли oт 9:00 чaca в двopa нa Πpoфecиoнaлнa гимнaзия пo eлeĸтpoтexниĸa „Г. C. Paĸoвcĸи“ в Cтapa Зaгopa. Cпopтният cпeĸтaĸъл e в paмĸитe нa ĸaмпaниятa „Baĸaнция бeз гpижи“. Това съобщиха от пресцентъра на Община Стара Загора. Участниците от Стара Загора обещават грандиозно шоу. Инициативата се подкрепя активно от Община Стара Загора и кмета на града Живко Тодоров. \r\nЦeлтa e дeцaтa и млaдитe xopa дa бъдaт пo-чecтo нa cпopтнитe плoщaдĸи пpeз лятнaтa вaĸaнция, ĸaтo дeцa в нepaвнocтoйнo coциaлнo пoлoжeниe щe ce cъcтeзaвaт зaeднo c дeцa oт ceмeйнa cpeдa и чpeз cпopтa щe cъздaвaт нoви пpиятeлcтвa.\r\nМоже да участва всеки, който желае. Записването става половин час преди старта на турнира. Kaтeгopиитe зa yчacтиe ca: мoмчeтa дo 17-гoдишнa възpacт, мoмчeтa нaд 17-гoдишнa възpacт, мoмичeтa нaд 14-гoдишнa възpacт. Учacтницитe щe пoлyчaт ĸyпи, мeдaли, гpaмoти и мнoгo пpeдмeтни нaгpaди, a вcичĸи пoбeдитeли в oтдeлнитe ĸaтeгopии, cпeчeлили пъpвo мяcтo, ce ĸлacиpaт зa yчacтиe нa финaл в Coфия, ĸъдeтo щe бъдaт нacтaнeни бeзплaтнo в xoтeл „Mapинeлa“. \r\nВеригата турнири по „Стрийт фитнес“ до момента преминаха през градовете Мездра, Пловдив и Варна, като следва Стара Загора и на 29.07.2017г. ще се проведе в град Плевен.\r\nOpгaнизaтopитe oт Haциoнaлнoтo cдpyжeниe нa cиpaцитe в Бългapия блaгoдapят зa пoдĸpeпaтa и нa xoтeл „Фopyм“ в Cтapa Зaгopa. Cъбитиeтo ce пpoвeждa зa ocмa пopeднa гoдинa c гeнepaлнaтa пoдĸpeпa нa xoтeл „Mapинeлa“ - Coфия и cдpyжeниe „Mapинeлa“ - Coфия.", "date": "2017-07-19", "title": "Cтapa Зaгopa щe бъдe дoмaĸин нa тypниp пo cтpийт фитнec"}
{"url": "http://www.focus-news.net/news/2017/07/19/2417236/pravitelstvoto-prie-mehanizam-za-koordinatsiya-i-nablyudenie-na-strukturnite-reformi-v-ramkite-na-evropeyskiya-semestar.html", "text": "Министерският съвет прие механизъм за координация и наблюдение на структурните реформи в рамките на Европейския семестър. Това съобщиха от правителствената информационна служба. В него е запазена следваната от 2014 г. насам процедура по ежегодно актуализиране и отчитане на Националната програма за реформи на Република България и по отчитане изпълнението на мерките и действията за постигане на националните цели в изпълнение на Стратегия „Европа 2020“ и на специфичните препоръки на Съвета на Европейския съюз в рамките на Европейския семестър.\r\nНов момент е интегрирането в механизма на процес за изпълнение на Програмата на Европейския съюз за подкрепа на структурни реформи (ППСР), която е с финансов пакет за периода 2017-2020 г. в размер на 142,8 млн. евро. Основната цел на ППСР е да допринесе за институционалните, административните и структурните реформи в държавите-членки. Разходите са изцяло за сметка на ППСР, като не се изисква национално съфинансиране. Държава-членка, която желае да получи подкрепа по Програмата, трябва да подаде до Службата за подкрепа на структурни реформи списък с приоритизирани искания до 31 октомври на съответната година.\r\nМинистерството на финансите е Координационно звено по прилагането на ППСР, като във функциите му ще е да следи и докладва за напредъка в изпълнението, както и за избягване наличието на двойно финансиране.", "date": "2017-07-19", "title": "Правителството прие механизъм за координация и наблюдение на структурните реформи в рамките на Европейския семестър"}
{"url": "http://www.focus-news.net/news/2017/07/19/2417237/regnum-balgariya-se-obyavi-protiv-vanshnata-namesa-v-situatsiyata-v-katar.html", "text": "България се обявява против всяка форма на ескалация на напрежението и външна намеса в дипломатическия скандал около Катар. Това заяви министър-председателят Бойко Борисов в телефонен разговор с катарския си колега Абдула бин Халифа ал Тани, проведен във вторник, предава  информационна агенция Regnum. \r\n„Стабилността в района на Персийския залив има важно значение за България и Балканския полуостров. В тази връзка ние ще приветстваме и поддържаме всеки опит за решаване на кризата с мирни и дипломатични средства“ , подчерта още Борисов. \r\nРуската агенция напомня, че в началото на юни, Саудитска Арабия и нейните съюзници Египет, Бахрейн и Обединените арабски емирства прекратиха своите дипломатически отношения с Катар, обвинявайки Доха в поддържане на терористични групировки и близки връзки с Иран. Четирите страни предадоха списък с искания до Катар, сред които са скъсване на отношенията с Иран и закриване на телевизия Al Jazeera, както и преустановяване на военното сътрудничеството с Турция. Катар отхвърли всички обвинения. Тереза Герова", "date": "2017-07-19", "title": "Regnum: България се обяви против външната намеса в ситуацията в Катар"}
{"url": "http://www.focus-news.net/news/2017/07/19/2417239/sofiya-vodnospasitelnata-sluzhba-kam-bchk-prodalzhava-da-predstavya-poreditsa-ot-obuchitelni-filmi-vseki-chetvartak-do-kraya-na-yuli-v-doma-na-kinoto.html", "text": "Водноспасителната служба към Българския Червен кръст (БЧК) продължава да представя поредица от обучителни филми всеки четвъртък до края на юли в Дома на киното, съобщиха от пресцентъра на БЧК. Този четвъртък, 20 юли,от 19.30 часа в Дом на киното в София ще се проведе безплатна прожекция на 4 късометражни филма на оператора Станислав Бояджиев:\r\n1. Начини за оказване на помощ при воден инцидент;\r\n2. Какво да правим, когато тръгнем в планината;\r\n3. Как да реагираме, ако възникне пожар;\r\n4. Действия при земетресение.\r\nСлед прожекцията представителите на Червенокръстката организация ще отговоря на въпросите на зрителите, касаещи водната безопасност, а всички родители (минали, настоящи или бъдещи) могат да получат „Наръчник за родителя - дръж под око”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017-07-19", "title": "София: Водноспасителната служба към БЧК продължава да представя поредица от обучителни филми всеки четвъртък до края на юли в Дома на киното"}
{"url": "http://www.focus-news.net/news/2017/07/19/2417241/babh-vazbraneni-sa-blizo-10-000-litra-zehtin-sled-proverki-v-tsyalata-strana.html", "text": "Българската агенция по безопасност на храните (БАБХ) извърши 1 140 проверки на предлаганите маслинови масла (зехтин) и растителни масла смес, с вложено в състава им маслиново масло, съобщиха от БАБХ. Проверка е тематична (извън официалния контрол) на територията на цялата страна. Обект на инспекциите бяха супермаркети и специализирани хранителни магазини, складовете за търговия на едро и дребно, логистични центрове на търговските вериги и производствени обекти, с дейност производство и/или бутилиране на маслинови масла и смеси от растителни масла. Взети са 20 проби за лабораторни изпитвания за съответствие с характеристиките на категориите маслинови масла.\r\nВ резултат на проверките са издадени са 183 предписания за спиране от реализация, на неотговарящи маслинови масла със стандартите за търговия. Възбранени са близо 10 000 литра.\r\nАнализът показва, че на българския пазар се предлагат някои видове маслинови масла, които не отговарят на изискванията за етикетирането, характеристиките и наименованията. Обозначенията на опаковките са само за търговската марка, като липсва описание или налична информация и изображения.", "date": "2017-07-19", "title": "БАБХ: Възбранени са близо 10 000 литра зехтин след проверки в цялата страна"}
{"url": "http://www.focus-news.net/news/2017/07/19/2417235/ministar-ekaterina-zaharieva-sledvashtata-sedmitsa-na-ministerski-savet-shte-razgledame-dogovora-za-dobrosasedstvo-s-makedoniya.html", "text": "Следващата седмица на Министерски съвет ще бъде разгледан Договорът за добросъседство с Македония. Това стана ясно от думите на вицепремиерът и министър на външните работи Екатерина Захариева пред журналисти, предаде репортер на Агенция „Фокус“. Захариева заяви, че прогнозите ѝ са, че договорът ще бъде подписан и добави, че вижда желание от страна на македонския премиер Зоран Заев за това. \"Тяхна работа е да се опитат да убедят всички политически партии, че това е добро за тях\", коментира министърът на външните работи. По думите ѝ важни са посланията след договора. \"Искам да подчертая още една причина, поради която договорът е важен. Той лежи на основата на декларацията, но в нея няма механизъм за наблюдение дали се изпълнява тя\", каза още Захариева. По думите ѝ в договора има такъв механизъм и всяка година изпълнението на документа ще се наблюдава от министрите на външните работи на двете страни. Захариева уточни, че санкции пза неспазването на такъв тип договор няма, но има процедури, които са изключително недобри за репутацията на държавата, която не изпълнява договореностите си.  \r\nДеница КИТАНОВА", "date": "2017-07-19", "title": "Министър Екатерина Захариева: Следващата седмица на Министерски съвет ще разгледаме договора за добросъседство с Македония"}
{"url": "http://www.focus-news.net/news/2017/07/19/2417240/ministar-ekaterina-zaharieva-zapadnite-balkani-ne-sa-prioritet-samo-za-balgarskoto-predsedatelstvo-na-es-a-i-na-vanshnata-ni-politika.html", "text": "Западните Балкани не са приоритет само за българското председателство на ЕС, а и за външната ни политика. Това каза пред журналисти вицепремиерът и министър на външните работи Екатерина Захариева за българската дипломация, предаде репортер на Агенция „Фокус“. „Неслучайно премиерът Борисов спомена Дубровник“, коментира тя и посочи, че още следващата седмица тя ще има посещение в Сърбия, Албания и Черна гора, а по-другата в Босна и Херцеговина. Министърът обясни, че иска България да бъде държавата, която инициира това  Западните Балкани да имат ясна европейска перспектива. „Ще го правим и на практика“, подчерта министърът на външните работи. „Ние все още нямаме магистрали, жп линии с всичките държави членки и е абсолютно недопустимо. Това е един от приоритетите на външната ни политика“, обясни министърът. Тя даде пример с изграждането на транспортен коридор № 8 и довършването на коридор № 10, който ще ни свърже с Белград. \r\nДеница КИТАНОВА", "date": "2017-07-19", "title": "Министър Екатерина Захариева: Западните Балкани не са приоритет само за българското председателство на ЕС, а и на външната ни политика"}
{"url": "http://www.focus-news.net/news/2017/07/19/2417245/sputnik-finlandiya-predostavya-dopalnitelni-pravomoshtiya-na-granichnite-sluzhiteli-za-borba-s-malkite-zeleni-chovecheta.html", "text": "Финладия ще предостави на службите за гранична охрана допълнителни правомощия, които ще им позволят да се противопоставят на „малките зелени човечета“ - термин, въведен за означаване на чуждестранни войници без отличителни знаци, предава информационната агенция Sputnik.\r\nНов законопроект, представен във финландския парламент, ще позволи на граничната охрана да използва същите тактики като полицията, включително използването на военна сила. В опит да се предотврати международната хибридна война, възможностите за отбрана на граничните служители при сериозни инциденти или срив в информационните системи ще бъдат значително подсилени.\r\nВъпреки че предложените мерки се насочени и към борбата с незаконната имиграция, трафика на хора и сценарии със заложници, е очевидно, че фиктивната \"руска заплаха\" е основната причина, която зад тях, както ясно показват последните действия на Финландия, коментират от редакцията.Тереза Герова", "date": "2017-07-19", "title": "Sputnik: Финландия предоставя допълнителни правомощия на граничните служители за борба с „малките зелени човечета“"}
{"url": "http://www.focus-news.net/news/2017/07/19/2417243/dobrich-obshtinata-kani-grazhdanite-da-podnesat-tsvetya-na-pametnata-plocha-na-kap-dimitar-spisarevski-po-povod-101-godini-ot-negovoto-rozhdenie.html", "text": "Община Добрич кани гражданите да поднесат цветя на паметната плоча на кап. Димитър Списаревски по повод 101 години от неговото рождение. „Нека на този ден почетем паметта на нашия съгражданин, отдал живота си за България. На 19 юли се навършват 101 години от рождението на безсмъртния добруджанец, който даде своя урок по родолюбие на поколения българи“, се казва в изявление на Общината. Димитър Списаревски е роден на 19 юли 1916 година в град Добрич. От април 1938 г. до юли 1939 г. е на школа в гр. Кауфбойрен, следва авиационното училище за въздушна аеробика Шлайсхаим край Мюнхен. Завършва в най-престижната школа за висш пилотаж в градчето Верньойхен край Берлин. Загива в първата и единствената си битка в защитата на София. Подвигът на Списаревски е безпримерен в българската история. Във въздушен двубой, защитавайки небето над София през декември 1943 г., след като разбира, че изтребителят му е улучен, пилотът насочва машината си в една летяща крепост и я сваля, загивайки със смъртта на храбрите. Оцелява само бордовият стрелец, който удивен от подвига на българския пилот, връчва своите ордени на майката на Списаревски.", "date": "2017-07-19", "title": "Добрич: Общината кани гражданите да поднесат цветя на паметната плоча на кап. Димитър Списаревски по повод 101 години от неговото рождение"}
{"url": "http://www.focus-news.net/news/2017/07/19/2417242/vitsepremierat-valeri-simeonov-ot-aktualizatsiyata-na-invalidnite-pensii-zavisi-v-nay-golyama-stepen-predizborniyat-ni-angazhiment-za-proportsionalno-indeksirane-na-pensiite.html", "text": "Oт резултата от актуализацията на инвалидните пенсии зависи в най-голяма степен и нашият предизборен ангажимент за пропорционално индексиране на останалите пенсии освен минималните. Това каза вицепремиерът Валери Симеонов в Народното събрание по време на среща на ПГ на „Обединени патриоти“ с министъра на здравеопазването проф. Николай Петров, предаде репортер на Агенция „Фокус“. „Въпросът за актуализацията на инвалидните пенсии е един от най-важните за нас като политическа сила. По наше настояване е заложен в стратегическите приоритети 2017-2021 година, по които вече е подготвена програмата за управление“, посочи той. „Трябва да има финансово отражение, което да даде възможност за съответната преработка на бюджета. Времето е малко и това ще бъде трудноизпълнима задача, така или иначе сме я поели като ангажимент и трябва да реализираме с успех това мероприятие“, обясни вицепремиерът. „В противен случай ще можем да разчитаме само на излишъците от бюджета за индексирането на останалите пенсии. Никой не може да предвиди какви ще бъдат те, до момента вървим добре, обаче никой не знае какво ще стане до края на годината“, коментира Валери Симеонов и уточни, че има наказателни процедури от ЕК, които могат да доведат до някои нежелани последици за бюджета. „Даже да допуснем, че тази година ще има достатъчно излишъци, те са един променлив показател, не се знае дали догодина ще ги имаме, за да разчитаме на тях“, посочи вицепремиерът. „Когато се поеме ангажимент за индексиране на пенсиите - това са разходи, които ще бъдат всяка година, не само 2018 година, а и 2019, 2020, 2021 година. Живот и здраве до следващото коалиционно управление, което предполагам, че с активната подкрепа на ПГ на „Обединени патриоти“ ще бъде реализирано успешно“, каза още Валери Симеонов.\r\nБиляна ИВАНОВА", "date": "2017-07-19", "title": "Вицепремиерът Валери Симеонов: Oт актуализацията на инвалидните пенсии зависи в най-голяма степен предизборният ни ангажимент за пропорционално индексиране на пенсиите"}
{"url": "http://www.focus-news.net/news/2017/07/19/2417244/plovdiv-karlovo-shte-pochete-zhertvite-na-strashnoto-140-godini-po-kasno.html", "text": "Карлово ще почете жертвите на „Страшното” 140 години по-късно. И тази година се подготвя отбелязването на датата 20 юли, съобщиха за Радио „Фокус” - Пловдив от ръководството на общината. През 1877 г. карловци изживяват най-страшните шест месеца от годината. На 20 юли войските на генерал Павел Карцов се оттеглят от Карлово, за да заемат позиции в Стара планина и да завардят проходите, а в градчето нахлува редовна турска армия и хиляди башибозуци. Те избиват за назидание повече от 800 души. Сред тях са почти всички пълнолетни мъже. Следват дни на кръв, сълзи и разорение, вопли на ужас, на страх и погубен живот. Когато България се радва на Освобождението, Карлово оплаква зверски избитите жертви.\r\nВ знак на почит към тях пред паметника на „Страшното” всяка година на 20 юли карловци поднасят венци и цветя. На тази дата и тази година от 11.00 часа в двора на храм „Свети Николай” в града ще бъде отслужена панихида в памет на жертвите.\r\nЦветана ТОНЧЕВА", "date": "2017-07-19", "title": "Пловдив: Карлово ще почете жертвите на „Страшното” 140 години по-късно"}
{"url": "http://www.focus-news.net/news/2017/07/19/2417247/392-ot-merkite-proiztichashti-ot-chlenstvoto-na-republika-balgariya-v-evropeyskiya-sayuz-ne-sa-izpalneni-kam-30-yuni-2017-g.html", "text": "Правителството прие доклад за изпълнението на Плана за действие за 2017 година с мерките, произтичащи от членството на Република България в Европейския съюз, към 30 юни 2017 година. Това съобщиха от правителствената информационна служба. Общо 148 мерки са със срок за изпълнение до края на месец юни, като от тях са изпълнени 90 мерки. Неизпълнените мерки са 58, което представлява 39,2 % неизпълнение. От неизпълнените мерки 32 са законопроекти, като 16 от тях са свързани с отстраняване на допуснати нарушения на правото на Европейския съюз. От неизпълнените мерки 21 са свързани със стартирали процедури за нарушения по чл. 258 от Договора за функционирането на Европейския съюз.\r\nКъм доклада са посочени и 22 директиви на ЕС в областта на Вътрешния пазар с изтекъл или изтичащ срок за транспониране края на месец ноември 2017 г. В Информационното табло за Вътрешния пазар издание месец ноември 2017 г., което включва директиви, чиито срок на въвеждане беше 31 май 2017 г., резултатът за България е 14 невъведени директиви от общо 1036.\r\nМинистерският съвет прие доклада и възложи на министрите съобразно своята компетентност да предприемат необходимите действия за изпълнението на неизпълнените мерки.", "date": "2017-07-19", "title": "39.2% от мерките произтичащи от членството на Република България в Европейския съюз, не са изпълнени към 30 юни 2017 г."}
{"url": "http://www.focus-news.net/news/2017/07/19/2417248/dha-ostana-samo-edna-krachka-do-zakupuvaneto-ot-turtsiya-na-ruskite-raketni-sistemi-s-400.html", "text": "Генералният директор на „Ростех” Сергей Чемезов заяви, че са разрешени техническите въпроси на сделката, предвиждаща доставки за Турция на  руските ракетни системи S-400, предаде информационната агенция Доган хабер ажансъ (ДХА). По думите му остава уточняване единствено на административните процедури. Самото решение трябва да бъде взето от правителствата на Русия и на Турция. По отношение на финансовата част, в момента се провеждат разговори в Министерството на финансите. От предварителната информация се подразбира, че една част от средствата за закупуването Турция ще намери сама, а другата – ще плати чрез кредит. \r\nТази сделка е най-големият контракт на „Ростех” през последните няколко години. По сведения на западни медии, Анкара ще плати на Москва 3 милиарда долара за ракетите S-400, посочва още ДХА.. Георги Димов", "date": "2017-07-19", "title": "ДХА: Остана само една крачка до закупуването от Турция на руските ракетни системи S-400"}
{"url": "http://www.focus-news.net/news/2017/07/19/2417246/glavniyat-prokuror-sotir-tsatsarov-nedostoyno-e-veselin-mareshki-da-obosnovava-sobstvenata-si-nevinnost-s-hvarlyaneto-na-kleveti-sreshtu-nablyudavashtiya-prokuror.html", "text": "Недостойно е Веселин Марешки да обосновава собствената си невинност с хвърлянето на клевети срещу наблюдаващия прокурор. Това каза пред журналисти главният прокурор Сотир Цацаров във връзка с изказване на председателя на ПП „Воля“ от тази сутрин, че обвиненията срещу него са скалъпени, предаде репортер на Агенция „Фокус“. „Разбирам правото на всеки обвиняем да защитава себе си, то не може да бъде отречено, както по смисъла на наказателно-процесуалния кодекс, така и публично. Не съм гледал г-н Марешки, но от всичко, което разбрах, което е казано, разбирам, че тук не става дума за защита, а на моменти за откровени клевети“, заяви Цацаров. „Да се обосновава собствената невинност с хвърлянето на клевети върху наблюдаващия прокурор на делото е най-меко казано невъзпитано, а най-откровено недостойно. Недостойно за мъж, за член на парламента“, каза още главният прокурор. „Познавам много добре работата на прокурор Виолета Радева, твърдя, че това е прокурор, който за времето, в което е работил в Прокуратурата няма нито едно нарушение, нито едно дисциплинарно наказание. Ако е решил, че като депутат, мъж, гражданин, това е нормалната позиция на защита – хвърлянето на клевети върху наблюдаващия прокурор – сбъркал е както институцията, така и личността на колежката. Негов е изборът“, каза още Сотир Цацаров.\r\nМариела РУСЕВА", "date": "2017-07-19", "title": "Главният прокурор Сотир Цацаров: Недостойно е Веселин Марешки да обосновава собствената си невинност с хвърлянето на клевети срещу наблюдаващия прокурор"}
{"url": "http://www.focus-news.net/news/2017/07/19/2417250/stanislav-ivanov-gerb-predlagam-avtobusite-ot-gradskiya-transport-v-sofiya-da-mogat-da-se-dvizhat-po-tramvaynite-linii-s-koeto-shte-se-oblekchi-dvizhenieto.html", "text": "Първото предложение за промени касае главно София, с което даваме възможност на обществения пътен транспорт, автобусите, да се движат по трамвайните линии, защото това към момента е забранено. Това каза народният представител от ПГ на ГЕРБ Станислав Иванов по време на дебатите по промените в Закона за движението по пътищата, предаде репортер на Агенция „Фокус“. „По този начин ще облекчим движението в София многократно, защото в невралгичните кръстовища, където има рейсове, те навлизат без да имат възможност да бъдат пуснати да излязат и задръстват движението“, обясни той. „Трамваите, тъй като на повечето места се движат по обособени трасета, нямат такива пречки, и считам, че това е добра практика и ще се получи“, коментира Станислав Иванов. „Второто предложение касае всички градове в страната, където има зелена или синя зона за платено паркиране. Когато на МПС преди 19.00 часа му бъде поставена скоба и водачът не си е заплатил глобата до 19.00 часа превозното средство да бъде репатрирано“, посочи народният представител от ГЕРБ. „Иначе се получава следният парадокс - ако водачът не си заплати глобата до 19.00 часа не може да бъде репатрирано превозното средство от една страна, а от друга трябва да му бъде премахната скобата или да бъде оставена скобата“, поясни той. „Ако бъде оставена, сутринта скобата я намираме счупена, поради тази причина се прави предложението да се дава право на автомобилите на съответните общински администрации да репатрират автомобилите“, каза още Станислав Иванов.\r\nБиляна ИВАНОВА", "date": "2017-07-19", "title": "Станислав Иванов, ГЕРБ: Предлагам автобусите от градския транспорт в София да могат да се движат по трамвайните линии, с което ще се облекчи движението"}
{"url": "http://www.focus-news.net/news/2017/07/19/2417251/nikolay-tishev-bsp-promenite-v-zakona-za-dvizhenie-po-patishtata-na-gerb-sa-absolyuten-mish-mash.html", "text": "Промените в Закона за движение по пътищата на ГЕРБ са абсолютен миш-маш. Това каза народният представител от ПГ на „БСП за България“ Николай Тишев по време на дебатите по промените в Закона за движение по пътищата предаде репортер на Агенция „Фокус“. Тишев заяви, че законопроектът на ГЕРБ е писан на коляно и БСП няма да подкрепи промените в Закона за движение по пътищата. Депутатът от БСП коментира предложението автобусите от градския обществен транспорт в София да може да се движат по платна, определени за релсови превозни средства, като отбеляза, че не е регламентирано кой ще бъде с предимство в тези платна - дали трамваят или автобусът. Според него тези промени създават предпоставка за пътнотранспортни произшествия. Той отчете, че кой когато се присети и сънува нещо, предлага промени. \r\nДеница КИТАНОВА", "date": "2017-07-19", "title": "Николай Тишев, БСП: Промените в Закона за движение по пътищата на ГЕРБ са абсолютен миш-маш"}
{"url": "http://www.focus-news.net/news/2017/07/19/2417252/merki-sreshtu-terorizma-kiberprestapleniyata-i-zloupotrebi-s-publichni-fondove-sa-predvideni-v-promeni-v-nakazatelniya-kodeks.html", "text": "Мерки срещу финансиране на тероризма и разширяване на кръга от престъпления, свързани с извършване и закана за извършване на терористични действия, предвиждат промени в Наказателния кодекс, които правителството одобри. Това съобщиха от правителствената информационна служба. Новите текстове са във връзка с изпълнение на препоръката на Експертния комитет за оценка на мерките за борба с изпирането на пари и финансирането на тероризма към Съвета на Европа. Промените в НК бяха одобрени миналата година от Министерския съвет и внесени за приемане в Народното събрание. Поради предсрочното прекратяване дейността на 43-то НС текстовете не бяха разгледани, което налага повторното им внасяне в 44-то Народно събрание.\r\nПромените в Наказателния кодекс въвеждат в националното ни законодателство три директиви на Европейския парламент и на Съвета – за атаките срещу информационните системи, за санкции за пазарна злоупотреба и защитата по наказателноправен ред на еврото и на другите парични знаци срещу подправяне и за замяна.\r\nВъв връзка с по-ефективното противодействие на тероризма са инкриминирани действия, насочени срещу ядрено съоръжение или представляващи намеса в дейността на ядрени съоръжения, както и искане за предоставяне на ядрен материал или друг източник на йонизиращо лъчение. Предлага се наказателно преследване за финансиране при набиране, обучаване и пътуване с цел тероризъм. Разширява се обхватът на подбуждането към и закана за извършване не само на тероризъм, но и свързаните с тероризма дейности. Промени има и при документната измама, което цели инкриминиране не само при извършване на терористично нападение и финансиране на тероризъм, но и пътуване с такава цел. Изменени са текстовете за кражбата, като се въвежда квалифициран състав, когато деянието е извършено с цел тероризъм. \r\nПоправките в Наказателния кодекс предвиждат още за пиратство да се приема и наказва всеки неправомерен акт на завладяване или на установяване на контрол върху кораб в открито море или в международни води, включително чрез сила и заплашване. В досега действащата уредба пиратството е признато за престъпление само по отношение на въздухоплавателните средства. \r\nВ съответствие с евродирективата за противодействие на кибепрестъпленията, в новите текстове в Наказателния кодекс се синхронизират съставите и размерите на наказанията. Вместо понятието „компютърна система“ се въвежда по-широкото понятие „информационна система“. Към деянията се включват и „пренасяне“, „повреждане“, „влошаване“, „скриване“ и „спиране на достъпа“ до компютърни данни в информационна система. За първи път се криминализира създаването на т. нар. „ботнети“, установяване на контрол от разстояние върху значителен брой компютри, посредством заразяването им със зловреден софтуер чрез целенасочени кибернетични  атаки.\r\nС други текстове  се цели  по-ефективна  наказателноправната  защита  на средствата от публични фондове. Досега обичайният механизъм  на този вид престъпления включваше използването на представляващи, които нямаха качеството на управляващи на съответното юридическо лице, и НК не предвиждаше наказания за тях. Сега наказателна  отговорност ще се носи както от този, който управлява юридическото  лице, така и от онзи, който само го представлява,  включително и като пълномощник. \r\nОтносно въвеждането на директива за защитата по наказателно правен ред на еврото и на другите парични знаци срещу подправяне, се разширява кръгът от престъпления, като например \"приемане\" и \"превозване\" на парични знаци в нарушение на установения ред.\r\nПроектозаконът  предлага  и увеличаване  размера  на наказанието  за т.нар.  \"кражба на фирми\". При документно престъпление, с което се установява контрол върху юридическо лице, лишаването от свобода да е от 1 до 6 години. В сега действащия кодекс извършването на едно или съвкупност от документни престъпления с обект частен документ се наказваше максимално с \"лишаване от свобода\" за срок до 2 години, а в случаите, в които извършителят е неосъждан, то той се освобождаваше от наказателна отговорност с налагане на административно наказание \"глоба\" от хиляда до пет хиляди лева. При претърпени имуществени вреди в особено големи размери се предвижда затвор от  1 до  10 години.", "date": "2017-07-19", "title": "Мерки срещу тероризма, киберпрестъпленията и злоупотреби с публични фондове са предвидени в промени в Наказателния кодекс"}
{"url": "http://www.focus-news.net/news/2017/07/19/2417249/plovdiv-kmetat-na-asenovgrad-i-vitsepremierat-valeri-simeonov-shte-otchetat-napravenoto-pred-protestirashtite-sreshtu-tsiganskite-svoevoliya.html", "text": "Кметът на Асеновград д-р Емил Караиванов и вицепремиерът Валери Симеонов ще отчетат на 24 юли направеното до момента пред протестиращите срещу циганските своеволия в града. Това съобщиха за Радио „Фокус” Пловдив от пресцентъра на Община Асеновград. Часът на срещата все още не е определен, но се предполага, че ще бъде след 17.00. \r\nДо серия от протести се стигна след като група цигани нападна деца и треньори от клуба по гребане в Асеновград. На 9 юли недоволните граждани от Асеновград обявиха, че спират временно протестите за две седмици, след като вицепремиерът Валери Симеонов пое редица ангажименти към тях. Кметът на общината д-р Емил Караиванов също заяви, че Общината е започнала да описва първите 17 незаконни постройки в циганската махала. Бе обявено още, че със съвместните усилия на общината и държавата в квартал „Лозница” ще бъде създаден полицейски участък.\r\nЦветана ТОНЧЕВА", "date": "2017-07-19", "title": "Пловдив: Кметът на Асеновград и вицепремиерът Валери Симеонов ще отчетат направеното пред протестиращите срещу циганските своеволия"}
{"url": "http://www.focus-news.net/news/2017/07/19/2417254/s-promeni-v-naredbata-za-administrativno-obsluzhvane-se-ulesnyava-dostapat-na-grazhdanite-do-kartovi-plashtaniya-kam-byudzhetni-organizatsii.html", "text": "Правителството одобри промени в Наредбата за административно обслужване (НАО), с което се разширява обхватът на общите правила за административно обслужване по отношение начините за плащане на административните услуги и се въвежда изискване за информиране и насърчаване на потребителите при осигурена възможност за картово плащане на заявените услуги. Това съобщиха от правителствената информационна служба. Широкото прилагане в публичния сектор на картовите плащания е с цел намаляване на финансовата тежест за потребителите при извършването на плащания на дължимите такси или цени на административните услуги, оптимизиране на безналичните плащания в публичния сектор и намаляване на разходите, свързани с обслужването на плащания в брой. То е и една от приоритетните инициативи на правителството. \r\nВъв връзка с продължаваща практика и допускани слабости в някои бюджетни организации, пораждащи основателни оплаквания и недоволство сред гражданите, и за постигане на очакваните резултати от широкото прилагане на картови плащания в публичния сектор, е необходимо изрично регламентиране в НАО на изисквания за прилагане и насърчаване на картовите плащания, периодичен преглед на ефективността от тяхното използване, осъществяване на контрол на тези дейности, което е неразделна част от процеса на административно обслужване и цели повишаване качеството на предоставяните услуги.\r\nНаредбата предвижда гражданите да бъдат информирани за осигурените начини на плащане и да бъдат насърчавани за прилагането на картови плащания на заявените услуги при инсталирани терминални устройства ПОС. Освен това съответните администрации ще извършват периодичен анализ за необходимостта или ефективността от прилагането на картови плащания или други начини за плащане и ще осъществяват контрол на тези дейности в съответствие с предвидени за това процедури, като това ще стане част от техните вътрешни правила за организация на административното обслужване.", "date": "2017-07-19", "title": "С промени в Наредбата за административно обслужване се улеснява достъпът на гражданите до картови плащания към бюджетни организации"}
{"url": "http://www.focus-news.net/news/2017/07/19/2417256/simona-mitova-obshtina-blagoevgrad-po-vreme-na-lyatnoto-uchilishte-s-detsata-raboti-kvalifitsiran-pedagog-i-mediator.html", "text": "По време на лятното училище с децата работи квалифициран педагог и медиатор. Това каза за Радио „Фокус“ – Пирин Симона Митова, отдел „Образование“ в Община Благоевград. „Дейността, която е описана по време на лятното училище е допълнителна педагогическа подготовка за повишаване на училищната готовност на децата за равен старт в училище“, обясни Митова. Тя подчерта, че са включени 15 деца, които ще бъдат бъдещи първокласници на есен, като те са определени по критерии. „С тях работи квалифициран педагог и медиатор, като целта е да бъдат социализирани и да бъдат подготвени, да бъдат мотивирани за първи клас и да получат една подкрепа, така че ще бъде много полезно за бъдещите първокласници. \r\nВ проекта точно и ясно е регламентирано, че деца на 5, 6 или 7 годишна възраст, след завършване на предучилищна подготовка, които са от семейства от уязвими групи, от безработни семейства с три или повече деца, самотни родители, семейства, които живеят в по-отдалечени райони, деца на които майчиният език не е български, именно те имат право да посещават тези летни училища“, каза Митова. Тя подчерта, че освен образователните процеси, които протичат в ляното училище, те са свързани с много забавления, много игри,  екскурзии, така че да се създаде един интерес към училището, а децата да усвоят и съхранят това, което са научили в детската градина, да го развият и да са подготвени за първи клас. „Проектът продължава до 2018 година и самото лятно училище е в рамките на един месец, така че до средата на август месец ще приключи и лятното училище“, каза още Митова.\r\nЛора КАЛЧЕВА", "date": "2017-07-19", "title": "Симона Митова, Община Благоевград: По време на лятното училище с децата работи квалифициран педагог и медиатор"}
{"url": "http://www.focus-news.net/news/2017/07/19/2417255/pravitelstvoto-dade-saglasie-za-promyana-na-konsulskite-rayoni-na-konsulstvata-na-italiya-v-plovdiv-i-varna.html", "text": "Министерският съвет даде съгласие да бъдат променени консулските райони на консулствата на Италианската република, ръководени от почетни (нещатни) консулски длъжностни лица, в Пловдив и Варна. Това съобщиха от правителствената информационна служба. \r\nПромяната предвижда разширяване на териториалната компетентност на консулството със седалище в Пловдив за цяла Централна България с области Плевен, Ловеч, Габрово, Велико Търново, Пазарджик, Пловдив, Стара Загора, Смолян, Кърджали, Хасково. Разширява се и териториалната компетентност на консулството със седалище във Варна за цяла Източна България с области Русе, Разград, Силистра, Търговище, Шумен, Добрич, Варна, Сливен, Бургас, Ямбол.\r\nПромяната на консулските окръзи бе поискана от италианската страна и е част от общ план за преструктуриране на мрежата от италиански почетни консулства в България.", "date": "2017-07-19", "title": "Правителството даде съгласие за промяна на консулските райони на консулствата на Италия в Пловдив и Варна"}
{"url": "http://www.focus-news.net/news/2017/07/19/2417253/reuters-sreshtata-erdogan-yaldaram-mozhe-da-zavarshi-s-razmestvaniya-v-kabineta-tvardyat-iztochnitsi.html", "text": "Държавният глава на Турция Реджеп Тайип Ердоган провежда изненадваща среща с премиера Бинали Йълдъръм в президентския дворец в Анкара, предава Reuters. Източници на агенцията твърдят, че срещата може би е свикана във връзка с размествания в кабинета.\r\n„Има голяма вероятност да има решение за промяна на кабинета след срещата\", каза един от пожелалите анонимност източници, който е близо до президентството.\r\nВ отделно изявление от кабинета на Ердоган поясниха, че Йълдъръм ще участва в пресконференция в президентския дворец в Анкара след срещата.\r\nРеформата в кабинета се очаква от май, когато Ердоган бе отново утвърден за председател на управляващата „Партия на справедливостта и развитието“.Тереза Герова", "date": "2017-07-19", "title": "Reuters: Срещата Ердоган-Йълдъръм може да завърши с размествания в кабинета, твърдят източници"}
{"url": "http://www.focus-news.net/news/2017/07/19/2417257/glavniyat-prokuror-sotir-tsatsarov-ako-i-dnes-se-povtori-predishnata-stsenka-i-veselin-mareshki-ne-kazhe-koy-go-e-zaplashval-izvodite-mozhe-da-si-pravite-vie.html", "text": "Ако и днес се повтори предишната сценка и Веселин Марешки не каже кой го е заплашвал, изводите може да си правите вие. Това каза пред журналисти главният прокурор Сотир Цацаров, предаде репортер на Агенция „Фокус“. На въпрос може ли прокурор Виолета Радева, която по думите на Марешки е скалъпила обвинението срещу него, да потърси по частен път правата си, Цацаров заяви: „Каквото може да се направи или ако може нещо да се направи, това ще го реши тя самата. Това, което може да се направи, е да кажа, че институцията, и аз като главен прокурор, застава изцяло зад действията на този прокурор. Да кажа, че подкрепям нейните действия изцяло, че не приемам подобни обвинения и ги считам за безкрайно недостойни“. „В същото време обаче изречени по този начин и казани от човек като г-н Марешки говорят за самия него“, добави той. \r\nВъв връзка с това има ли достатъчно събрани доказателства срещу Веселин Марешки, главният прокурор коментира: „Извинявайте, вие мислите, че тръгнем към искания за сваляне на имунитет, без да сме убедени, че има достатъчно доказателства?“. „Казах едната страна е г-н Марешки, другата стана са собствениците на аптеки. А в делото, по което той е подсъдим пред Варненския окръжен съд вече, отново, има едни много специални и интересни специални разузнавателни средства. Те отразяват неговите собствени думи“, каза още той и добави, че ще дойде ден, когато в съдебната зала те ще бъдат прочетени. „Тогава ще стане ясно може би кой е виновен, кой е невинен, кой е заплашвал и всичко друго. Ясно е, че всеки човек има право да защитава себе си, но да се сипят безадресни обвинения от телевизионния екран от типа на – искат да ми вземат бизнеса, натискат ме, изнудват ме и пр. и всеки път, когато следва снемане на обяснения, в резултат на проверка, да играем театъра – не зная, не помня, не разбрах, не искам да кажа – не е много достойно“, добави Цацаров.\r\n„В 14.00 часа г-н Марешки трябва да се яви и да каже кой е този, който го е заплашвал, че до 30 май трябва да прехвърли петролния си бизнес, в противен случай с него ще се случат ред неща. Ако и този път се повтори същата сценка, мисля че изводите за него може да си правите самите вие“, каза още той. Главният прокурор заяви, че задачата му не е да укорява Марешки.\r\nМариела РУСЕВА", "date": "2017-07-19", "title": "Главният прокурор Сотир Цацаров:  Ако и днес се повтори предишната сценка и Веселин Марешки не каже кой го е заплашвал, изводите може да си правите вие"}
{"url": "http://www.focus-news.net/news/2017/07/19/2417258/priet-e-nov-ustroystven-pravilnik-na-ministerstvoto-na-zdraveopazvaneto.html", "text": "Правителството прие нов Устройствен правилник на Министерството на здравеопазването. С него ще се оптимизира и ще се повиши ефективността на работа на администрацията във ведомството, тъй като са констатирани дублиращи се и разпокъсани функции между административни звена на МЗ, както и щатна численост, която не е съобразена с обема на възложените дейности и с приоритетите на министерството към настоящия момент. Това съобщиха от правителствената информационна служба. Ясно са определени финансовите отговорности в администрацията на Министерството на здравеопазването. Постига се пълно съответствие със Закона за администрацията чрез позициониране на правните и на протоколните дейности в общата, вместо в специализираната администрация.\r\nОбединяват се всички дейности, които имат административно-технически стопански характер в едно структурно звено чрез създаване на дирекция „Административни дейности“. Обединяват се функциите в областта на общественото здраве в едно структурно звено с цел оптимизиране на тяхното изпълнение. Създава се самостоятелна дирекция „Промоция и профилактика на болести и зависимости“, със задачи, свързани с приоритети, залегнали в основата на коалиционното споразумение на правителството относно интегриран подход към зависимостите. В тази дирекция ще бъдат съсредоточени и дейностите по създаване и изпълнение на политики по превенция и лечение на социално - значими заболявания като ХИВ/СПИН и туберкулоза.\r\nДейностите по обществените поръчки се обособяват в отделно звено поради отчитане на спецификата на дейността и на специалното правомощие на министъра на здравеопазването по провеждане на обществени поръчки в качеството му на Централен орган за покупки в сектор „Здравеопазване“, съгласно Постановление № 146 на Министерския съвет от 2015 г. за създаване на Централен орган за покупки в сектор „Здравеопазване“. Обособява се и самостоятелна дирекция „Международни дейности“ с цел постигане на максимална ефективност при изпълнение на ангажиментите в областта на здравеопазването по време на българското председателство през 2018 г. \r\nЯсно се дефинират приоритетите по усвояване на средства по оперативни програми на ЕС и от други донори чрез създаване на дирекция „Международни проекти и електронно здравеопазване“, в която се съсредоточават и дейностите в областта на електронното здравеопазването, тъй като неговото въвеждане зависи и от успешното изпълнение на проекти.", "date": "2017-07-19", "title": "Приет е нов Устройствен правилник на Министерството на здравеопазването"}
{"url": "http://www.focus-news.net/news/2017/07/19/2417262/vratsa-vremenno-dvizhenieto-se-izvarshva-dvuposochno-v-edna-lenta-po-pat-i-1-e-79-rebarkovo-lyutidol-poradi-razpilyan-tovar-ot-avariral-tezhkotovaren-avtomobil.html", "text": "Временно движението се извършва двупосочно в една лента по път I-1 /E-79/ Ребърково - Лютидол, поради разпилян товар от аварирал тежкотоварен автомобил. Това съобщиха от Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\". \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища\r\n--", "date": "2017-07-19", "title": "Враца: Временно движението се извършва двупосочно в една лента по път I-1 /E-79/ Ребърково - Лютидол, поради разпилян товар от аварирал тежкотоварен автомобил"}
{"url": "http://www.focus-news.net/news/2017/07/19/2417259/daily-sabah-ochakvat-se-novi-naznacheniya-v-kabineta-v-ankara.html", "text": "Големи промени в кабинета се очакват след внезапната среща между президента Реджеп Тайип Ердоган и министър-председателя Бинали Йълдрием в президентския комплекс \"Бештепе\" в Анкара, пише турският вестник Daily Sabah.\r\nОчаква се след днешната среща да бъдат обявени нови имена, които ще бъдат назначени за министри. \r\nПравителството на Бинали Йълдъръм, 65-то в историята на Република Турция, бе съставено на 24 май 2016 г. след оставката на бившия премиер Ахмет Давутоглу на 5 май. Досега единствената промяна в кабинета се състоя след оставката на бившия вътрешен министър Ефкан Ала на 31 август 2016 г., който бе заменен от тогавашния министър на труда и социалната сигурност Сюлейман Сойлу. Мехмет Мюезиноглу бе назначен за бившия пост на Сойлу.Тереза Герова", "date": "2017-07-19", "title": "Daily Sabah: Очакват се нови назначения в кабинета в Анкара"}
{"url": "http://www.focus-news.net/news/2017/07/19/2417260/pravitelstvoto-prie-proekt-na-zakon-za-chastnata-ohranitelna-deynost.html", "text": "Правителството прие проект на Закон за частната охранителна дейност. Заложеният в новите текстове принцип има за цел да създаде равнопоставеност на субектите, извършващи частна охранителна дейност в условията на пазарна икономика.  Това съобщиха от правителствената информационна служба. Част от промените въвеждат по-голяма яснота в обхвата на всички видове охранителна дейност и премахват противоречията, които създават предпоставки за нелоялна конкуренция и спекулиране с издадените лицензи за охрана.", "date": "2017-07-19", "title": "Правителството прие проект на Закон за частната охранителна дейност"}
{"url": "http://www.focus-news.net/news/2017/07/19/2417263/kyustendil-istorikat-angel-dzhonev-e-publikuval-dvugodishnite-si-izsledvaniya-v-kniga-posvetena-na-grada-prez-parvata-svetovna-voyna.html", "text": "Историкът Ангел Джонев е публикувал двугодишните си изследвания в книга, посветена на Кюстендил през Първата световна война. Пред Радио „Фокус” – Кюстендил главен асистент д-р Ангел Джонев каза, че книгата „Кюстендил – военната столица на България през Първата световна война” е разделена на глави и параграфи, показвайки отделни моменти от героичния път на кюстендилските бойни части по фронтовете на тази война, но главният акцент е поставен в ролята и мястото на град Кюстендил в периода 1915 г. – 1918 година. „На 14 октомври 1915 година в Кюстендил се установява Главната квартира на действащата армия и по този начин градът се превръща във военен център на страната за близо 3 години”, посочи Джонев. По думите му, тази военна институция функционира в Кюстендил, помещавайки се в сградата на тогавашната девическа гимназия, а сега в нея се помещава Общинската администрация. „С идването на висшите военни Кюстендилският край и Кюстендил придобиват съвсем нови функции. Образно казано те се превръщат във военна столица на България, но в никакъв случай не се изземват административните функции на столицата София. Градът се изпълва с ново съдържание. Тук започват да идват представители на монархическия дом”, каза Ангел Джонев. \r\nКнигата съдържа две снимкови приложения на визитите и случващото се през това време в Кюстендил. Ангел Джонев заяви, че в книгата се е опитал да отговори и на няколко въпроса, касаещи лечението на младия войник Адолф Хитлер в Кюстендил, за което не са открити документи. Дали е подготвен опит за насилствено сваляне на властта, за което също не са открити документи.\r\nВенцеслав ИЛЧЕВ", "date": "2017-07-19", "title": "Кюстендил: Историкът Ангел Джонев е публикувал двугодишните си изследвания в книга, посветена на града през Първата световна война"}
{"url": "http://www.focus-news.net/news/2017/07/19/2417261/veliko-tarnovo-tantsovi-ansambli-ot-devet-darzhavi-shte-vzemat-uchastie-v-20-tiya-yubileen-mezhdunaroden-folkloren-festival.html", "text": "Танцови ансамбли от девет държави ще представят фолклора на страните си на 20-тия юбилеен Международен фолклорен фестивал във Велико Търново. Това съобщи президентът на Международния фолклорен фестивал Емил Павлов, предаде репортер на Радио „Фокус“ – Велико Търново. Тази година във фестивала ще участват ансамбли от Аржентина, Грузия, Египет, Колумбия, о-в Мавриций, Перу, Сърбия, Чили и България. Ще се проведат общо 25 концерта в градовете Велико Търново, Добрич, Дряново, Казанлък, Трявна и др., като осем от концертите ще са на открито в Летен театър в парк „Марно поле“ във Велико Търново. \r\n20-тия Международен фолклорен фестивал – Велико Търново се провежда под патронажа на Министерство на културата на Република България, посочи Павлов. Организатори са Национална Секция на CIOFF България и Община Велико Търново. Сред участниците са Академията за танцово изкуство и международният състав „От душата“ от Аржентина. Групата се създава на 11 април 2011 година, а основател и настоящ директор е преподавателката по танци и фолклор Фунес Вероника Беатрис. Днес в академията участват повече от 70 ученици, разпределени в отделните категории: деца, юноши, старши и възрастни.\r\nАнсамбъл „Летящите грузинци“ е основан през 1996 година и присъства за първи път в България.\r\nАнсамбълът от Египет е основан през 1995 година от млади непрофесионални танцьори, обичащи народните танци. Колективът се състои от 45 души. Групата е създала и училище за танцово изкуство, където танцьорите предават любовта си към египетския фолклорен танц на следващите поколения.\r\nФолклорна формация „Естефания Каиседо“ от Колумбия е основана през 1998 година като резултат от работата на бивши ученици от гимназията в Баранкиля. Под ръководството на преподавателя Иван де Хесус Сиснерос Кано те изпълняват танци под влиянието на колумбийската карибска зона. От 1999 г. започва провеждането на ежегодния Фестивал „Естефания Каиседо“, считан за един от най-видните културни събития в града.\r\nГрупа „Стийл груувинг“ от остров Мавриций е създадена през 2002. Състои се от 3-ма стийл-пен перкусионисти, барабанист, бас китарист, трумпетист, саксофонист, кийборд-изпълнител и певец. Групата участва в юбилейното 10-то издание на Международния фолклорен фестивал във Велико Търново.\r\nЗа първи път на Фестивала участие ще вземе и група от Перу. Група „Peru Multicolor“ е основана на 9 февруари 1999 година в град Лима. Представят перуанското фолклорно изкуство и характерни костюми от всички райони на страната. Към момента групата се състои от 40 души (музиканти и танцьори), които представят изкуството си на национално и международно ниво.\r\nФолклорен танцов ансамбъл „Оро“ от Ниш, Сърбия, е основан през 1959 година. От 1991 година ансамбълът работи със студенти от Културния център към Университета в Ниш. Ансамбъл „Оро“ е член на CIOFF Сърбия.\r\nАнсамбълът от Чили е основан през 1999 година. Формиран е от бивши и настоящи студенти от различни местни университети, младежи и професионалисти, които се чувстват свързани с чилийската култира и нейното разпространение. Ръководител е Marta Gallegos Segura, която е университетски преподавател в университет в Биобио. За първи път пристигат в България.\r\nДомакини на Международния фолклорен фестивал във Велико Търново ще са танцов състав „Търновче“, Професионален фолклорен ансамбъл „Искра“ от Велико Търново, Фолклорен ансамбъл „Сидер Войвода“ от Горна Оряховица, Фолклорен ансамбъл „Жар“ от София и Академичен фолклорен ансамбъл от София с ръководител Иван Тодоров. Ансамблите ще участват в дефилетата и в българската вечер, която ще се състои на 28 юли, петък.\r\nКонцертите ще са всяка вечер от 20.00 часа в парк „Марно поле“. Откриването е в събота, като дефилето ще тръгне от Студентски стол в 18.30 часа. В 19.00 часа е представянето на съставите пред сградата на Община Велико Търново. Концертът в парк „Марно поле“ започва в 20.00 часа.\r\nНадежда КРЪСТЕВА", "date": "2017-07-19", "title": "Велико Търново: Танцови ансамбли от девет държави ще вземат участие в 20-тия юбилеен Международен фолклорен фестивал"}
{"url": "http://www.focus-news.net/news/2017/07/19/2417265/premierat-boyko-borisov-chakam-pismo-ot-ek-dali-shte-mi-razreshat-ili-ne-da-zapochnem-pregovori-za-direktna-traba-ot-turski-potok-kam-balgariya.html", "text": "Чакам писмо от ЕК дали ще ми разрешат или не да започнем преговори за директна тръба от \"Турски поток\" към България. Това каза премиерът Бойко Борисов по време на традиционната годишна среща на посланиците на Република България в Централния военен клуб в София, предаде репортер на Агенция „Фокус“. Благодарен съм на ЕК, че възприеха да запазим стратегическото си място за транзит на газ, коментира Борисов. По думите му процесите в Турция вървят със сила, която трудно може да си представим. „Освен това, на практика прекрояването на енергийните потоци – коренно различно от това, което е в момента, и то върви също със страшна сила и е необратимо. Използвахме времето и направихме доста в газопреносната мрежа, подменихме компресорните станции, изграждаме интерконекторни връзки. С Румъния вече ни е готова. Сега се строи с Турция, Сърбия, Гърция“, каза Борисов. Той посочи, че се е разбрал с премиера на Гърция Алексис Ципрас, ако всички върви добре, през октомври да правят първа копка за интерконектора с Гърция. Той обясни, че разковничето на всичко е добавката в името на газовия хъб - \"европейски\". „Южен поток“ не влизаше в правилата на третия либерализационен пакет. Европейският газов хъб „Балкан“ изпълнява абсолютно всички изисквания на европейското законодателство. Ние бяхме най-лоялния член на ЕС, дори на моменти до глупост в лоялността си“, допълни Борисов. По думите му България е била абсолютно принципна, спазвайки санкциите и решенията на Брюксел и е европейско си семейство, а и като един от главните поддръжници на общия енергиен пакет. „Какво стана тогава – натовска Турция, натовска Гърци, натовска Италия, без да се съобразяват изобщо с никакви други норми подписаха „Турски поток“ и „Посейдон“, допълни министър-председателят. Той припомни, че проектът „Набуко“ е бил „хвърлен в канала“ и никой не е могъл да обясни защо. „Без него диверсификацията с азерски газ не може да стане. Ние имаме подписан договор, искат хората да го доставят, но трасето минава през Турция. Сега изведнъж ние се озоваваме в тази зависимост на „Турски поток“. Неслучайно като вместимост е точно толкова, колкото минава сега от Украйна, през България и влиза в Истанбул“, каза Борисов.  Според него „трябва да си си заврял главата в пясъка, за да не разбираш, че като приключи „Турски поток“ и там тръгне газ, транзитът през България ще спре“ и попита тогава какво ще правим с милиардите инвестиции в газопреносна система.\r\n„Отговорът е и безкрайно съм благодарен на ЕК, че те възприеха, че ние трябва да запазим стратегическото си място, спазвайки всички европейски правила за транзит на газ“, каза премиерът и уточни, че те се спазват през европейския газов хъб „Балкан“. Той заяви, че следва политиката си неотлъчно, защото иначе България ще остане само клиент. \"Това съм го заявил публично на Европейски съвет пред колегите. Казах им аз ще си подпиша в лицето на Министерство на енергетиката - Теменужка Петкова -  пътната карта за 18.7 млрд. кубически метра газ да идват от \"Турски поток\" в България. Сега чакам писмо от ЕК дали ще ми разрешат или не да започнем и преговори за директна тръба към България. Докато течаха тези процеси, целият регион стана зависим от Турция. Сега при тези отношения между ЕС и Турция може да си задаваме много риторични въпроси кое е по-добре и кое е по-зле“, каза още Борисов. \r\n Деница КИТАНОВА", "date": "2017-07-19", "title": "Премиерът Бойко Борисов: Чакам писмо от ЕК дали ще ми разрешат или не да започнем преговори за директна тръба от \"Турски поток\" към България"}
{"url": "http://www.focus-news.net/news/2017/07/19/2417266/parlamentat-prie-na-parvo-chetene-promeni-v-zakona-za-dvizhenie-po-patishtata-ulesnyavashti-pridvizhvaneto-na-prevoznite-sredstva-ot-obshtestveniya-transport-v-sofiya.html", "text": "Народните представители приеха на първо четене промени в Закона за движение по пътищата, които целят улесняване придвижването на пътни превозни средства на обществения транспорт в София, предаде репортер на Агенция „Фокус“. Промените, внесени от депутата от ПГ на ГЕРБ Станислав Иванов, бяха приети с 93 гласа „за“, 63 гласа „против“ и 13 „въздържал се“. Според промените, когато на пътя има платно, обособено за движение на релсови превозни средства, се забранява движението на нерелсови пътни превозни средства, с изключение на превозните средства от основните градски линии. Целта на промените е да се намали времетраенето за придвижване и да се подобри безопасността на пътниците. Да се улесни придвижването на пътните превозни средства на обществения транспорт и да се увеличи ефективността му. Предвижда се превозно средство, за което не е била заплатена дължимата цена за паркиране, да бъде задържано до заплащане на тази цена и на разходите за техническото средство за задържане.\r\nБиляна ИВАНОВА", "date": "2017-07-19", "title": "Парламентът прие на първо четене промени в Закона за движение по пътищата, улесняващи придвижването на превозните средства от обществения транспорт в София"}
{"url": "http://www.focus-news.net/news/2017/07/19/2417267/anadolu-agency-binali-yaldaram-shte-uchastva-v-tseremoniya-za-godishninata-ot-turskata-interventsiya-na-ostrov-kipar.html", "text": "Министър-председателят на Турция Бинали Йълдъръм ще посети в четвъртък Севернокипърската турска република, където ще присъства на церемония по случай 43-та годишнина от турската интервенция на острова, предава Anadolu Agency.\r\nВ Никозия Йълдъръм ще проведе срещи с представителите на властите, защитаващи интересите на кипърските турци, поясни източник от Анкара, пожелал анонимност.\r\nВ четвъртък Севернокипърската турска република ще бъде посетена и от първия дипломат на Анкара Мевлют Чавушоглу.Тереза Герова", "date": "2017-07-19", "title": "Anadolu Agency: Бинали Йълдъръм ще участва в церемония за годишнината от турската интервенция на остров Кипър"}
{"url": "http://www.focus-news.net/news/2017/07/19/2417264/veliko-tarnovo-nauchna-konferentsiya-konkurs-mis-festival-i-vecheri-na-traditsionnata-kuhnya-shte-se-provedat-v-ramkite-na-mezhdunarodniya-folkloren-festival-v-grada.html", "text": "Научна конференция, конкурс „Мис Фестивал“, вечери на традиционната кухня и арт пленер са сред съпътстващите събития на 20-тия юбилеен Международен фолклорен фестивал във Велико Търново. Това съобщи на пресконференция президентът на Международния фолклорен фестивал Емил Павлов, предаде репортер на Радио „Фокус“ – Велико Търново. Той посочи, че за трета поредна година в рамките на Фестивала се организира Международна научна конференция „Нематериалното културно наследство -приемственост между поколенията, опазване и предаване, ролята на „старите поколения“ и „новите поколения“ – добри практики“. \r\nЩе бъдат представени четири лекции и ще се проведе обсъждане по темата. За лектори са поканени водещи специалисти работещи в областта на опазването на  нематериалното културно наследство. Сред тях са проф. д-р Милчо Василев – Ректор на Академия за музикално, танцово и изобразително изкуство в град Пловдив; Лъчезария Павлова – хореограф, дългогодишен преподавател в 144 СОУ – град София, и художествен ръководител на ФК “Танец“ – София; Мариан Василев – преподавател в Национално училище за танцово изкуство – град София, и главен художествен ръководител на ПФА „Заря“ град Правец и Марияна Проданова – експерт. \r\nКонференцията ще се проведе в „Интерхотел“ – Велико Търново на 29 юли, от 11.00 часа. След приключването й ще бъдат оценени творбите, създадени по време на Арт пленера. Тази година за 16-ти пореден път ще се състои Арт пленер за млади художници студенти във ВТУ „Св. Св. Кирил и Методий“ под ръководството на проф. Николай Иванов. Участие ще вземат 10 млади студенти.\r\nПо време на целия Фестивал, от 22 до 29 юли, ще се състоят вечери на традиционната кухня на Сърбия, Перу и Колумбия. Традиционният конкурс „Мис Фестивал 2017“ ще се състои на 23 юли на басейн „Радио техникум“, от 10.00 часа.\r\nЕмил Павлов допълни, че по време на фестивалните дни в Лоби бара на „Интерхотел“ – Велико Търново ще бъде подредена и изложба на снимки, картини и сувенири на страните, участвали във всички издания на фестивала.\r\nТомболата с награди ще бъде изтеглена в последния ден на Фестивала – 29 юли, от 20.00 часа в Летния театър в парк „Марно поле“.\r\nНадежда КРЪСТЕВА", "date": "2017-07-19", "title": "Велико Търново : Научна конференция, конкурс „Мис Фестивал“ и вечери на традиционната кухня ще се проведат в рамките на Международния фолклорен фестивал в града"}
{"url": "http://www.focus-news.net/news/2017/07/19/2417268/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин за пореден път ще пътуваме из общината, за да Ви покажем интересни, но и малко познати локации за отдих и почивка, които предлагат градът и малките населени места, и които биха могли да се превърнат в невероятно изживяване за Вас, вашите близки и приятели по време на лятната отпуска. \r\nЗа да разберете защо трябва да изберете Симитли като дестинация за туризъм, то ще кажа, че градът и селата в общината предлагат голямо разнообразие от възможности за почивка. Така например, ако сте любители на екстремните спортове, както говорихме преди няколко издания на предаването, съвсем спокойно може да идете в Симитли, където да се спуснете по бързеите на река Струма и да разберете „Що е то рафтинг“. Ако пък се интересувате от църкви, параклиси и свети места, може да пътувате до всяко едно малко населено място, което се намира на територията на общината, защото, както много пъти сме казвали, Симитли е наричан „Малката света гора на Пирин“, заради огромния брой свещени места и храмове, които са разположени в рамките на нейните географски ширини. Ако пък искате да опитате от хубавото „Зетьово вино“ и да разберете каква е неговата тайна, то посетете село Черниче, където ще Ви посрещне художника, но и майстор на тази напитка, изпълнена с много тайнства – Николай Кашев. Разбира се, казвайки, че Симитли предлага широк спектър от възможности за туризъм, няма как да не споменем, че на територията на общината има много места, подходящи за културно-исторически туризъм, като например село Крупник с неговия некропол и крепост и скалния феномен „Коматински скали“. \r\nИ така във времето до 16.00 часа бъдете на честотите ни, защото само при нас ще може да разберете какви други тайнствени и приказно красиви места крие община Симитли. Вие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да ни споделите вашите преживявания в Община Симитли, да ни разкажете за интересни места, които сте посетили, или такива, които смятате да видите в идните дни, седмици и месеци. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2017-07-19", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/07/19/2417269/pleven-dosadebno-proizvodstvo-e-obrazuvano-sled-sluchay-na-napadnata-i-nasila-otvedena-zhena.html", "text": "Досъдебно производство е образувано след случай на нападната и насила отведена жена, съобщиха от пресцентъра на МВР. Към 14:55 часа във Второ Районно управление „Полиция” – Плевен е получен сигнал от тел.112. Според информацията, на паркинг пред магазин в града, двама неизвестни нападнали жена, нанесли й удари по главата и със сила я вкарали в лек автомобил, след което се оттеглили в неизвестна посока. В хода на организираните незабавни оперативни действия е установен единият от извършителите – 47-годишен от село Търнене, който е задържан за срок до 24 часа. С него е установена потърпевшата - 40-годишна от село Комарево. Изяснен е поводът за инцидента – конфликтни отношения между тримата. Работата по случая продължава в рамките на образуваното досъдебно производство по чл.142, ал.1 от НК. Уведомен е дежурен прокурор в ОП-Плевен.", "date": "2017-07-19", "title": "Плевен: Досъдебно производство е образувано след случай на нападната и насила отведена жена"}
{"url": "http://www.focus-news.net/news/2017/07/19/2417272/kyustendil-informatsionniyat-tsentar-evropa-direktno-predostavya-vazmozhnost-za-uchastie-v-grazhdanski-dialog-sas-zam-predsedatelya-na-ek-yurki-kataynen.html", "text": "Информационният център „Европа директно” в Кюстендил предоставя възможност за участие в граждански диалог със зам.-председателя на Европейската комисия Юрки Катайнен. Това съобщи за Радио „Фокус” – Кюстендил ръководителят на центъра Иван Андонов. Проявата е насрочена за 21 юли от 15.00 часа в Дома на Европа в София. „Европейската комисия осигурява транспорт от Кюстендил до София и обратно, както и храна за участниците в диалога. Тръгването ще бъде на 21 юли от 11.00 часа от паркинга на театъра”, каза Андонов. По думите му, участниците в гражданския диалог могат да отправят конкретни въпроси към зам.-председателя на Европейската комисия и към вицепремиера Томислав Дончев.\r\nВенцеслав ИЛЧЕВ", "date": "2017-07-19", "title": "Кюстендил: Информационният център „Европа директно” предоставя възможност за участие в граждански диалог със зам.-председателя на ЕК Юрки Катайнен"}
{"url": "http://www.focus-news.net/news/2017/07/19/2417270/stara-zagora-vazrasten-mazh-ot-galabovo-e-stanal-zhertva-na-telefonna-izmama.html", "text": "Възрастен мъж от Гълъбово е станал жертва на телефонна измама, съобщиха от пресцентъра на МВР. Вчера към 18.15 часа помощ в полицията е потърсил 80-годишен местен жител. Той обяснил, че същия ден около 16.30 часа бил въведен в заблуждение, че помага на полицията в операция за залавяне на телефонни измамници. Мъжът оставил до пътната врата на къщата си торбичка със сумата от 5 000 лв. По този повод в Районно управление „Полиция” – Гълъбово е образувано досъдебно производство.", "date": "2017-07-19", "title": "Стара Загора: Възрастен мъж от Гълъбово е станал жертва на телефонна измама"}
{"url": "http://www.focus-news.net/news/2017/07/19/2417271/prezidentat-rumen-radev-mezhdunarodniyat-dogovor-seta-tryabva-da-bade-podlozhen-na-shirok-obshtestven-debat.html", "text": "Международният договор СЕТА трябва да бъде подложен на широк обществен дебат. Това заяви пред журналисти във Варна президентът Румен Радев, който наблюдава деня за високопоставени гости на националното военноморско учение с международно участие „Бриз 2017“, предаде репортер на Радио „Фокус“ – Варна. Държавният глава отбеляза, че по отношение на договора предстои национална ратификация, като всяка една държава от Европейския съюз трябва да го ратифицира. „Всеобхватното икономическо и търговско споразумение между Канада и Европейския съюз – СЕТА, е един изключително сложен и всеобхватен договор. Той ще има отражение върху всички области на обществения живот. Затова е много важно да имаме най-точната информация, да има открит дебат по този въпрос и ратификацията в българския парламент да бъде извършена с максимален консенсус. Има много въпроси, на които трябва да търсим отговор“, заяви държавният глава. \r\nПрезидентът Румен Радев отбеляза, че е необходимо да се даде възможност на експертите да дадат своето мнение по въпроса доколко договорът съответства на разпоредбите на Конституцията на България. „Договорът трябва да бъде подложен на един широк обществен дебат. Спомнете си как беше приет Законът за концесиите от предишния парламент - в последния момент, с минимален брой гласове. Това нещо не трябва да се допуска за СЕТА. Трябва да има пълноценен дебат в парламента“, заяви Румен Радев. \r\nМарияна ВАЛЕНТИНОВА", "date": "2017-07-19", "title": "Президентът Румен Радев: Международният договор СЕТА трябва да бъде подложен на широк обществен дебат"}
{"url": "http://www.focus-news.net/news/2017/07/19/2417276/asahi-shimbun-yaponiya-prizova-za-uprazhnyavane-na-natisk-sreshtu-severna-koreya.html", "text": "Говорителят на външнополитическото ведомство в Токио Норио Мураяма заяви, че Япония призовава да се приложи натиск срещу Северна Корея, подчертавайки, че „не е време за диалог“, пише вестник  Asahi Shimbun.\r\nИзявлението на Токио е във връзка с проведените от страна на Северна Корея изпитания на междуконтинентална балистична ракета и последвалата инициатива на Южна Корея да започне преговори със северния си съсед.\r\nЯпония припомни на южнокорейския президент Мун Дже-ин, че е поел ангажимент заедно с Япония и САЩ да „окаже максимален натиск“ върху Пхенян, за да накарат режима на Ким Чен-ун  да „промени пътя си и да се въздържа от провокативни действия“, както и да се „започнат сериозни преговори за ядрено разоръжаване“. \r\nМураяма подкани ООН да бъдат наложени икономически санкции и рестрикции на търговията спрямо Северна Корея. „Важно е да спрем потока на суровини и валута към Северна Корея“, категоричен бе дипломатът.Тереза Герова", "date": "2017-07-19", "title": "Asahi Shimbun: Япония призова за упражняване на натиск срещу Северна Корея"}
{"url": "http://www.focus-news.net/news/2017/07/19/2417274/silistra-politsiyata-razkri-oranzheriya-za-otglezhdane-na-kanabis-v-zemlishteto-na-selo-sratsimir.html", "text": "Служители на Областната дирекция на МВР - Силистра разкриха оранжерия за отглеждане на канабис в землището на село Срацимир, съобщиха от пресцентъра на МВР. Специализираната полицейска операция е проведена вчера под ръководството на Окръжната прокуратура и е резултат на предварителна оперативна работа по проверка на придобита информация за производство на наркотични вещества в региона.\r\nВ наркооранжерията, разположена в едноетажна тухлена постройка – бивша кравеферма, криминалистите намерили 272 култивирани зрели растения от рода на конопа, засадени в саксии, със специално обогатена почвена смес. Помещението било оборудвано с електронна система, поддържаща определена влажност, светлина и топлина и снабдено с уредба за капково напояване. В близост имало пластмасови туби с течни торове и препарати, използвани в наркопроизводството.\r\nВ съседно помещение криминалистите намерили 9.45 кг суха листна маса канабис. Там били разположени и специални стелажи за сушене на продукцията, няколко саксии с почва, имало и предпазно работно облекло, по което са открити следи от канабис.\r\nНа този етап на полицейското разследване по случая е заподозрян 48-годишният С.П. – с богато криминално минало, включително и с осъдителни присъди. Той е задържан за срок до 24 часа. Образувано е досъдебно производство по чл. 354 А, ал. 1 от НК, работата по което продължава под ръководството на прокуратурата.", "date": "2017-07-19", "title": "Силистра: Полицията разкри оранжерия за отглеждане на канабис в землището на село Срацимир"}
{"url": "http://www.focus-news.net/news/2017/07/19/2417277/darzhavniyat-glava-rumen-radev-shte-uchastva-v-godishnata-sreshta-na-balgarskite-diplomaticheski-predstaviteli.html", "text": "Президентът Румен Радев ще участва в традиционната годишна среща на посланиците на Република България на 20 юли, която се провежда в Централния военен клуб в столицата. Това съобщиха от прессекретариата на държавния глава.  \r\nРумен Радев ще поздрави дипломатите ни по случай Деня на българската дипломатическа служба и ще направи изказване от пред участниците във форума.", "date": "2017-07-19", "title": "Държавният глава Румен Радев ще участва в годишната среща на българските дипломатически представители"}
{"url": "http://www.focus-news.net/news/2017/07/19/2417275/veselin-mareshki-dava-pokazaniya-za-okazvan-varhu-nego-natisk.html", "text": "Лидерът на партия \"Воля\" пристигна в сградата на отдел \"Надзор за законност\" към Върховна административна прокуратура,  където се очаква да даде показания за оказван върху него натиск, предаде репортер на Агенция \"Фокус\". Марешки ще бъде разпитван във връзка с заявеното от него, че му е упражняван натиск, свързан с бизнеса му с горива. Адвокатката на Марешки не бе допусната да присъства на разпита.\r\nВесела ПЕТРОВА", "date": "2017-07-19", "title": "Веселин Марешки дава показания за оказван върху него натиск"}
{"url": "http://www.focus-news.net/news/2017/07/19/2417273/glavniyat-prokuror-sotir-tsatsarov-vazhno-e-da-nyama-kleveti-vsichko-drugo-e-v-reda-na-normalniya-teatar.html", "text": "Важно е да няма клевети, всичко друго е в реда на нормалния театър. Това каза пред журналисти главният прокурор Сотир Цацаров, предаде репортер на Агенция „Фокус“. Във връзка с това, че Веселин Марешки не вярва на прокуратурата и на наблюдаващия прокурор по делото му, водено от Окръжна прокуратура - Виолета Радева, Цацаров коментира: „Моята задача да е кажа просто и ясно прокурор Виолета Радева е един достоен професионалист. Не му прави чест това, което е направил тази сутрин“.\r\nПо думите му ако Веселин Марешки и днес не каже кой го е заплашвал и какъв е следващият ход на обвинението, ще бъде какъвто е бил и предния му ход, когато твърдеше, че му е искан подкуп – отказ. „Тоест ние ще продължим да играем на този театър – мен ме изнудват, ние те викаме, за да те питаме кой те изнудва, ти казваш \"Не помня\" и ние правим отказ. Това е“, коментира Цацаров. „Очевидно е, че щом трябва да се направи за целите на този театър, ще се направи. Единственото, за което го призовавам, е да има малко повече достойнство тогава, когато хвърля тази чернилка върху колегите ми. Това, че нямал вяра на главния прокурор за мен звучи като комплимент. Бих се разтревожил, ако човек като него има вяра на мен“, добави Цацаров.\r\nТой коментира, че живеем в свободна държава и всеки може да поиска оставката му. „Следователно и аз като гражданин, а не като главен прокурор мога да кажа, че нямам доверие на такъв зам.-председател на български парламент“, поясни Цацаров. „Да не го разследвам, за да мълчи той или да ме хвали?“, попита Цацаров. \r\nВъв връзка с това дали ще може да разследва Марешки безпристрастно, въпреки сложните им отношения, главният прокурор заяви: „Какво им е сложното на отношенията? Не познаваме до момента обвиняем, който да е хвалил прокуратурата. Това е естествено.  В това няма лошо. Нека това обаче не става по начин, по който се уронва достойнството на другите, като се хвърля по този начин чернилка върху колегите. Нима не мога да прочета няколко думи от изявления на пострадали или собствени думи на Марешки, казани спрямо пострадали от протоколите за разпит. Мога, но защо трябва да го направя, за да отговоря по същия начин? Той е в пълно право да не харесва прокуратурата, да я критикува, да няма доверие на главния прокурор. Толкова. Единствено само не трябва да го прави, клеветейки мои колеги“, каза още Цацаров.\r\nГлавният прокурор коментира още, че използваните СРС-та по делото срещу Веселин Марешки най-меко казано са в неблагоприятна за защитната му теза посока, а благоприятна за тезата на обвинението.„Те са по варненското дело, по което той вече има качество подсъдим“, уточни главният прокурор. \r\n„Предложението, което беше отправено до мен за снемане на имунитети на народните представители от „Воля“, касаеше четирима народни представители. Преценено бе, че по отношение на един  доказателствата не са безспорно“, каза още той и поясни, че затова са поискали снемане на имунитета на трима. „Математиката зависи от доказателствата, а не от това колко е голяма групата или фантазиите на г-н Марешки. Важно е да няма клевети, всичко друго е в реда на нормалния театър“, коментира още Сотир Цацаров.\r\nМариела РУСЕВА", "date": "2017-07-19", "title": "Главният прокурор Сотир Цацаров: Важно е да няма клевети, всичко друго е в реда на нормалния театър"}
{"url": "http://www.focus-news.net/news/2017/07/19/2417279/afp-berlin-privika-turskiya-poslanik-vav-vrazka-sas-zadarzhaneto-na-germanski-aktivist.html", "text": "В сряда федералното правителство в Берлин поиска обяснение от дипломатическия представител на Анкара в страната във връзка със задържането в Турция на германски правозащитник, предава AFP.\r\n„Турското правителство трябва незабавно и непосредствено да изслуша възмущението германското правителство, както и да чуе кристално ясните му очаквания в случая с Петер Щойдтнер, и този път без дипломатически любезности\", заяви говорителят на Министерството на външните работи на ФРГ Мартин Шефер.Тереза Герова", "date": "2017-07-19", "title": "AFP: Берлин привика турския посланик във връзка със задържането на германски активист"}
{"url": "http://www.focus-news.net/news/2017/07/19/2417280/veliko-tarnovo-natsionalen-forum-za-opazvane-na-nedvizhimoto-kulturno-nasledstvo-shte-bade-organiziran-v-grada-prez-esenta.html", "text": "Национален форум за опазване на недвижимото културно наследство ще бъде организиран във Велико Търново през есента по идея на кмета Даниел Панов. Това стана ясно след провела се среща между Панов и Джонатан Феди – мениджър международно сътрудничество и проекти в Националната асоциация „Забележителности и забележителни градове на Франция“, съобщиха от пресцентъра на Общината", "date": "2017-07-19", "title": "Велико Търново: Национален форум за опазване на недвижимото културно наследство ще бъде организиран в града през есента"}
{"url": "http://www.focus-news.net/news/2017/07/19/2417278/glavniyat-prokuror-sotir-tsatsarov-za-kazusa-ndk-kragat-na-obvinyaemite-litsa-ne-e-predopredelen.html", "text": "Кръгът на обвиняемите лица не е предопределен. Това каза пред журналисти главният прокурор Сотир Цацаров във връзка с казуса „НДК“, предаде репортер на Агенция „Фокус“. Във връзка с това разследва ли се и друго лице за НДК и ще бъдат ли повдигнати и други обвинения , освен на Мирослав Боршош , Цацаров коментира: „Вчера казах, че това, че г-н Боршош е привлечен като обвиняем с тези обвинения, не означава, че това са крайните и окончателни обвинения за него“. „В същото време не означава, че с него би бил изчерпан кръгът на обвиняемите лица. Нека оставим въпроса на преценката на наблюдаващите прокурори“, добави той.\r\nОтносно това дали принципалите са имали отношение към подписваните договори, Цацаров заяви, че точно това е въпросът. „Иззетите договори до момента, мисля че са близки, до цифрата 4 000. Дайте време на колегите да ги анализират. Не може отнапред да кажем, че всички договори, които е подписал Мирослав Боршош, са неизгодни за НДК. Това би означавало абсолютно необосновано обвинение. Очевидно е, че има договори, които създават много въпросителни. Ако се установи, че са извършвани нередности, принципалът е бил сигнализиран и не е предприел нищо -естествено е, че би носил също отговорност. Кръгът на обвиняемите лица не е предопределен“, допълни Цацаров. \r\nНа въпрос колко министри ще бъдат разпитани, главният прокурор отговори: „Колкото преценят колегите“.\r\nОтносно казуса „КТБ“ и дали ще спазен срокът за внасяне на обвинителния акт за фалита на банката в Специализирания съд - 20 юли, Сотир Цацаров поясни, че срокът ще бъде спазен. „Очаквам, че утре ще имате обвинителния акт“, добави той.\r\nМариела РУСЕВА", "date": "2017-07-19", "title": "Главният прокурор Сотир Цацаров за казуса „НДК“: Кръгът на обвиняемите лица не е предопределен"}
{"url": "http://www.focus-news.net/news/2017/07/19/2417285/rumyana-glavcheva-ekspert-seizmolog-zemetreseniya-s-umerena-sila-prodalzhavat-kray-komandorskite-ostrovi.html", "text": "Земетресения с умерена сила – магнитуди около 5 – продължават да се усещат в района на Командорските острови. Това съобщава Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nЕпицентърът на мощното земетресение, станало вчера, вторник, в 11:34 камчатско време, е в най-източната част от територията на Русия – Алеутски район. Локализиран е в акваторията на Берингово море, на около 200 км изток-югоизточно от село Николское (683 жители), единствен населен пункт на Алеутски район; селото се намира на големия командорски остров – Беринг. Според ревизираните оценки на Американския (над 700 инструментални регистрации), Европейския (340 записа) и Руския (56 записа) центрове, магнитудът на земетресението е 7.7, а дълбочината на сеизмичния източник е едва на 10-15 км под земната повърхност. Щастлива случайност е, че проявилата се активност е в почти ненаселена област. Земетресение с равен магнитуд и дълбочина в добре заселен район би причинило разрушения на сгради, съоръжения и природни обекти. Американският сайт обявява интензивност от VIII степен в с. Николское – оценката не може да се счита за достоверна, тъй като е основана само на 2 сведения, които по всяка вероятност свидетелстват за ефекти в силно уязвими обекти. От своя страна, Руската геофизична служба чрез Камчатския си филиал съобщава за въздействия от V степен в село Николское (тук навярно са пропуснати леки повреди в някои домове), в района на Уст-Камчатски (на около 440 км северозападно от епицентъра) – от III степен и от II степен (усетено във високи сгради) в Петропавловск-Камчатски (на около 700 км югозападно от епицентъра). Оперативни групи, извършили обследване на строителни обекти и други съоръжения в Камчатския край, отбелязват липса на разрушения от земетресението. Непосредствено след големия трус в северните части на Курилските острови е обявена тревога за опасност от цунами. Тогава  хората напускат крайбрежните райони и се насочват към височини на 30-40 м над морското ниво, плавателните съдове излизат в открито море. Няколко часа по-късно тревогата е отменена, без сериозни цунамни ефекти.\r\nЗеметресението с магнитуд 7.7 има предварителен трус с магнитуд 6.2, станал 12 ½ чáса по-рано. Досега то е последвано от 10 труса с магнитуд 4.5 и повече. Максималният афтершок има магнитуд 5.3 (Американска геоложка служба и Европейски център), съответно 5.5 (Геофизична служба на РАН). Сеизмичните източници са на дълбочина между 10 и 25 км, а епицентрите се разпростират на около 370 км в направление запад-изток, паралелно на западния участък на Алеутската арка. Камчатският филиал на Руския експертен съвет по прогнозиране на земетресения обявява следните възможни сценарии: (1) Развитие на процеса по Беринговия разлом – по протежение на Командорските острови – с еднаква вероятност към северозапад до Камчатския полуостров или към югоизток;  (2) Възникване на афтершокове с магнитуд 7.0 и по-голям в района на остров Беринг; (3) Възникване на земетресение с магнитуд 8 и повече в Алеутската падина между Камчатския пролив и Алеутския остров Атту (Атту е източна граница на сегашната активност). \r\nОписваната сеизмична активност е в район на относително движение между Тихоокеанската плоча  и плочата на Северна Америка, където преобладават плитки земетресения от отседен тип и магнитуди между 5 и 6. Активираният локалитет е в област на придвижване на океанската плоча към северозапад по отношение на Северна Америка със скорост над 7 сантиметра в годината. В сведение за региона на новите земетресения, Американската геоложка служба споменава 14 сеизмични събития с магнитуд 6.5 и по-голям от 1900 година насам. Командорските острови не са изпитвали катастрофално земетресение (магнитуд над 8) през миналия век, въпреки високата активност на Алеутската арка. Като най-силен трус на века там се отбелязва земетресение с магнитуд 7.8 на 17 декември 1929 година, дълбочина не по-голяма от 20 км и епицентър в източния край на новата активност.", "date": "2017-07-19", "title": "Румяна Главчева, експерт-сеизмолог: Земетресения с умерена сила продължават край Командорските острови"}
{"url": "http://www.focus-news.net/news/2017/07/19/2417283/dha-opovesten-e-noviyat-sastav-na-turskoto-pravitelstvo.html", "text": "Турският министър-председател Бинали Йълдъръм оповести новия състав на правителството, предаде информационната агенция Доган хабер ажансъ (ДХА). 15 министри запазват постовете си. Петима министри ще напуснат кабинета и на тяхно място идват нови лица. Шестима министри ще сменят ресора си в кабинета, посочва още ДХА. Георги Димов", "date": "2017-07-19", "title": "ДХА: Оповестен е новият състав на турското правителство"}
{"url": "http://www.focus-news.net/news/2017/07/19/2417281/kevr-tsenata-na-vodata-v-montana-stava-2721-lvkub-m-pri-dosegashna-stoynost-2364-lvkub-m-a-za-pernik-217-lvkub-m-pri-196-lvkub-m-do-momenta.html", "text": "Комисията по енергийно и водно регулиране (КЕВР) проведе открити заседания по доклади и проекти на решения за одобряване на бизнес планове и за утвърждаване на цени на ВиК Монтана и ВиК Перник за периода 2017-2021 г. Това съобщиха от пресцентъра на КЕВР. Проведени бяха и обществени обсъждания по проектите на решения за одобряване на бизнес плановете на дружествата и за утвърждаване на цени на предлаганите ВиК услуги   \t\r\nКЕВР в специализиран състав „ВиК“ проведе открито заседание, на което беше обсъден доклад на работната група и проект на решение във връзка със заявление на „Водоснабдяване и канализация” ООД, гр. Монтана за одобряване на бизнес план за развитие на ВиК оператора и утвърждаване на цени на ВиК услуги за периода 2017-2021 г. Съгласно нормативните изисквания докладът на работната група беше публикуван предварително на интернет страницата на регулатора. В откритото заседание участва главният счетоводител на ВиК дружеството Наташа Стоянова.\r\nВ съответствие с измененията в Закона за регулиране на водоснабдителните и канализационни услуги, през новия регулаторен период 2017-2021 г. всички ВиК оператори вече ще прилагат принципа на единна цена на В и К услуга на обособената територия, се посочва в доклада на работната група. Съгласно параметрите в бизнес плана, към 2017 г. „Водоснабдяване и канализация” ООД гр. Монтана осигурява водоснабдяване на близо 112 хил. души, 58 хил. души ползват услуга отвеждане на отпадъчни води, а за 45 хил. души е осигурено пречистване на отпадъчни води. Общата стойност на планираните инвестиции за петгодишния период е в размер на 5,8 милиона лв., от които 4,8 млн. лв. за публични ВиК активи и 1 млн. лв. за собствени ВиК активи. 72% от инвестициите ще бъдат насочени за водоснабдяване, 4% за канализация, 10% за пречистване, 7% за водомери на СВО и 7% за транспорт, администрация и информационни технологии. Съпоставянето на броя на обслужваното население и сумата на планираните инвестиции показва, че средно за периода на бизнес плана, дружеството ще инвестира 9,72 лв./жител.\r\nВ изпълнение на своите законови функции и на съществуващата нормативна уредба, след внасянето на 30.06.2016 г. на бизнесплана на „Водоснабдяване и канализация” ООД, гр. Монтана, регулаторът проведе с представителите на дружеството обсъждане на заложените в плана параметри. След извършени обстойни анализи, работната група даде указания на заявителя да внесе корекции, като в резултат на това настъпиха промени в заявените от дружеството цени на ВиК услугите, за всяка от петте години на започващия нов регулаторен период 2017-2021 г.\r\nВ доклада на работната група за цените на ВиК услугите на „Водоснабдяване и канализация” ООД гр. Монтана, след извършен анализ на икономическата обосновка и на параметрите в бизнес плана и след прилагане на ценообразуващия модел, предлаганата за 2017 г. комплексна цена за трите вида услуги – доставяне на вода, отвеждане и пречистване на отпадъчните води за битовите клиенти и приравнени към тях потребители е в размер на 2,721 лв./куб. м с ДДС. Досегашната цена за потребителите на помпено водоснабдяване беше 2,364 лв./куб. м с ДДС, за потребители на смесено водоснабдяване – 1,944 лв./куб. м, а за ползващите гравитачно водоснабдяване - 1,572 лв./куб. м Съгласно бизнес плана, до 2021 г. комплексната цена се предвижда да достигне 2,987 лв./куб. м. Предлаганите нови цени за битовите потребители са значително под нивото на определената социална поносимост на цените на ВиК услугите на обслужваната територия – 4,21 лв./куб. м. за 2017 г. и 4,81 лв./куб. м. – за 2021 г.\r\nНа откритото заседание представителят на „Водоснабдяване и канализация” ООД, гр. Монтана, заяви, че дружеството приема заключенията в доклада на работната група относно новия бизнес план, разработен в съответствие с изискванията на новата регулаторна рамка и с направените от регулатора препоръки. Същевременно бяха изразени опасения, че предвидените средства за възнаграждения на персонала не дават възможност те да нарастват с необходимите темпове, което може да създаде проблеми с кадровото обезпечаване.  \r\nКомисията проведе открито заседание и по доклад на работната група и проект на решение във връзка със заявлението на „Водоснабдяване и канализация” ООД, гр. Перник, за одобряване на бизнес план и за утвърждаване на цени на ВиК услуги за периода 2017-2021 г. Планираните от дружеството инвестиции за петгодишния период са в размер на 2,9  милиона лв., от които 73 % за водоснабдяване, 9% в канализация, 19% в пречистване. След извършен анализ на икономическата обосновка и на параметрите в бизнес плана и след прилагане на ценообразуващия модел по метода „горна граница на цени“, предлаганата комплексна цена за 2017 г. за трите вида услуги – доставяне на вода, отвеждане и пречистване на отпадъчните води за битовите клиенти е в размер на 2,17 лв./куб. м с ДДС. Досегашната цена за битовите потребители е 1,96 лв./куб. м с ДДС. От 2018 г. до края на регулаторния период цените на предлаганите от оператора ВиК услуги ще нараснат незначително, като е предвидено до 2021 г. те да достигнат 2,32 лв./куб. м. Предлаганите цени за битовите и приравнените към тях потребители са под нивото на определената социална поносимост на цените на ВиК услугите в обслужваната територия – 5,89 лв./куб. м. за 2017 г. и 6,73 лв./куб.м. за 2021 г.\r\nВ съответствие с възможността за ускорена процедура, след откритите заседания бяха проведени обществени обсъждания по проектите на решения за одобряване на бизнес плановете на двете ВиК дружества и за утвърждаване на цени на техните ВиК услуги. В обсъжданията участваха представители на Националния браншови синдикат \"Водоснабдител\" – КНСБ, Федерация „Строителство, индустрия и водоснабдяване“ – КТ „Подкрепа“, Българска асоциация по водите, Областна администрация - Перник и Асоциация ВиК – Перник. В изказванията бяха изразени становища, че предвиденото ниво на възнаграждения за персонала поставя в риск изпълнението на заложените в бизнес плановете параметри, което може да доведе до налагане на санкции съгласно сключените договори между дружествата и съответните Асоциациите по ВиК.\r\nВ 14-дневен срок участниците в обсъжданията могат да внесат своите писмени предложения и по тях Комисията ще излезе с мотивирани становища. Окончателните решения за одобряване на бизнес плановете и цените на ВиК услугите на двете ВиК дружества ще бъдат взети на закрито заседание на регулатора на 9 август 2017 г.\r\nОткритите заседания и обществените обсъждания бяха излъчвани онлайн на интернет страницата на регулатора, в съответствие с изискванията за публичност и прозрачност на работата на институциите.", "date": "2017-07-19", "title": "КЕВР: Цената на водата в Монтана става  2,721 лв./куб. м, при досегашна стойност 2,364 лв./куб. м , а за Перник - 2,17 лв./куб. м, при 1,96 лв./куб. м до момента"}
{"url": "http://www.focus-news.net/news/2017/07/19/2417282/sreshtata-binali-yaldaram-erdogan-na-dneven-red-e-reviziya-na-kabineta.html", "text": "Провеждащата се непредвидена в дневния ред и изненадваща среща на турския министър-председател Бинали Йълдъръм с държавния глава Реджеп Тайип Ердоган подсилва очакванията за ревизия на кабинета, съобщава електронното издание Оnedio. На подобно мнение са източници и от двете държавни институции, както и от управляващата Партия на справедливостта и развитието (ПСР). Източниците от ПСР посочват, че след конгреса, на който Ердоган си възвърна лидерската позиция, всички очакват промяна в правителството. „Твърде вероятно е след срещата да бъде оповестена ревизия на кабинета”, заяви близък до Президентството източник. „От вчера има засилен трафик на тема ревизия на кабинета. Самият факт, че днес нито президентът, нито премиерът, имат някаква друга програма е знак за възможна промяна на правителството”, споделя близък до правителството източник. „След срещата си с президента, Бинали Йълдъръм с голяма доза сигурност ще направи изявления за новата структура на правителството”, споделя друг независим източник, цитиран от изданието. Георги Димов", "date": "2017-07-19", "title": "Срещата Бинали Йълдъръм – Ердоган: На дневен ред е ревизия на кабинета"}
{"url": "http://www.focus-news.net/news/2017/07/19/2417284/gazovi-kompanii-ot-balgariya-gartsiya-rumaniya-i-ungariya-podpisaha-memorandum-vav-vrazka-s-vertikalniya-gazov-koridor.html", "text": "Меморандум за разбирателство относно реализацията на Вертикалния газов коридор бе подписан от представители на газовите компании - „Булгартрансгаз“  ЕАД (България), ICGB AD (България), DESFA S.A. (Гърция), FGSZ LTD (Унгария) и  SNTGN TRANSGAZ S.A. (Румъния). Това съобщиха от пресцентъра на Министерството на енергетиката. Документът бе подписан по време на провелата се днес съвместна среща в Букурещ, Румъния. Припомняме, че през месец септември 2016-та година енергийните министерства на България, Гърция, Румъния и Унгария подписаха меморандум за реализацията на Вертикалния газов коридор в рамките на заседание на Групата на високо равнище за газова междусистемна свързаност в Централна и Югоизточна Европа (CESEC). \r\nПриетият днес документ цели сътрудничество между газовите компании за реализацията на коридора за двупосочен пренос на природен газ, който свързва междусистемно мрежите на България, Гърция, Румъния и Унгария. Насърчаването на проекти от общ интерес, както и на други необходими проекти съвместно и индивидуално, са сред целите, записани в Меморандума за осъществяването на Вертикалния газов коридор. Като се отчита стратегическото значение на проекта за изграждане на междусистемната газова връзка Гърция-България за Вертикалния газов коридор, в инициативата е включена и проектната компания „Ай Си Джи Би“ АД. Страните се съгласяват, че настоящият меморандум ще служи за основа за засилване на бъдещото сътрудничество по отношение на анализа на възможността за изграждане на необходимата газопроводна система, с цел пренос на природен газ до транзитните държави и до европейския пазар от Гърция през България, Румъния до Унгария и обратно. \r\nОтчитайки географското разположение на четирите страни, подобряването на националните им инфраструктури и изграждането на липсващите междусистемни връзки, ще допринесе за постигане целите на Европейския енергиен съюз.", "date": "2017-07-19", "title": "Газови компании от България, Гърция, Румъния и Унгария подписаха меморандум във връзка с Вертикалния газов коридор"}
{"url": "http://www.focus-news.net/news/2017/07/19/2417286/chavdar-bozhurski-oblasten-upravitel-na-sliven-yazovirite-asenovets-i-zhrebchevo-ne-predstavlyavat-opasnost-za-naselenieto-i-okolnata-sreda.html", "text": "Двата големи язовира на територията на Сливенска област „Асеновец“ и „Жребчево“ са в добро техническо състояние и не представляват опасност за населението и околната среда. Това съобщи областният управител на Сливен Чавдар Божурски, предаде репортер на Радио „Фокус“ – Сливен. Язовирът в Ябланово се нуждае от ремонт, 17 язовира са изправни, а в 58 се налага ремонт или ограничение на водното ниво. Преливникът в Ябланово, повреден от колите, преминаващи по пътя над него, ще бъде ремонтиран със средства на Община Котел, ще бъде ограничено и преминаването на автомобили с тегло над 5 тона.  \r\n93 язовирни стени и съоръжения провери нарочна междуведомствена комисия, сформирана със заповед на областния управител. 27 са потенциално опасните от всички 109 водни обекта в областта, посочи Божурски. От тази година е задължително да има и хидроспециалист, който да носи персонална отговорност за безопасността на язовирите, обясни областният управител. При държавните и общински такива оператори има, но от проверени 13 частни язовира в десет няма назначен специалист.\r\nЗадължителна проверка на язовирите в Сливенско се прави веднъж в годината.\r\nЛюдмила ЙОРГОВА", "date": "2017-07-19", "title": "Чавдар Божурски, областен управител на Сливен: Язовирите „Асеновец“ и „Жребчево“ не представляват опасност за населението и околната среда"}
{"url": "http://www.focus-news.net/news/2017/07/19/2417287/veliko-tarnovo-na-13-mln-leva-sa-otseneni-shtetite-ot-navodneniyata-v-svishtov-ot-nachaloto-na-mesetsa.html", "text": "На 1,3 млн. лева са оценени щетите от наводненията в Свищов от началото на месеца. Това заяви за Радио „Фокус“ – Велико Търново областният управител проф. Любомира Попова. Документите с описите на пострадалите инфраструктурни обекти вече са изпратени към Междуведомствената комисия за възстановяване и подпомагане. „Все още е рано да се каже кога и дали ще бъдат изплатени всички нужни средства“, уточни проф. Попова.\r\nВ свое интервю за Радио „Фокус“ – Велико Търново кметът на Свищов Генчо Генчев поясни, че най-пострадали от поройните дъждове са селата Ореш, Царевец, Горна Студена, Козловец и Вардим. Щетите са основно по мостови съоръженията, пътната и тротоарна настилка. Има и новообразувани се свлачища, но за момента обстановката е спокойна.\r\nЛуиза ТРАНЧЕВА", "date": "2017-07-19", "title": "Велико Търново: На 1,3 млн. лева са оценени щетите от наводненията в Свищов от началото на месеца"}
{"url": "http://www.focus-news.net/news/2017/07/19/2417290/obshtiha-haskovo-spira-priemat-na-zayavleniya-po-natsionalnata-programa-za-energiyna-efektivnost-za-mnogofamilni-zhilishtni-sgradi.html", "text": "С писмо до Община Хасково регионалния Министър Николай Нанков нареди преустановяване на приема на заявления за интерес и финансова помощ по Националната програма за енергийна ефективност за многофамилни жилищни сгради от общините до приключване изпълнението на сключените договори за целево финансиране. Това съобщиха от пресцентъра на Община Хасково. Според писмото на министъра към настоящия момент разчетите показват, че с одобрения финансов ресурс по Програмата ще се финансират допустимите дейности за 2022 сгради, които вече имат сключен договор за целево финансиране. \r\nСлед приключване на всички дейности по обновяването на одобрените сгради ще бъде направен анализ на свободния финансов ресурс в границите на одобрените по Програмата 2 милиарда лева и при възможност ще бъде подновен приемът на документи в „ Българска банка за развитие“ АД, пише в писмото на министър Нанков. Той обръща внимание, че  към настоящия момент се извършва анализ на Програмата. В контекста на цялостната жилищна политика, обновяването на жилищния фонд е една от най-важните широкомащабни цели. По-нататъшното подпомагане на изпълнение на мерки за енергийна ефективност в многофамилни жилищни сгради може да бъде извършвано при различни правила и условия за финансиране, за които Министерството на регионалното развитие и благоустрoйството ще уведоми своевременно. \r\nВ Хасково към момента има регистрирани 281 сдружения на собственици за участие в програмата. От тях 105 имат договор с банката за финансиране.19 блока са с изцяло завършени ремонти. Те са част от 72 –те сгради, за които са проведени обществени поръчки за избор на изпълнител на ремонтите. Всички са на различен етап от изпълнението. В ход е обществена поръчка за избор на изпълнители на ремонта на други 11 блока. Други 12 са на фаза енергийно обследване.Всички тези сгради имат договор за финансиране с „Българска банка за развитие“ АД.", "date": "2017-07-19", "title": "Общиха Хасково: Спира приемът на заявления по Националната програма за енергийна ефективност за многофамилни жилищни сгради"}
{"url": "http://www.focus-news.net/news/2017/07/19/2417292/burgas-riosv-razporedi-pochistvane-na-katraneni-topcheta-izhvarleni-na-plazhnata-ivitsa-na-plazha-v-sinemorets.html", "text": "РИОСВ-Бургас се самосезира след телевизионен репортаж за петна от мазут на плажа на Синеморец в Община Царево. Това съобщиха от пресцентъра на РИОСВ-Бургас. Направена е проверка, в която се включиха и служители на общината. Установи се, че става въпрос за малки по размер катранени топчета, изхвърлени на плажната ивица. От „Морска администрация“ - Бургас съобщават, че вероятната причина е старо замърсяване извън териториални води на България, които силният вятър и бурното море е изхвърлило на брега в последните няколко дни.\r\nНа концесионера е дадено предписание за незабавно почистване на плажната ивица, което ще продължи до пълното отстраняване на замърсяването.", "date": "2017-07-19", "title": "Бургас: РИОСВ разпореди почистване на катранени топчета, изхвърлени на плажната ивица на плажа в Синеморец"}
{"url": "http://www.focus-news.net/news/2017/07/19/2417291/zee-news-rodrigo-duterte-poiska-ot-kongresa-da-zapazi-voennoto-polozhenie-do-kraya-na-godinata.html", "text": "Президентът на Филипините Родриго Дутерте поиска от Конгреса да запази военното положение на южния остров Минданао до края на годината, за да получи възможност да смаже екстремистките движения там, вдъхновени от действията а близкоизточната радикална групировка „Ислямска държава“, предава  Zee News.\r\n„Най-важната задача, заради която ни трябва удължаването, е да позволим на армията да се концентрира върху военните операции и възстановяването на града, без да са налице притесненията от крайни срокове“, заяви говорителят на президентството Ернесто Абела, цитирайки писмо на Дутерте.  \r\nРайонът бе поставен под управлението на военните на 23 май, след като членове на свързаните с „Ислямска държава“ групировки „Мауте“ и „Абу Саяф“ установиха контрол над град Марави, повличайки Филипините към най-голямата военна криза за последните години. \r\nЕкстремистите са оказали жестока съпротива, като 57 дни след началото на офанзивата на военните, придружена от въздушни и артилерийски удари, те още не са изтласкани от района. Съгласно официалните данни, в резултат на сраженията са убити  413 членове на групировките, 98 филипински войници и 45 цивилни. Тереза Герова", "date": "2017-07-19", "title": "Zee News: Родриго Дутерте поиска от Конгреса да запази военното положение до края на годината"}
{"url": "http://www.focus-news.net/news/2017/07/19/2417289/vitsepremierat-tomislav-donchev-e-razpitan-ot-prokuraturata-za-ndk.html", "text": "Вицепремиерът Томислав Дончев е бил разпитан вчера от прокуратурата по разследването за нецелево разходване на средства за европредседателството от бившия директор на НДК Мирослав Боршош. Това заяви пред журналисти в Съдебната палата говорителят на главния прокурорРумяна Арнаудова, предаде БНТ. Дончев е бил принципал на НДК в миналото правителство на ГЕРБ. Тя допълни, че разпитите по случая продължават. Бившите принципали на НДК - министър Лиляна Павлова и Вежди Рашидов, също ще бъдат извикани за обяснения. По думите ѝ, ако прокурорите преценят, че е необходимо, ще извикат на разпит и още членове на Министерски съвет. Арнаудова е категорична, че ако се съберат доказателства за вина и на други лица, прокурорите от отдел \"Антикорупция\", ще повдигнат още обвинения.\r\nРумяна Арнаудова уточни, че двете обвинения на Мирослав Боршош за безстопанственост и нецелево изразходване на средства са \"начални и работни\". Причината е, че продължава анализът на 4000 договора, които той е сключил, докато е ръководел НДК. \"Предстои вероятно повдигане на обвинения и за други подобни престъпления\", каза още Арнаудова. Тя обясни, че парите, които са изразходвани не за председателството, са около 1 700 000 лв., но по думите ѝ е възможно тази сума да се увеличи.\r\nМирослав Боршош вече е обвиняем заради скандала с НДК", "date": "2017-07-19", "title": "Вицепремиерът Томислав Дончев е разпитан от прокуратурата за НДК"}
{"url": "http://www.focus-news.net/news/2017/07/19/2417293/veliko-tarnovo-249-ansambala-ot-5-kontinenta-sa-se-predstavili-v-izdaniyata-do-momenta-na-mezhdunarodniya-folkloren-festival-v-grada.html", "text": "249 ансамбъла от 106 страни от 5 континента са се представили в изданията до момента на Международния фолклорен фестивал във Велико Търново. Това съобщи на пресконференция президентът на Международния фолклорен фестивал Емил Павлов, предаде репортер на Радио „Фокус“ – Велико Търново. Той посочи, че над 211 български състава са пели и танцували на сцената на фестивала. Пред повече от 556 000 зрители са били изнесени над 567 концерта. Павлов припомни, че някой от фестивалите са били с продължителност две седмици, в рамките на които участниците са изнасяли над 40 концерта, не само в региона на Велико Търново, но и в други градове на страната. Той допълни, че през 20-те години от съществуването на Международния фолклорен фестивал са били представени някои от елементите, включени в конвенцията за опазване на нематериално културно наследство на ЮНЕСКО. Сред тях са дервишкият танц, Sama Dance от Индонезия, аржентинското танго, мексиканските мариачи, колумбийската маримба, бразилската капоейра и други.\r\nТази година Международният фолклорен фестивал във Велико Търново навършва 20 години. Емил Павлов припомни, че  още през 2000 година Фестивалът придобива статут на CIOFF /Международен Съвет на Организаторите на Фестивали и Традиционни изкуства – акредитиран член на ЮНЕСКО/ за 10 години. През 2010 година статутът бива удължен за следващите 10 години. „Надяваме се през 2020 година да го удължим за следващите 10 години. Фестивалът се превърна не само в една от емблемите на Велико Търново. Фестивалът придоби едно световно значение. Той е един от малкото фестивали в света, участието в които е една прекрасна визитка и препоръка за всеки ансамбъл“, посочи Емил Павлов.\r\nНадежда КРЪСТЕВА", "date": "2017-07-19", "title": "Велико Търново: 249 ансамбъла от 5 континента са се представили в изданията до момента на Международния фолклорен фестивал в града"}
{"url": "http://www.focus-news.net/news/2017/07/19/2417294/plovdiv-okrazhnata-prokuratura-vnese-v-sada-obvinitelen-akt-spryamo-32-godishen-mazh-za-palezh-na-kashta.html", "text": "Окръжна прокуратура-Пловдив внесе в съда обвинителен акт спрямо Йордан Т., на 32 г., за това, че запалил сграда, като е имало опасност пожарът да се разпростре и върху други имоти и са последвали значителни вреди и за това, че чрез употреба на сила влязъл в чуждо жилище. Това съобщиха от пресцентъра на Апелативна прокуратура-Пловдив. Обвиняемият Йордан Т. работел предимно в Гърция като сезонен работник. Там била и съпругата му. Двамата имали едно дете, което живеело при родителите на обвиняемия в гр. Първомай. Той и съпругата му били разделени. В Гърция съпругата на обвиняемия заживяла на съпружески начала с друг мъж от гр. Първомай, който бил съсобственик на наследствена къща в града. \r\nВ началото на месец декември 2014 г. обвиняемият Йордан Т. се завърнал от Гърция в гр. Първомай, защото съпругата му била завела дело за упражняване на родителските права. По телефона му се обадил негов познат, който му съобщил, че тя разказвала как щяла да наеме адвокат, за да изготви „фалшиви“ документи за къща за живеене в България и това щяло да й помогне да вземе детето им при себе си. Освен това му съобщил, че мъжът, с когото живеела съпругата му, се хвалел, че „както му взел жената, така щял да му вземе детето, което да продаде“. \r\nНа 7 декември 2014 г. обвиняемият Йордан Т. посетил заведение в гр. Първомай, където употребил алкохол. Към 23,40 часа отишъл до наследствената къща на мъжа, с когото живеела съпругата му. В този момент в нея живеели мъж и жена на квартира. Обвиняемият разбил входната врата на едноетажната постройка и влязъл в къщата. Квартирантите се събудили и го разпознали. Обвиняемият Йордан Т. им казал да си събират багажа и да излизат, защото щял да запали къщата. Двамата взели личните си вещи и отишли да спят при свои роднини. След това обвиняемият Йордан Т. извадил от джоба си запалка, с която запалил пердетата на прозореца. Изчакал огънят да се разгори и се прибрал в дома си. \r\nОт пожара частично  изгоряла едноетажната жилищна сграда с обща застроена площ 67 кв.м., както и други вещи – легла, гардероб, готварска печка на въглища и дърва, и пари в размер на 170 лева, като последвали значителни вреди в размер на общо 14 054 лева.  \r\nНа 8 декември 2014 г. обвиняемият Йордан Т. сам се явил в РУ на МВР-Първомай и признал за извършеното деяние. По делото са били извършени четири експертизи, представени справки и др. документи. \r\nНай-тежкото, предвидено от закона наказание, за извършените от обвиняемия престъпления е лишаване от свобода от три до дванадесет години.", "date": "2017-07-19", "title": "Пловдив: Окръжната прокуратура внесе в съда обвинителен акт спрямо 32-годишен мъж за палеж на къща"}
{"url": "http://www.focus-news.net/news/2017/07/19/2417288/prezidentat-rumen-radev-voennomorskoto-uchenie-briz-2017-privlicha-vse-poveche-grazhdanski-institutsii-koito-da-otrabotvat-elementi-na-vzaimodeystvie-s-vms.html", "text": "Националното военноморско учение с международно участие „Бриз 2017“ е едно мащабно учение, не само като брой участници, но и като широк спектър на решавани задачи и като сложност на сценариите. Това заяви пред журналисти във Варна президентът Румен Радев, който наблюдава деня за високопоставени гости на националното военноморско учение с международно участие „Бриз 2017“, предаде репортер на Радио „Фокус“ – Варна. Доволен съм от това, че се привличат все повече граждански институции и служби, които да отработват различни елементи на взаимодействие с Военноморските сили (ВМС), а също така и оперативната съвместимост с нашите партньори“, заяви държавният глава. \r\nРумен Радев отбеляза, че се очаква проектът за новите кораби да бъде придвижен на следващ етап. Той припомни, че по време на Консултативния съвет за национална сигурност присъстващите са се обединили около това задължително в тези проекти за модернизация на българската армия да бъде включвана нашата военна индустрия - под различни форми и като програми за индустриално сътрудничество. „Това ще бъде задължително условие“, подчерта държавният глава. \r\nМарияна ВАЛЕНТИНОВА", "date": "2017-07-19", "title": "Президентът Румен Радев: Военноморското учение „Бриз 2017“ привлича все повече граждански институции, които да отработват елементи на взаимодействие с ВМС"}
{"url": "http://www.focus-news.net/news/2017/07/19/2417296/ministar-nikolay-nankov-shte-uchastva-v-konferentsiya-posvetena-na-predizvikatelstvata-pred-kohezionnata-politika-i-finansovite-instrumenti-v-podkrepa-na-stroitelniya-sektor.html", "text": "Министърът на регионалното развитие и благоустройството Николай Нанков ще вземе участие в откриването на Третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“. Това съобщиха от пресцентъра на Министерството на регионалното развитие и благоустройството. Събитието ще се проведе утре - 20 юли 2017 г., от 13:00 ч., в  „София хотел Балкан“. \r\nКонференцията се организира от Камарата на строителите в България и вестник „Строител“ и е под патронажа на Искра Михайлова – председател на Комисията по регионално развитие на Европейския парламент. Сред участниците във форума са  Юрки Катайнен - зам.-председател на ЕК с ресор „Работни места, растеж, развитие и конкурентоспособност“, вицепрезидентът на ЕИБ Вазил Худак, новоизбраният президент на FIEC Киетил Тонинг и др. \r\nУчастниците в международната конференция през тази година ще дискутират перспективите и предизвикателствата пред изпълнението на кохезионната политика на ЕС 2014 – 2020, както и възможностите за финансиране на стратегически проекти след 2020 г.", "date": "2017-07-19", "title": "Министър Николай Нанков ще участва в конференция, посветена на предизвикателствата пред кохезионната политика и финансовите инструменти в подкрепа на строителния сектор"}
{"url": "http://www.focus-news.net/news/2017/07/19/2417298/dobrich-okrazhniyat-sad-gleda-delo-za-prichinena-po-nepredpazlivost-smart-pri-katastrofa.html", "text": "Окръжен съд - Добрич е дал ход на наказателно дело за транспортно произшествие със загинал, съобщиха от пресцентъра на съда. Подсъдим по делото е Атанас Ат. от Добрич, срещу когото е повдигнато обвинение за това, че на 1 юли 2015 г. в Добрич, по бул. „Добруджа“, на кръстовището с ул. „Хан Тервел“, при управление на собствения си лек автомобил „Нисан Патфайндер“, е нарушил правилата за движение по пътищата и по непредпазливост е причинил смъртта на 73-годишен велосипедист от Добрич. \r\nДелото се гледа по общия ред с разпит на всички свидетели и вещи лица. Подсъдимият не се е признал за виновен и е заявил, че ще даде обяснения пред съда на по-късен етап от процеса. Според обвинителния акт около 14.30 часа на посочената дата 48-годишният водач на автомобила се е движел по бул.„Добруджа“ в посока от кв.„Рилци“ към Добрич, като произшествието е станало непосредствено след навлизането в града и преди Т-образното кръстовище. По същото време по ул.„Хан Тервел“ в посока към същото кръстовище, по път, обозначен с пътен знак Б1-„Пропусни движещите се по пътя с предимство“, се е движел пострадалият велосипедист. След като подсъдимият забелязал колоездача, който пресичал отдясно наляво на нивото на пътния знак Б1 на ул. „Хан Тервел“, предприел завиване на волана за управление наляво, но не успял да предотврати произшествието. След инцидента той незабавно подал сигнал на телефон 112. Свидетел, който преминавал с автомобила си покрай мястото на катастрофата, също уведомил за нея на телефонната линия за спешни обаждания. На местопроизшествието първоначално пристигнал полицейски автопатрул, а впоследствие следствено-оперативна група и лекарски екип, който установил смъртта на велосипедиста. В днешното първо заседание по делото са разпитани четирима свидетели. Съдът е приел и заключенията на вещите лица по изготвените в хода на разследването техническа и съдебномедицинска експертизи. Съдебният състав е намерил за основателно искането на защитата на подсъдимия за следващото съдебно заседание да бъдат призовани за разпит вещите лица, изготвили комплексна съдебномедицинска, тройна и петорна автотехническа експертиза. Съпругата и дъщерята на загиналия са конституирани като частни обвинители. Те не са предявили граждански иск за съвместно разглеждане в наказателния процес. Следващото заседание по делото е насрочено за 5 октомври от 10.00 часа.", "date": "2017-07-19", "title": "Добрич: Окръжният съд гледа дело за причинена по непредпазливост смърт при катастрофа"}
{"url": "http://www.focus-news.net/news/2017/07/19/2417295/ministar-krasimir-karakachanov-tryabva-da-otdelim-neobhodimite-sredstva-za-chastichna-modernizatsiya-na-sega-sashtestvuvashtite-edinitsi-vav-flota.html", "text": "Корабостроителната програма ще бъде факт. Това заяви пред журналисти във Варна министърът на отбраната Красимир Каракачанов, който наблюдава деня за високопоставени гости на националното военноморско учение с международно участие „Бриз 2017“, предаде репортер на Радио „Фокус“ – Варна. Министърът подчерта, че освен идеята за построяване на нови кораби, трябва да се отделят  необходимите средства и за частичната модернизация на сега съществуващите единици във флота. Той даде за пример фрегатата „Дръзки“, на борда на която гостите наблюдаваха военноморското учение, подчертавайки, че с частична модернизация на борда й може да каца хеликоптер. \"Ние не трябва да се отказваме от това, което имаме“, посочи Красимир Каракачанов. По отношение на строителството на нови морски съдове министърът на отбраната заяви, че е задължително това да стане с максимално участие на нашата индустрия и не само по отношение на корабите, но и на бронираната машина. „По този начин значителна част от парите на българския данъкоплатец ще остават в България и ще работят за българската икономика, за нови работни места и нови приходи в бюджета“, отбеляза министър Красимир Каракачанов. Той допълни, че процедурата е започната. \r\n„С предложението, което е направено, за увеличаване на разсрочване на плащанията и включване на проекта за Сухопътни войски, в момента всичко е в ръцете на парламента. В момента, в който той гласува – същите средства, които са отделени, но за по-дълъг период на плащане и включването на проекта за бронираната машина, нещата могат да започнат доста по-ускорено“, каза министърът. \r\nКрасимир Каракачанов не коментира ситуацията, при която екипажът на турската фрегата не излезе на палубата при отдаването на чест при среща на военни кораби на море, с което приключи днешният ден за високопоставени гости на националното военноморско учение с международно участие „Бриз 2017“. Той подчерта, че това може да бъде коментирано от ръководството на флота. \r\nВъв връзка със заседанието на временната комисия за проучване избора на нов тип боен самолет министърът посочи, че това, което тя е потърсила като информация от Министерството на отбраната, ще го получи. „Направил съм си труда да се запозная с процедурата. Каквото искат като съдействие, ще им бъде оказано“, заяви министър Каракачанов.\r\nМарияна ВАЛЕНТИНОВА", "date": "2017-07-19", "title": "Министър Красимир Каракачанов: Трябва да отделим необходимите средства за частична модернизация на сега съществуващите единици във флота"}
{"url": "http://www.focus-news.net/news/2017/07/19/2417299/komandirat-na-vms-kontraadmiral-mitko-petev-za-uchenieto-briz-2017-za-poreden-pat-balgarskite-voenni-moryatsi-pokazaha-svoya-profesionalizam.html", "text": "За пореден път българските военни моряци показаха своя професионализъм. Това заяви пред журналисти във Варна контраадмирал Митко Петев, командир на Военноморските сили (ВМС), който наблюдава деня за високопоставени гости на националното военноморско учение с международно участие „Бриз 2017“, предаде репортер на Радио „Фокус“ – Варна. Командирът на Военноморските сили контраадмирал Митко Петев е общ ръководител на „Бриз 2017”. Офицер, провеждащ учението, и директор на Щаба за контрол е капитан І ранг Георги Пенев – началник на Щаба на Военноморските сили. Командир на корабното оперативно съединение е флотилен адмирал Мален Чубенков – командир на Флотилия бойни и спомагателни кораби.\r\n„Доволен съм от това, което беше демонстрирано. Предстоят още два дни на море, които ще бъдат уплътнени максимално. Наред с воденето на изключително интензивна бойна подготовка на море - със стрелби, бойни упражнения, борба срещу надводен и подводен  противник, учението се характеризира като изключително полезно от военна гледна точка. Демонстрирахме и способностите тези наши действия да бъдат интегрирани с нашите партньори и едва тогава можем да говорим за една истинска морска сигурност“, отбеляза контраадмирал Митко Петев. \r\nПо отношение на ситуацията, при която екипажът на турската фрегата не излезе на палубата при отдаването на чест при среща на военни кораби на море, с което приключи днешният ден за високопоставени гости на националното военноморско учение с международно участие „Бриз 2017“, контраадмирал Митко Петев заяви: „Това е въпрос, който ще бъде обсъден по време на заключителния период. Трябва да видим какви са били причините и какво стои зад това действие. Всеки прибързан коментар би бил излишен и ненужен“. \r\nМарияна ВАЛЕНТИНОВА", "date": "2017-07-19", "title": "Командирът на ВМС контраадмирал Митко Петев за учението „Бриз 2017“: За пореден път българските военни моряци показаха своя професионализъм"}
{"url": "http://www.focus-news.net/news/2017/07/19/2417300/kmetat-yordanka-fandakova-v-rannoneolitnoto-selishte-v-zhk-slatina-shte-bade-izgraden-vtoriyat-arheologicheski-park-v-sofiya.html", "text": "В раннонеолитното селище в жк. \"Слатина \"ще бъде изграден вторият археологически парк в София. Това стана от думите на кмета Йорданка Фандъкова при посещението на раннонеолитното селище в жк. \"Слатина\", където се запозна с последните открития, направени през настоящия археологически сезон, предаде репортер на Агенция \"Фокус\". Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \"Проектът ще бъде малко по-различен от Западната порта - този археологически парк освен експонирането на археологически останки и паркова част, ще има и посетителски център, така че да може групи и особено деца и ученици от София да идват тук и да се запознават с историята на своя град и на земите, на които той е построен\", каза Фандъкова. Тя заяви, че около 300 хил. лв. е инвестирала Столична община през последните 5 години. \"Ще продължаваме до тогава, докогато е необходимо, за да можем да разкрием цялото наследство, да го експонираме и да може да го виждат както софиянци, така и гостите на столицата\", отбеляза кметът на столицата. \r\n\"Много туристи идват в нашия град. Те засега познават добре централните обекти, най-вече от Римския период, но се надявам, че с научните постижения на проф. Николов и екипа му  все повече хора в Европа, ще научават и за този период, който показва, че от нашите земи тръгва важна част от европейската цивилизация\", коментира Фандъкова.\r\n\"За мен е изключително важна темата за разкриването на културно-историческото наследство. По Програма \"Култура\" за последните години сме отпуснали общо около 3 млн.лв. за археологически разкопки и обекти\", каза още столичният кмет.", "date": "2017-07-19", "title": "Кметът Йорданка Фандъкова: В раннонеолитното селище в жк. \"Слатина \"ще бъде изграден вторият археологически парк в София"}
{"url": "http://www.focus-news.net/news/2017/07/19/2417297/anadolu-agency-binali-yaldaram-obyavi-razmestvaniyata-v-kabineta-promenite-zasyagat-pravosadieto-i-otbranata.html", "text": "Министър-председателят на Турция Бинали Йълдъръм обяви промените в управляващия кабинет, предава Anadolu Agency. \r\nОбщо 15 министри запазват постовете си. Петима министри ще напуснат кабинета и на тяхно място идват нови лица. Шестима министри пък ще сменят ресора си.\r\nГоворейки пред репортери в президентския комплекс в Анкара след непланирана среща с президента Реджеп Тайип Ердоган, Йълдъръм каза, че шестима от общо 27 министри имат нови портфейли, а петима нови ще се присъединят към кабинета, който и занапред ще бъде воден от него. \r\nПромените засягат две от ключовите ведомства – на правосъдието и на отбраната. Досегашният министър на правосъдието Бекир Боздаг ще бъде сменен от Абдулхамит Гюл. Министерството на отбраната ще бъде поето от Нуретин Чанъкли. Фикри Ъшък, който до този момент бе начело на военното ведомство в Анкара, както и Бекир Боздаг, са назначени като вицепремиери на Турция. За заместник на Йълдъръм е назначен и досегашният министър на здравеопазването Реджеп Акдаг.\r\nПравителството на Бинали Йълдъръм, 65-то в историята на Република Турция, бе съставено на 24 май 2016 г. след оставката на бившия премиер Ахмет Давутоглу на 5 май. Досега единствената промяна в кабинета се състоя след оставката на бившия вътрешен министър Ефкан Ала на 31 август 2016 г., който бе заменен от тогавашния министър на труда и социалната сигурност Сюлейман Сойлу. Мехмет Мюезиноглу бе назначен за бившия пост на Сойлу.\r\nРеформата в кабинета се очаква от май, когато Ердоган бе отново утвърден за председател на управляващата „Партия на справедливостта и развитието“.Тереза Герова", "date": "2017-07-19", "title": "Anadolu Agency: Бинали Йълдъръм обяви разместванията в кабинета, промените засягат правосъдието и отбраната"}
{"url": "http://www.focus-news.net/news/2017/07/19/2417301/ndm-pravitelstvoto-na-makedoniya-krie-ot-naroda-dogovora-s-balgariya-no-go-dava-na-chuzhdestranni-poslanitsi.html", "text": "„Народно движение за Македония“ (НДМ) приветства показването на Договора за добросъседство с България от страна на премиера Зоран Заев поне на закрито заседание в парламента, въпреки че остава неприятното усещане, че споразумението все още се крие от народа. Това се казва в изявление от партията, предава информационната агенция „Макфакс“.\r\n„НДМ изразява дълбока загриженост от факта, че след обръщението на Заев в парламента, пред обществото излязоха френският посланик Кристиян Тимоние и германският посланик Кристине Алтхаузер, които величаеха съдържанието на договора, споменаваха спорни точки, което остава впечатлението, че тези посланици всъщност се се запознали със съдържанието на договора с България\", се казва още в разпространения от партията текст.\r\nСпоред НДМ е недопустимо македонското правителство да крие договора с България от собствения си народ, и в същото време да дава договора на чуждестранни лица в страната.\r\n„НДМ използва случая да пожелае успех на германския посланик в новата дипломатическа мисия в Китай, но най-добронамерено я съветва да не помисля да върши работата си, както го правеше в Македония, тъй като Китай ще възникна неприятна изненада\", подчертават от НДМ.Тереза Герова", "date": "2017-07-19", "title": "НДМ: Правителството на Македония крие от народа договора с България, но го дава на чуждестранни посланици"}
{"url": "http://www.focus-news.net/news/2017/07/19/2417302/mvnr-balgarskite-grazhdani-s-avtomobili-postradali-ot-tsiklona-meduza-na-halkidiki-mogat-da-podadat-molba-otnosno-shtetite-v-pozharnata-v-grad-poligiros.html", "text": "Във връзка с циклона „Медуза”, който нанесе множество материални щети на гръцкия полуостров Халкидики, българските граждани с пострадали автомобили могат да подадат молба за издаване на уверение относно настъпили щети в резултат на природното бедствие в Противопожарната служба в град Полигирос. Това съобщиха от пресцентъра на Министерството на вътрешните работи (МВнР). Необходимо е да бъдат предоставени данните на заявителя и на автомобила. В молбата българските граждани могат да посочат как желаят да получат уверението - лично, по имейл или по факс. \r\nСъщата процедура е валидна и за щети върху жилище, документи, лични вещи. \r\nМолбата за предоставяне на уверение може да бъде подадена на място на адрес - ул. Политехнио, № 3, п.к. 63100 , Полигирос, по факс - 0030 23710 22 798 и 0030 23710 21 981, или по електронен път на адрес pypoligirou@gmail.com. \r\nКонтакти за връзка с Противопожарната служба в Полигирос:\r\nАдрес: ул. Политехнио, № 3, п.к. 63100 , Полигирос\r\nТел: 0030  - 23710 22  644\r\nФакс: 0030 23710 22 798, 0030 23710 21 981\r\nemail : pypoligirou@gmail.com\r\nГенералното консулство на България в Солун е в постоянен контакт с местните власти и има готовност да окаже съдействие на нуждаещите се за  попълване и изпращане на молбите към Противопожарната служба в Полигирос. При необходимост от допълнителна информация българските граждани могат да се обърнат към Генералното консулство в Солун на следните телефони:", "date": "2017-07-19", "title": "МВнР: Българските граждани с автомобили, пострадали от циклона „Медуза” на Халкидики, могат да подадат молба относно щетите в пожарната в град Полигирос"}
{"url": "http://www.focus-news.net/news/2017/07/19/2417304/veselin-mareshki-volya-nyamam-namerenie-da-kazvam-koy-mi-e-okazval-natisk-zashtoto-ne-vyarvam-na-prokuraturata.html", "text": "Нямам намерение да казвам кой ми е оказвал натиск, защото не вярвам на прокуратурата. Това каза пред журналисти лидерът на партия „Воля“ Веселин Марешки, който бе разпитан от прокуратурата във връзка с твърденията му, че върху него е оказван натиск, за да прекрати бизнеса си с горива, предаде репортер на Агенция „Фокус“. Марешки прекара повече от час в отдел \"Надзор за законност\" към Върховната административна прокуратура. „Говорихме много кратко. За съжаление и прокурорката също се притесни много и един по един всичките 4-5 компютъра блокираха и всъщност преписвахме няколко пъти двете изречения, които казах. А те са, че нямам намерение да казвам кой ми е оказвал натиск, защото нямам никакво основание да вярвам като цяло на институциите, както и голяма част от българските граждани, и в частност на прокуратурата“, обясни той. \r\nВесела ПЕТРОВА", "date": "2017-07-19", "title": "Веселин Марешки, „Воля“: Нямам намерение да казвам кой ми е оказвал натиск, защото не вярвам на прокуратурата"}
{"url": "http://www.focus-news.net/news/2017/07/19/2417303/anyu-angelov-dokato-byah-ministar-na-otbranata-vsichko-vav-vrazka-s-investitsionniya-proekt-za-nov-boen-samolet-beshe-yavno-nikoga-ne-sam-ignoriral-voennata-ekspertiza.html", "text": "Всичко по работата на Министерството на отбраната във връзка с инвестиционния проект беше явно и всички документи са явни. Не сме държали нищо скрито. Това каза Аню Ангелов – министър на отбраната в периода 2010 – 2013 година по време на заседание на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. „Пред мен е копието от доклада на ген. Радев, такъв има и от тогавашния началник на отбраната ген. Симеонов от 12 март“, посочи той. „Напуснах министерството на 13 март, но преговорите отнеха време и нямаше как да изпълним решението на МС до 1 март да им се предложи инвестиционен проект, който да бъде приет и изпратен в НС за приемане“, обясни Аню Ангелов и допълни, че на 22 февруари 2013 година правителството е подало оставка. „След 13 март имаше служебно правителство, има някои изказвания, правени от служебния министър, че това не е най-важното в момента, че не могат да продължат, защото няма НС и така нататък“, коментира той и уточни, че депутатите ще имат възможност да питат Ангел Найденов как е продължена работата по този въпрос. На въпрос дали е игнорирал военната експертиза в процедурата за нов боен самолет Аню Ангелов посочи: „Никога не съм игнорирал военната експертиза, провеждахме по 2-3 заседания на Съвета по отбрана, където присъстват всички командири“. „Имам своя лична военна експертиза, заместникът ми беше полковник, занимаващ се с армията през цялата си служба. Отговорността за всяко решение беше моя като министър, слушах всичко, което ми казват военнослужещите, но всичко съвсем правилно идваше върху моите плещи“, каза още той.\r\nБиляна ИВАНОВА", "date": "2017-07-19", "title": "Аню Ангелов: Докато бях министър на отбраната всичко във връзка с инвестиционния проект за нов боен самолет беше явно, никога не съм игнорирал военната експертиза"}
{"url": "http://www.focus-news.net/news/2017/07/19/2417305/dimitrovgrad-varnenskiyat-universitet-razkriva-priemna-v-grada.html", "text": "На съвместна пресконференция кметът на Димитровград Иво Димов и ректорът на Варненския свободен университет \"Черноризец Храбър\" проф. д. пс .н. Галя Герчева обявиха откриването на приемна за кандидат-студенти, която университета  разкрива в Димитровград. Това съобщиха от пресцентъра на Община Димитровград. Инициативата е резултат от сключен меморандум за партньорство между община Димитровград и ВСУ \"Черноризец Храбър\". Такъв, кметът на Димитровград подписа неотдавна и с Технически университет - Варна. На пресконференцията днес, кметът Иво Димов заяви, че това е първа крачка в по-тясно двустранно партньорство и перспектива за разкриване на филиали на двата ВУЗ-а. \"Процедурата е доста тромава и често отнема немалко време. Включително минава одобрение на ресорните комисии към Народното събрание. За реализиране на идеята в пълнота обаче, е нужно налице да бъдат и необходимите предпоставки и интерес от страна на бъдещи студенти\", отчете кметът.  \r\nВ рамките на пресконференцията ректорът на Варненският свободен университет проф.д.пс.н Галя Герчева представи възможностите за обучение, които висшето училище предлага за успешна реализация на младите хора от региона. Тя очерта конкретните предимства на университета, утвърдени през последните 25 години - авторитетни национални и европейски акредитации, сертификация по ISO, обучение ориентирано към потребностите на студентите и нуждите на бизнеса. Над 1000 са възпитаниците на Варненския свободен университет от региона, посочи проф.Герчева. \r\nДеканът  на факултет \"Международна икономика и администрация\" доц.д-р Елеонора Танкова представи разнообразието от гъвкави учебни форми и специалности. Тя коментира тенденциите в развитието на икономиката и навлизането на новите технологии във всички сфери. Ето защо в портфолиото на университета присъстват специалности като бакалавърска програма \"Дигитална икономика\" и магистърска програма по дигитален маркетинг и уеб дизайн. \r\nДеканът на Юридическия факултет проф.д-р Петър Христов коментира водещата роля на университета в обучението в областта на националната сигурност, противодействието на престъпността и психологията.   \r\nДейността на Центъра за професионално обучение към ВСУ \"Черноризец Храбър\" представи заместник-ректорът по учебната дейност проф.д-р Валери Стоянов. Центърът предлага обучение по 40 специалности от 26 професии, както и възможности за валидиране на знания и умения, придобити по неформален път.  \r\nИнформация за представените от университета  програми може да бъде получена в новооткрития Изнесен център за кариерно консултиране и кандидатстудентски прием на ул.\"Казинбарцика\" 8 в Димитровград. \r\nУниверситета организира среща с възпитаниците си от региона тази вечер и планира такава през септември с представители на бизнеса, за да се локализират нуждите от квалифицирани специалисти.", "date": "2017-07-19", "title": "Димитровград: Варненският университет разкрива приемна в града"}
{"url": "http://www.focus-news.net/news/2017/07/19/2417306/faz-zigmar-gabriel-prekasna-lyatnata-si-pochivka-zaradi-aresta-na-germanski-pravozashtitnik-v-turtsiya.html", "text": "Министърът на външните работи на ФРГ Зигмар Габриел прекъсна лятната си почивка заради ареста на германски активист в Турция, съобщава националният ежедневник Die Frankfurter Allgemeine Zeitung. \r\nВ сряда федералното правителство в Берлин поиска обяснение от дипломатическия представител на Анкара в страната във връзка със задържането в Турция на активиста за човешки права Петер Щойдтнер.\r\n„Турското правителство трябва незабавно и непосредствено да изслуша възмущението германското правителство, както и да чуе кристално ясните му очаквания в случая с Петер Щойдтнер, и този път без дипломатически любезности\", заяви говорителят на Министерството на външните работи на ФРГ Мартин Шефер.Тереза Герова", "date": "2017-07-19", "title": "FAZ: Зигмар Габриел прекъсна лятната си почивка заради ареста на германски правозащитник в Турция"}
{"url": "http://www.focus-news.net/news/2017/07/19/2417308/po-initsiativa-na-ministerstvo-na-energetikata-nezakonniyat-dobiv-na-podzemni-bogatstva-shte-se-inkriminira.html", "text": "Незаконният добив на подземни богатства да се инкриминира – такова предложение за промяна в Наказателния кодекс одобри Министерският съвет на днешното си заседание. Предстои текстовете да бъдат внесени за разглеждане и гласуване в Народното събрание. Това съобщиха от пресцентъра на Министерство на енергетиката. По инициатива на Министерството на енергетиката проектът за изменение на Наказателния кодекс се допълва с текст, според който добивът на подземни богатства без концесия или когато концесията е спряна, се наказва с лишаване от свобода до шест години и глоба от 1000 до 20 000 лева. На същото наказание подлежи и лице, което транспортира, съхранява, преработва или продава незаконно добити подземни богатства. Днес министър Петкова и областният управител на Перник Ирена Соколова проведоха работна среща, на която обсъдиха ключовото значение на днешното решение на Министерски съвет за разрешаване проблемите на жителите на град Перник.\r\nЗатвор от една до осем години и глоба от 5 000 до 15 000 лева са предвидени при повторно нарушение и когато деянието е извършено от предварително уговорена група, в съучастие със служител от администрацията, в защитена територия или защитена зона, чрез използване на документ с невярно съдържание и други. Размерът на предвиденото наказание се увеличава допълнително и в следните случаи – когато деянието е извършено от лице, което действа по поръчение или в изпълнение на организирана престъпна група, когато деянието е опасен рецидив, когато предметът на престъплението е в особено големи размери или случаят е особено тежък. Тогава наказанието може да стигне до 15 години лишаване от свобода и 500 хил. лева глоба.\r\nПрипомняме, че след подадени сигнали от жителите на град Перник и организирани редица срещи от областният управител на Перник г-жа Ирена Соколова и кмета на града г-жа Вяра Церовска, Министерството на енергетиката, с подкрепата на Министерството на икономиката, разработи предложение за промяна в Наказателния кодекс с цел защита на изключителната държавна собственост, опазването на земните недра и природни ресурси, както и гарантиране безопасността на жителите на град Перник. \r\nСъгласно Закона за подземните богатства Министерството на енергетиката е отговорната институция за осъществяване на контрол върху търсенето, проучването и добива на подземни богатства. Незаконният добив в този сектор е един от основните проблеми, причиняващи както преки вреди за държавата, така и проблеми, свързани с опазването на околната среда, горите и земеделските земи. \r\nПреките загуби на държавата от тази дейност се изчисляват на милиони левове годишно.", "date": "2017-07-19", "title": "По инициатива на Министерство на енергетиката незаконният добив на подземни богатства ще се инкриминира"}
{"url": "http://www.focus-news.net/news/2017/07/19/2417309/the-straits-times-severnokoreyska-turisticheska-agentsiya-se-opitva-da-privleche-chuzhdentsi-sas-sarf-i-orizovi-plantatsii.html", "text": "Туристическа агенция на Северна Корея стартира уебсайт, предлагащ опции за почивка, включващи атракции от сърфинг до засаждане на ориз, въпреки предупреждения на САЩ за избягване на посещенията в комунистическата държава, където пътуванията често приключват в затвора, пише сингапурският вестник The Straits Times.\r\nШестнадесет американци бяха задържани през последното десетилетие в Северна Корея, включително 22-годишният студент Ото Уормбиър, който бе осъден за кражба на хотелски пропаганден банер. Той бе върнат в САЩ в състояние на кома през юни, но почина няколко дни по-късно.\r\nУебсайтът \"DPR Korea Tour\", управляван от Националната администрация по туризъм на Северна Корея, изобразява страната, на която са наложени строги санкции заради оръжейните й програми, като просто още една туристическа дестинация.\r\nТой предлага пакетни екскурзии до различни части на страната, включително до столицата Пхенян, и разнообразни „тематични обиколки\" за туристи, търсещи нещо по-необичайно.\r\nПосетителите са поканени да проверят плажовете на източното крайбрежие, включително такъв, където „сърфирането е навлязло сред туристите\" заради благоприятните условия и чистата вода.\r\nСайтът предлага също така основна информация за пътуванията като въздушни и влакови маршрути и начини за обиколка на Пхенян с обществен транспорт.\r\nВъпреки това, той не позволява на потребителите да резервират екскурзии директно и не съдържа списък с чуждестранни агенции, които организират екскурзии до изолираната държава.\r\nСайтът е на разположение на корейски, английски, китайски, руски и японски език, и може да бъде намерен в tourismdprk.gov.kp. \r\nДържавният департамент на САЩ предупреждава гражданите да не пътуват в Северна Корея, заради „сериозен риск от арест и дългосрочно задържане\".Тереза Герова", "date": "2017-07-19", "title": "The Straits Times: Севернокорейска туристическа агенция се опитва да привлече чужденци със сърф и оризови плантации"}
{"url": "http://www.focus-news.net/news/2017/07/19/2417307/anyu-angelov-trite-proekta-za-modernizirane-na-armiyata-ne-mogat-da-varvyat-zaedno-kolkoto-i-da-izglezhda-che-vsichko-e-resheno-i-sa-glasuvani-nyakakvi-pari.html", "text": "Трите проекта за модернизиране на армията не могат да вървят заедно, колкото и да изглежда, че всичко е решено, че са гласувани някакви пари и т.н. трябва да бъдем много внимателни, когато преценяваме какви са приоритетите и какво трябва да се прави. Това каза Аню Ангелов – министър на отбраната в периода 2010 – 2013 година по време на заседание на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. „Безусловно Сухопътните войски страдат, те всъщност останаха най-назад, но получиха по един договор с „Мерцедес“ доста транспортни средства за джипове, транспортни автомобили и т.н.\", обясни той. „Ако сега изпращах молба за отговор щях да искам и нови и стари самолети. Това е нормално, вие като екип преценявате в състояние ли сте да поемете разходите“, коментира Аню Ангелов. „Сега защо не са искани оферти за нови самолети не мога да кажа, г-н Ненчев ще каже“, допълни той. „Виждаме, че сега в някои отношения бюджетът върви по-добре, отколкото когато аз сдавах министерството през 2013 година“, посочи бившият министър на отбраната. „Трябва да се изхожда от състоянието на държавата като цяло, като министър бях оптимист, защото бяхме свършили всичко онова, което трябваше да се свърши - оставаше да внесем в НС проекта и договора до юни месец щеше да бъде факт“, заяви Аню Ангелов. „За съжаление, по независещи от нас причини подадохме оставка“, каза още той.\r\nБиляна ИВАНОВА", "date": "2017-07-19", "title": "Аню Ангелов: Трите проекта за модернизиране на армията не могат да вървят заедно, колкото и да изглежда, че всичко е решено и са гласувани някакви пари"}
{"url": "http://www.focus-news.net/news/2017/07/19/2417312/plovdiv-zadarzhani-sa-dvama-stolichani-nanesli-poboy-na-mazh-i-zhena-na-am-trakiya.html", "text": "Полицията задържа двама столичани, нанесли побой на мъж и жена на АМ “Тракия”. Това съобщи за Радио „Фокус”-Пловдив говорителят на ОДМВР Пловдив. Сигналът за възникнал конфликт заради засичане между водачи на два автомобила, в района на Карловски надлез на АМ “Тракия”, в посока София е подаден на телефон 112 около 09.00 часа . Шофьорът на лек автомобил със софийска регистрация препречил пътя на друг автомобил с бургаска регистрация и го принудил да спре. От софийския автомобил излезли двама мъже и нападнали с удари 31-годишния шофьор и 20-годишната му бременна приятелка от другата кола, след което се оттеглили. Младата жена е откарана в болница за обстойни прегледи и по данни на лекарите няма опасност за нея и за плода. Медицинска помощ е оказана и на мъжа. Незабавно е сформиран екип от криминалисти на ОДМВР – Пловдив, които предприели издирвателни действия за установяване на нападателите. С помощта на столични полицаи малко по-късно автомобилът бил спрян и пътуващите в него мъже –  задържани.  Установена е самоличността им – 57-годишен криминално проявен и 59-годишният му брат, който е настанен в болница за лечение със счупена челюст. Спрямо по-младия е взета 24-часова полицейска мярка за неотклонение. Случаят е докладван в Районна прокуратура – Пловдив.  Образувано е досъдебно производство по чл. 325 от НК.\r\nЦветана ТОНЧЕВА", "date": "2017-07-19", "title": "Пловдив: Задържани са двама столичани, нанесли побой на мъж и жена на АМ “Тракия”"}
{"url": "http://www.focus-news.net/news/2017/07/19/2417311/veselin-mareshki-volya-glavniyat-prokuror-e-nay-golemiyat-artist.html", "text": "Излиза, че главният прокурор е най-големият артист, защото, ако той прави това нещо и в същото нещо обвинява някой друг, това е висша форма на артистизъм. Това каза пред журналисти лидерът на партия „Воля“ Веселин Марешки, предаде репортер на Агенция „Фокус“. \r\n„Вчера четох негово интервю, че случаят \"ЦУМ-гейт\" е бил сценарий на хора, които имат интереси в енергетиката. Аз нямам доверие в прокуратурата, но изглежда, че и той няма доверие в същата прокуратура, защото не завежда дело да ги види тези граждани, които му правят този сценарий и не ги казва пред вас, медиите“, коментира Марешки. „Както той каза, че очаква от мен да не кажа, аз също очаквам, че той няма да каже кои са тези хора с интереси в енергетиката, които са го направили този сценарий“, допълни той. По думите на Марешки, ако каже имената на хората, които го заплашват, ще се изложи на още по-голяма опасност. „Дадох някои информации за определени неща, които е правила прокурорката Радева по моето дело, примерно информацията, която е дала, че има СРС-та, че аз ще дам подкуп на съдията. Надявам се, че наистина прокуратурата ще се самосезира и ще провери тези данни и ако няма такива, помолих да ме информират това набеждаване ли е или не е, човекът, който е набеждавал, не трябва ли да лежи по затворите, а не да обвинява други хора“, каза още лидерът на „Воля“. „Ако все пак решат да действат в посока да вдигнат реномето си, могат да разгледат този случай с тази информация, която прокурорката е дала за мен, че съм щял да давам подкуп“, допълни той. \r\nВесела ПЕТРОВА", "date": "2017-07-19", "title": "Веселин Марешки, „Воля“: Главният прокурор е най-големият артист"}
{"url": "http://www.focus-news.net/news/2017/07/19/2417314/the-times-of-israel-chetvarti-den-prodalzhavat-sblasatsite-mezhdu-izraelskata-politsiya-i-demonstranti-v-stariya-grad-na-erusalim.html", "text": "Сблъсъци между мюсюлмански демонстранти и израелската полиция избухнаха при един от входовете към Стария град на Ерусалим за четвърти ден, предава The Times of Israel .\r\nВластите предприемат нови мерки за сигурността около Храмовия хълм, което доведе до недоволство от страна на мюсюлмански демонстратори. \r\nОколо 150-200 богомолци участваха в следобедна молитва близо до Лъвската порта, като част от протеста си срещу поставянето на метални детектори на портите на Храмовия хълм.\r\nСлед края на молитвата няколко души останаха, скандирайки неща свързани с джамията Ал Акса. При отказа им да разчистят терена, се наложи израелската полиция да арестува един от мъжете, което от своя страна доведе до сблъсъци с други демонстранти. Симеон Миланов", "date": "2017-07-19", "title": "The Times of Israel: Четвърти ден продължават сблъсъците между израелската полиция и демонстранти в Стария град на Ерусалим"}
{"url": "http://www.focus-news.net/news/2017/07/19/2417310/darzhavniyat-glava-rumen-radev-balgarskata-voenna-industriya-tryabva-da-bade-vklyuchena-v-proektite-za-modernizatsiya-na-armiyata-ni.html", "text": "Очакваме проектът за новите кораби за ВМС да бъде придвижен на следващ етап и задължително в модернизацията на Българската армия да бъде включена нашата военна индустрия с различни програми за индустриално сътрудничество. Това заяви пред журналисти президентът и върховен главнокомандващ на Въоръжените сили Румен Радев, който присъства днес на деня за високопоставени гости на националното военноморско учение с международно участие  „БРИЗ 2017”, съобщиха от прессекретариата на държавния глава. \r\nСпоред държавния глава учението е демонстрирало както мащабния брой участници, така и широкия спектър на решаваните сложни задачи. „Доволен съм, че се привличат все повече граждански институции и служби, които да отработват различни елементи на взаимодействие с Военноморските сили, а така също и оперативната съвместимост с нашите партньори“, посочи Румен Радев. \r\nОт борда на фрегатата „Дръзки“ държавният глава наблюдава противодействие на терористична група завладяла кораб, ликвидиране на пожар на търговски кораб в пристанище, противодействие на нелегален трафик на мигранти по море и спасяване на голям брой хора, отразяване атаки на въздушен противник, атака на подводница с използване на противоподводни бомби, както и артилерийска стрелба по въздушна цел. \r\nПомолен да коментира искането, с което сезира Конституционния съд за задължително тълкуване на разпоредби от Конституцията по повод Всеобхватното икономическо и търговско споразумение между Канада и Европейския съюз и неговите държави членки (СЕТА), президентът Радев посочи, че предстои Споразумението да бъде гласувано в Народното събрание. „Това е всеобхватен и сложен договор, който ще има отражение върху всички области на обществения живот и затова е важно да има открит дебат и ратификацията в българския парламент да бъде извършена с максимален консенсус“, заяви още президентът, според когото експертите трябва да кажат доколко СЕТА съответства на Българската конституция. \r\nВ учението „Бриз 2017“ участваха 20 бойни и спомагателни кораби и катери 1 подводница, 4 самолета, 2 вертолета и над 1700 военнослужещи от военноморските сили на България, Великобритания, Гърция, Италия, Полша, Румъния, САЩ и Турция, Втората постоянна група кораби на НАТО от силите за отговор на Алианса, както и служители от държавни организации, институции и ведомства. \r\nСред гостите бяха министърът на отбраната Красимир Каракачанов, началникът на отбраната генерал-лейтенант Андрей Боцев, командващият ВМС контраадмирал Митко Петев, командващият на Съвместното командване на силите генерал-лейтенант Любчо Тодоров, , висшият команден състав, генерали и офицери от видовете Въоръжени сили, представители от американска, унгарска и румънска страна.", "date": "2017-07-19", "title": "Държавният глава Румен Радев: Българската военна индустрия трябва да бъде включена в проектите за модернизация на армията ни"}
{"url": "http://www.focus-news.net/news/2017/07/19/2417315/ministar-lilyana-pavlova-shte-vzeme-uchastie-v-tretata-mezhdunarodna-konferentsiya-predizvikatelstvata-pred-kohezionnata-politika-2014-2020.html", "text": "Министърът за Българското председателство на Съвета на ЕС Лиляна Павлова ще вземе участие в Третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“. Това съобщиха от пресцентъра на Министерство за Българското председателство на Съвета на ЕС 2018. Събитието ще се проведе утре - 20 юли 2017 г., от 13:00 ч., в „София хотел Балкан“.  \r\nКонференцията се организира от Камарата на строителите в България и вестник „Строител“ и е под патронажа на Искра Михайлова – председател на Комисията по регионално развитие на Европейския парламент.", "date": "2017-07-19", "title": "Министър Лиляна Павлова ще вземе участие в Третата международна конференция „Предизвикателствата пред кохезионната политика 2014 - 2020"}
{"url": "http://www.focus-news.net/news/2017/07/19/2417317/blagoevgrad-strukturata-na-gerb-kresna-nominira-novo-obshtinsko-rakovodstvo.html", "text": "Структурата на ГЕРБ в Кресна проведе отчетно-изборно събрание. На срещата присъства oбластният координатор на ГЕРБ и народен представител Даниела Савеклиева. Това съобщиха от пресцентъра на ПП ГЕРБ. На събранието бе представен отчет за дейността на структурата от досегашния общински ръководител Георги Георгиев.\r\nЗа общински ръководител бе номинирана Валентина Таскова, която бе подкрепена от всички присъстващи. За организационен секретар бяха номинирани Георги Георгиев и Димитрина Сребърнова, като повече гласове получи Георги Георгиев. За членове на общинското ръковоство бяха издигнати 8 кандидатури.\r\nОбластният координатор на партията Даниела Савеклиева благодари на членовете на партията за активната им работа на последните избори и за постигнатите резултати.\r\n„Вярвам, че новото общинско ръководство ще продължи да работи усърдно, за да върви организацията напред. През годините вашата структура е показала, че може се справя с тежки задачи и да работи в трудна обстановка. Уверена съм, че ще бъдете мотивирани и активни и занапред”, каза Даниела Савеклиева. Тя подчерта, че е важно общинските съветници от ГЕРБ да организират приемни не само в Кресна, но и в останалите населени места от общината. „Само срещите с хората, могат да дадат обратна връзка за отношението им към случващото се“, категоричен бе народният представител.", "date": "2017-07-19", "title": "Благоевград: Структурата на ГЕРБ-Кресна номинира ново общинско ръководство"}
{"url": "http://www.focus-news.net/news/2017/07/19/2417316/veselin-mareshki-za-glavniya-prokuror-vseki-koyto-ne-si-varshi-rabotata-tryabva-da-napusne-myastoto-koeto-zaema.html", "text": "На мен ми се оказва постоянен натиск. Това каза пред журналисти лидерът на партия „Воля“ Веселин Марешки, който бе разпитан от прокуратурата във връзка с твърденията му, че върху него е оказван натиск, за да прекрати бизнеса си с горива, предаде репортер на Агенция „Фокус“, \r\n„Дадохме няколко факта. Единият е за запален автомобил на наш служител и пребити наши служители. Второто е за запалени автомобили на други хора, които се занимават с търговия с горива и се опитват да се противопоставят на картела. Това са косвени заплахи. Ако на някой, който прави същото, което и аз, му запалят автомобилите, аз трябва да се досещам“, заяви Марешки. \r\nНа въпрос дали смята да поиска оставката на главния прокурор, той отговори: „Към днешна дата не“. „Всеки, който не си върши работата, трябва да напусне мястото, което заема. От неговите изявления разбирам, че и той не вярва на прокуратурата“, коментира още Веселин Марешки. Той отрече, че е заговорил за натиск срещу него, едва след като е станало ясно, че ще му бъдат повдигнати обвинения. \r\n„От прокуратурата не очаквам никаква реакция. Аз съм част от българския народ, който не вярва на институциите, вярва, че има картел, вижда, че има циганска престъпност, битова престъпност, вижда всички безобразия в държавата и как се случват другите неща и затова няма доверие“, каза още Марешки. „Аз искам \"ЦУМ-гейт\" да се разследва, това е много важно“, допълни той и призова главният прокурор да посочи имената на тези, хора, които са го замесили в \"ЦУМ-гейт\". \r\nВесела ПЕТРОВА", "date": "2017-07-19", "title": "Веселин Марешки за главния прокурор: Всеки, който не си върши работата, трябва да напусне мястото, което заема"}
{"url": "http://www.focus-news.net/news/2017/07/19/2417313/voennosluzheshti-i-helikopter-na-vvs-shte-uchastvat-v-gaseneto-na-pozhari-v-republika-cherna-gora.html", "text": "Хеликоптер Ми-17 и 11 военнослужещи от състава на Военновъздушните сили (ВВС) пристигнаха днес, 19 юли 2017 г., в Подгорица, за да участват в гасенето на големите горски пожари в Република Черна гора. това съобщиха от пресцентъра на Министерството на отбраната. Хеликоптерът Ми-17 излетя от София за Подгорица в 12,45 часа, след получаването на необходимите дипломатически разрешения. Предстои българските военнослужещи и летателната техника да се включат в подпомагането на черногорските институции в погасяването на огъня от въздуха.", "date": "2017-07-19", "title": "Военнослужещи и хеликоптер на ВВС ще участват в гасенето на пожари в Република Черна гора"}
{"url": "http://www.focus-news.net/news/2017/07/19/2417318/afp-dvama-sa-zaginali-pri-sblasatsi-v-iztochnata-chast-na-ukrayna.html", "text": "Нови сблъсъци в източната част на Украйна доведоха до смъртта на двама войници, предава AFP.\r\nТова се случи при сблъсъци, предизвикани от обявяването на Република Малорусия от страна на лидера на непризнатата Донбаска народна република Александър Захарченко.\r\nВластите в Киев заявиха, че двама военни са загинали при обстрел от страна на донбаски бунтовници на около 40 километра северно от Донецк, който е столица на непризнатата от международната общност република.\r\n„Ситуацията в антитерористичната оперативна зона се влоши сериозно“, заявиха от Въоръжените сили на Украйна в изявление. \r\nОще четирима войници и двама цивилни са ранени при стрелба с минохвъргачка, според украинските власти.  Симеон Миланов", "date": "2017-07-19", "title": "AFP: Двама са загинали при сблъсъци в източната част на Украйна"}
{"url": "http://www.focus-news.net/news/2017/07/19/2417320/obshtina-kyustendil-spira-se-priemat-na-zayavleniya-za-interes-i-finansova-pomosht-po-natsionalnata-programa-za-energiyna-efektivnost.html", "text": "Спира се приемът на заявления за интерес и финансова помощ по Националната програма за енергийна ефективност. Това съобщиха за Радио „Фокус” – Кюстендил от пресцентъра на Община Кюстендил. Министерството на регионалното развитие и благоустройството е извършило разчети, съгласно които с одобрения финансов ресурс по програмата се финансират допустимите дейности за 2022 сгради, за които вече има сключен договор за целево финансиране. В тази връзка е разпоредено да бъде преустановен приемът на заявления за интерес и финансова помощ от общинската администрация към „Българска банка за развитие“. Освен това се прекратява приемът на документи от сдруженията на собствениците при настоящите условия по програмата. След приключване на всички дейности по обновяването на одобрените сгради ще бъде направен анализ на свободния финансов ресурс в границите на одобрените по програмата 2 млрд. лева и при възможност ще бъде подновен приемът на документи.\r\nВенцеслав ИЛЧЕВ", "date": "2017-07-19", "title": "Община Кюстендил: Спира се приемът на заявления за интерес и финансова помощ по Националната програма за енергийна ефективност"}
{"url": "http://www.focus-news.net/news/2017/07/19/2417319/ministar-nikolay-nankov-podgotven-e-proekt-za-strukturni-promeni-v-api-zaradi-tol-sistemata.html", "text": "Подготвен е проект за структурни промени в АПИ заради ТОЛ-системата. Това каза министърът на регионалното развитие и благоустройството Николай Нанков по време на изслушването си в Комисията по транспорт във връзка с изграждането и въвеждане в експлоатация на ТОЛ-система за преминаване по републиканските пътища, както и във връзка с актуалността на процедурата по обществена поръчка за системата, предаде репортер на Агенция „Фокус\". Министър Нанков обясни, че относно административната обезпеченост на АПИ е подготвен и внесен проект за структурни промени, изразяващи се в нов устройствен правилник на Агенцията. По думите му целта е укрепването на административния капацитет на АПИ във връзка с реализацията на ТОЛ-системата. Министър Нанков уточни, че е включено създаването на отдел „Електронно таксуване“ към  Дирекция „Пътни такси и разрешителни“. „Новото звено се ангажира с редица дейности“, каза регионалният министър. Той поясни, че се очаква новото звено да бъде готово в рамките на месец август. „Същеверемнно в АПИ са предприети и действия за подготовка за обезпечеността на надзора на системата“, каза министър Нанков. По думите му на следващ етап се предвижда създаване на предприятие със специално предназначение, което трябва да отговаря във всички аспекти на пътното таксуване. \r\nДеница КИТАНОВА", "date": "2017-07-19", "title": "Министър Николай Нанков: Подготвен е проект за структурни промени в АПИ заради ТОЛ-системата"}
{"url": "http://www.focus-news.net/news/2017/07/19/2417322/ministerstvoto-na-turizma-izvarshi-proverka-na-plazhovete-do-sinemorets-po-signal-za-zamarsyavane-s-petna-ot-mazut.html", "text": "Министерството на туризма се самосезира по сигнал за замърсяване с петна от мазут на плаж до Синеморец, община Царево. Информацията бе разпространена днес сутринта в национална телевизия. Това съобщиха от пресцентъра на Министерството на туризма. По заповед на министъра на туризма Николина Ангелкова експерти на министерството инициираха съвместна проверка, която бе осъществена с представители на Регионална здравна инспекция (РЗИ) и „Морска администрация“-Бургас.\r\nСъвместната инспекция на място установи, че става въпрос за малки по размер катранени топчета, изхвърлени на плажната ивица на устието на река Велека до Синеморец.  \r\nОт „Морска администрация“-Бургас съобщават, че вероятната причина е старо замърсяване извън териториални води на България, които силният вятър и бурното море са изхвърлили на брега в последните няколко дни.\r\nМинистерството на туризма е дало предписание на наемателя на плажа за незабавно почистване на ивицата, което да продължи до пълното отстраняване на петната от мазут, както и да постави указателна табела с информация за настоящото замърсяването.\r\nСъвместният екип от институциите е проверил и останалите плажове в землището на Синеморец - плаж „Бутамята“ и „Липите“. Там не са открити замърсявания. \r\nМинистерството на туризма следи ситуацията заедно с Министерството на околната среда и водите и местните власти.", "date": "2017-07-19", "title": "Министерството на туризма извърши проверка на плажовете до Синеморец по сигнал за замърсяване с петна от мазут"}
{"url": "http://www.focus-news.net/news/2017/07/19/2417321/anadolu-agency-pone-devet-zaginali-pri-vzriv-na-sinayskiya-poluostrov.html", "text": "Поне девет души, включително полицаи, загинаха при взрив на път в Синайския полуостров, предава Anadolu Agency.\r\nПолицейски автомобил бе ударен от взрива, преди въоръжени мъже да открият огън по него, заяви източник от службите за сигурност на Египет.\r\nСпоред него, осем цивилни, които са били наблизо са загинали, а още четирима са ранени.\r\nВсе още никой не е поел отговорност за нападението. Предстои египетските власти да излязат с изявление. Симеон Миланов", "date": "2017-07-19", "title": "Anadolu Agency: Поне девет загинали при взрив на Синайския полуостров"}
{"url": "http://www.focus-news.net/news/2017/07/19/2417327/ekathimerini-vaorazhenite-sili-na-turtsiya-izpratiha-radiosaobshtenie-do-helikoptera-v-koyto-patuva-gratskiya-prezident.html", "text": "За втори път тази седмица, Въоръжените сили на Турция изпратиха радиосъобщения до хеликоптера, в който пътува гръцкия президент Прокопис Павлопулос, предава Ekathimerini.\r\nГръцкият военен хеликоптер е наближавал остров Панагия, когато е получил съобщението от турските военни заради преминаване през демилитаризираната зона. Както и при предишни подобни случаи, гръцките пилоти не са отговорили.\r\nПо-рано днес турски военни изтребители F4 са навлезли във въздушното пространство на Гърция между Лесбос и Лемнос. Симеон Миланов", "date": "2017-07-19", "title": "Ekathimerini: Въоръжените сили на Турция изпратиха радиосъобщение до хеликоптера, в който пътува гръцкия президент"}
{"url": "http://www.focus-news.net/news/2017/07/19/2417328/prof-vasil-nikolov-arheolog-dosega-v-yugoiztochna-evropa-ne-e-namirana-postroyka-kato-tazi-v-rannoneolitnoto-selishte-v-zhk-slatina-v-sofiya.html", "text": "Рядко се случва тези, които управляват, да се сетят за културното наследство. Това заяви пред журналисти проф. Васил Николов, след представяне на последните открития в раннонеолитното селище в жк. „Слатина\" пред столичния кмет Йорданка Фандъкова, зам.-кметът Тодор Чобанов и председателя на БАН акад. Юлиан Ревалски, предаде репортер на Агенция „Фокус“.\r\nПроф. Николов припомни, че селището е открито през 1985 г., когато при изкопа за трамвай 20 случайно разрушават част от него. Той уточни, че тогава екипът му е започнал разкопките, които са спрели през 1997 г. заради липса на средства. Работата е подновена през 2012 г. с финансиране от Столична община.\r\nПроф. Николов коментира, че е било предвидено проучванията да завършат тази година, но това няма да се случи, защото с напредването им селището се оказва все по-интересно и по-важно. \r\n„Селището принадлежи на късната праистория – времето между 6000 и 5500 г. пр. Хр. Това е време, което изисква много внимание, защото няма писменост и ние трябва от земята така да извадим информацията, че да можем да разкажем неговата историята. Това е времето на началните етапи на първата европейска цивилизация“, каза още археологът и допълни, че в момента тече проучването на две постройки, едната от които е 145 кв. м., а другата вероятно ще се окаже с площ от 300 кв. м. и с 6-7 помещения. По думите му такава досега не е намирана в Югоизточна Европа.", "date": "2017-07-19", "title": "Проф. Васил Николов, археолог: Досега в Югоизточна Европа не е намирана постройка като тази в раннонеолитното селище в жк. „Слатина\" в София"}
{"url": "http://www.focus-news.net/news/2017/07/19/2417324/ministar-nikolay-nankov-obhvatat-na-patnata-mrezha-mozhe-da-se-promenya-kakto-po-vreme-na-izpalnenieto-na-dogovora-taka-i-sled-vavezhdaneto-v-eksploatatsiya-na-tol-sistemata.html", "text": "Обхватът на пътната мрежа може да се променя както по време на изпълнението на договора, така и след въвеждането в експлоатация на системата за събиране на пътни такси. Това каза министърът на регионалното развитие и благоустройство по време на изслушването си в Комисията по транспорт във връзка с изграждането и въвеждането в експлоатация на ТОЛ-система за преминаване по републиканските пътища, както и във връзка с актуалността на процедурата по обществена поръчка за системата, предаде репортер на Агенция „Фокус“. Нанков посочи, че обхватът на 16-те хил. км ще бъде редуциран още на етап внедряване на системата. Според него повечето му колеги са запознати с предвижданията в заданието на ТОЛ-системата. „Умишлено заданието е направено с препоръките на Световната банка толкова общо. Дори и километрите, за които ще ми зададете въпроси впоследствие. Ще ме критикувате, че са прекалено много като обхват\", коментира той.  \r\nДеница КИТАНОВА", "date": "2017-07-19", "title": "Министър Николай Нанков: Обхватът на пътната мрежа може да се променя както по време на изпълнението на договора, така и след въвеждането в експлоатация на ТОЛ-системата"}
{"url": "http://www.focus-news.net/news/2017/07/19/2417325/prezidentat-rumen-radev-balgarskata-voenna-industriya-tryabva-da-bade-vklyuchena-v-proektite-za-modernizatsiya-na-armiyata-ni-obzor.html", "text": "Президентът и върховен главнокомандващ на Въоръжените сили Румен Радев присъства на деня за високопоставени гости на националното военноморско учение с международно участие „БРИЗ 2017”. От борда на фрегата „Дръзки” учението наблюдаваха и министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов. Официалните гости следяха действията на военноморските сили при противодействие на терористична група, завладяла кораб, ликвидиране на пожар на търговски кораб в пристанище, противодействие на нелегален трафик по море, отразяване на асиметрични атаки на море, отразяване атаки на въздушен противник, атака на подводница с използване на противоподводни бомби, артилерийска стрелба по въздушна цел, както и отдаване на чест при среща на военни кораби на море. \r\nСлед заключителният етап на учението пред журналисти президентът Румен Радев отбеляза, че националното военноморско учение с международно участие „Бриз 2017“ е едно мащабно учение, не само като брой участници, но и като широк спектър на решавани задачи и като сложност на сценариите. Той заяви, че е доволен от това, че се привличат все повече граждански институции и служби, които да отработват различни елементи на взаимодействие с Военноморските сили (ВМС), а също така и оперативната съвместимост с нашите партньори. Румен Радев отбеляза, че се очаква проектът за новите кораби да бъде придвижен на следващ етап. Той припомни, че по време на Консултативния съвет за национална сигурност присъстващите са се обединили около това задължително в тези проекти за модернизация на българската армия да бъде включвана нашата военна индустрия – под различни форми и като програми за индустриално сътрудничество. \r\nНа въпрос на журналисти за международния договор СЕТА президентът посочи, че той трябва да бъде подложен на широк обществен дебат. Държавният глава отбеляза, че по отношение на договора предстои национална ратификация, като всяка една държава от Европейския съюз трябва да го ратифицира. По думите му, всеобхватното икономическо и търговско споразумение между Канада и Европейския съюз – СЕТА, е един изключително сложен и всеобхватен договор, който ще има отражение върху всички области на обществения живот. Затова е много важно ратификацията в българския парламент да бъде извършена с максимален консенсус. \r\nМинистърът на отбраната Красимир Каракачанов обяви, че корабостроителната програма ще бъде факт. Той подчерта, че освен идеята за построяване на нови кораби, трябва да се отделят необходимите средства и за частичната модернизация на сега съществуващите единици във флота. По отношение на строителството на нови морски съдове министърът на отбраната също заяви, че е задължително това да стане с максимално участие на нашата индустрия и не само по отношение на корабите, но и на бронираната машина. \r\nКомандирът на Военноморските сили контраадмирал Митко Петев, който е общ ръководител на „Бриз 2017”, заяви, че за пореден път българските военни моряци са показали своя професионализъм. Предстоят още два дни на море, които ще бъдат уплътнени максимално. Наред с воденето на изключително интензивна бойна подготовка на море – със стрелби, бойни упражнения, борба срещу надводен и подводен противник, учението се характеризира като изключително полезно от военна гледна точка, допълни Митко Петев.  По отношение на ситуацията, при която екипажът на турската фрегата не излезе на палубата при отдаването на чест при среща на военни кораби на море, с което приключи днешният ден за високопоставени гости на националното военноморско учение с международно участие „Бриз 2017“, контраадмирал Митко Петев заяви, че този въпрос ще бъде обсъден по време на заключителния период.\r\nНационалното военноморско учение „Бриз 2017”се провежда в териториалното море, прилежащата зона и изключителната икономическа зона на Република България. Българските Военноморски сили участват с 13 бойни и спомагателни кораби и катери, 2 вертолета и с над 900 души личен състав. В учението се включат и два самолета от българските Военновъздушни сили и представители от Сухопътни войски. В учението „Бриз 2017” участват още Военноморските сили на Гърция с патрулен катер HS „RITSOS”, Военноморските сили на Италия с мобилен център за контрол на морския трафик, Военноморските сили на Полша с щабни офицери, Военноморските сили на Румъния с ракетен катер „ZBORUL”, Военноморските сили на Турция с подводница “PREVEZE”, ракетен катер “KILIÇ”, патрулен катер „KARADENIZ EREGLI” и самолет CN-235, Военноморските сили на САЩ със самолет от патрулната авиация P-8 “POSEIDON”, Втората постоянната група кораби на НАТО от силите за отговор на Алианса с три кораба, ескадрен миноносец „DUNCAN” от Обединеното кралство Великобритания и Северна Ирландия, турската фрегата „YILDIRIM”, както и румънската фрегата „REGЕLE FERDINAND”.\r\nОсновната идея на учението е да се повиши оперативната съвместимост и взаимодействието между Военноморските сили на участващите в учението страни чрез отработване участието им в операция за морска сигурност в отговор на криза, както и да се сертифицира кораб на Военноморските сили на Република България – фрегата „Дръзки” съгласно методиката за оценка на НАТО – MAREVAL.", "date": "2017-07-19", "title": "Президентът Румен Радев: Българската военна индустрия трябва да бъде включена в проектите за модернизация на армията ни (ОБЗОР)"}
{"url": "http://www.focus-news.net/news/2017/07/19/2417326/nova-makedoniya-dogovorat-s-balgariya-ostava-taen-i-otkrit-za-dopalneniya.html", "text": "Договорът с България остава таен и открит за допълнения, пише в коментар за последното развитие на българо-македонските отношения вестник \"Нова Македония\".\r\nИзданието пише, че премиерyt Заев е готов договорът да бъде подписан на 1 август 2017 г., тъй като на следващия ден Македония е съдомакин на срещата на вицепрезидента на САЩ, Майк Пенс, със страните от Адриатическата харта, и отбелязва дали неговото обсъждане е трябвало да стане при закрити врати или при свободен достъп на медиите.\r\nСпоред бившия вътрешен министър и председател на партия Демократичен съюз, Павле Траянов, практиката, приложена по време на заседанието на парламентарната комисия за външна политика, е напълно приемлива, докато университетският преподавател от Философския факултет на университета в Скопие, професор Биляна Ванковска, твърди, че това е \"договор за добросъседство, а не държавна тайна\", и че \"добросъседство не се изгражда с византийски игри\".\r\n\"Нова Македония\" цитира анализ на радио \"Дойче веле\", според който ако се стигне до подписване, договорът ще бъде подписан както Декларацията през 1999 г., на конституционните езици на двете страни.\r\nВестникът цитира изявлението на народния представител от БСП Валери Жаблянов, който смята, че \"признаването на македонизма, като подтекст на договора, крие огромен риск за България и за отношенията на Балканите.\"Тереза Герова", "date": "2017-07-19", "title": "\"Нова Македония\": Договорът с България остава таен и открит за допълнения"}
{"url": "http://www.focus-news.net/news/2017/07/19/2417323/angel-naydenov-mnenieto-mi-kato-ministar-beshe-da-se-otdelyat-sredstva-za-letatelna-godnost-na-mig-29-i-da-se-startira-proektat-za-nov-boen-samolet.html", "text": "Моите отговорности като министър бяха свързани с това дали вървим в посока на необходимата пълна модернизация за пълна оперативна съвместимост с МИГ 29 и осигуряване на ресурсите за експлоатацията му до края на жизнения му цикъл или вървим към модернизация със старт на проекта на придобиване на нов боен самолет. Това каза Ангел Найденов – министър на отбраната в периода 2013 – 2014 година по време на заседание на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. „Моето мнение беше - отделяне на средства за летателната годност на МИГ- 29 и стартиране на проекта за нов боен самолет“, заяви той. „Започнахме оттам откъдето бяха стигнали предишните екипи през втората половина на 2013. Бяха организирани срещи с представителите на тримата участници - Италия, Швеция и САЩ и Португалия с искане за подновяване на предложенията им и стремеж към създаване на основа за по нататъшно стартиране на процедура“, припомни Ангел Найденов. „В края на 2013 началото на 2014 имаше нови обстоятелства- предложение от Израел след посещение на българска делегация за продажба на употребявани F-16 със идеи за модернизация. Подчертано е, че биха дали подробности и цени при изпратено писмо за намерение“, посочи той. „В началото на 2014 беше проведена среща със секретари на САЩ, в резултат на която беше изпратена делегация от ВВС на САЩ, които предложиха употребявани F-16“, обясни бившият министър и уточни, че 800 млн. долара е била стойността на пакета, който е бил предложен. „В началото на 2014 година окончателно беше завършен проектът за придобиване на нов боен самолет и беше внесен след обсъждане в Министерството на финансите и МС“, поясни Ангел Найденов. По думите му изпращането на проекта е било с основната идея той да влезе в списък за финансиране чрез държавен заем или заем с държавна гаранция. „Единствено проекта за самолет отговаряше на всички изисквания и беше внесен“, коментира бившият министър. „Нямаше окончателни решения за финансирането и по мои указания беше разработена сравнителна таблица за експлоатационните разходи на самолетите, с които разполагаме и разчети за тяхната пълна модернизация“, каза още Ангел Найденов.\r\nБиляна ИВАНОВА", "date": "2017-07-19", "title": "Ангел Найденов: Мнението ми като министър беше да се отделят средства за летателна годност на МИГ-29 и да се стартира проектът за нов боен самолет"}
{"url": "http://www.focus-news.net/news/2017/07/19/2417329/ministar-nikolay-nankov-sled-7-miya-mesets-ot-startiraneto-na-dogovora-za-tol-sistemata-shte-imame-funktsionirashta-sistema-koyato-shte-generira-prihodi.html", "text": "След 7-мия месец от стартирането на договора за ТОЛ-системата ще имаме функционираща система, която ще генерира приходи. Това каза министърът на регионалното развитие и благоустройството Николай Нанков по време на изслушването си в Комисията по транспорт във връзка с изграждането и въвеждането в експлоатация на ТОЛ-система за преминаване по републиканските пътища, както и във връзка с актуалността на процедурата по обществена поръчка за системата, предаде репортер на Агенция „Фокус“. Нанаков посочи, че има два етапа – 7 месеца срок за внедряване и изграждане на системата и 12 месеца за оценка на ефективността и отстраняването на дефектите й.  По думите му темата за ТОЛ-системата е актуална не само на фона на задаваните често парламентарни въпроси. „В отговорите на които аз често си служа с еднотипна риторика“, каза министърът на регионалното развитие. „Неслучайно обвързваме цялостната стратегия и визия на правителството за дългосрочното управление и структуриране на политиката в пътния сектор с въвеждането на смесената система - електронни винетки за леките автомобили и ТОЛ-такси за тежкотоварните автомобили“, обясни министър Нанков. Той посочи на първо място, че основното желание на МРРБ, а и според него на третия кабинет на Бойко Борисов, е да има устойчиви самофинансиращи се инфраструктурни сектори, не само в частта пътища, а и във ВиК и енергетика. На второ място министърът на регионалното развитие изтъкна, че понастоящем пътният сектор се издържа основно от леките автомобили. „На трето място – трябва да си дадем ясна сметка, че България притежава най-големия ресурс в нейното географско положение. Няма обаче страна не само в ЕС, но и в Европа с по-евтино тарифирине на транзитния трафик“, обясни министърът на регионалното развитие. \r\nДеница КИТАНОВА", "date": "2017-07-19", "title": "Министър Николай Нанков: След 7-мия месец от стартирането на договора за ТОЛ- системата ще имаме функционираща система, която ще генерира приходи"}
{"url": "http://www.focus-news.net/news/2017/07/19/2417333/varna-demonstratsiya-po-vodno-spasyavane-pred-hotel-v-kompleks-slanchev-den-priklyuchi-neochakvano-s-realen-test-za-umeniyata-na-uchastnitsite.html", "text": "Демонстрация по водно спасяване пред хотел в комплекс „Слънчев ден“ край Варна приключи неочаквано с реален тест за уменията на участниците. Това съобщиха от пресцентъра на Областния съвет на БЧК – Варна. Малко след финала на зрелищната операция, която прикова погледа на плажуващите,  водните гардове Румен Йорданов и Владимир Панев извадиха от морето двама давещи се. Единият летовник страдал от Паркинсон и нагълтал вода, след като паднал на плиткото, а другият попаднал в дънна яма. Благодарение на бързата намеса на колегите животът им бе спасен, коментираха участници в демонстрацията. Тя е част от Седмицата на водното спасяване, организирана от Областния съвет на БЧК-Варна, дружеството на специалистите по водно спасяване и общината. В акцията се включи и спасителят шампион Михаил Костадинов. 64-годишният доайен предаде ценен опит и практически съвети на колегите си. Костадинов е един от известните треньори по плуване у нас. Носител е на световна шампионска титла от 1972 г. във Вител, Франция, 5 пъти е ставал републикански шампион по водно спасяване, майстор на спорта е по водна топка и има зад гърба си дълъг стаж по вишките с актив от множество спасени от мъртвата хватка на морето летовници. Следващата демонстрация е в четвъртък от 10 ч на плажа пред ресторант „Кристал“ в СОК „Камчия“, а от 18 ч пред хотел „Марина“ на „Слънчев ден“ ще се проведе Десетия турнир по водно спасяване на море за действащи спасители. Атрактивната надпревара в 3 дисциплини ще покаже нивото на подготовка на работещите по цялото крайбрежие водни гардове, тъй като участниците са не само от Северното Черноморие, а и от Слънчев бряг и Приморско.", "date": "2017-07-19", "title": "Варна: Демонстрация по водно спасяване пред хотел в комплекс „Слънчев ден“ приключи неочаквано с реален тест за уменията на участниците"}
{"url": "http://www.focus-news.net/news/2017/07/19/2417331/faz-ek-prizova-polsha-za-nezabavno-prekratyavane-na-sadebnata-reforma.html", "text": "Европейската комисия настоя полското правителство незабавно да прекрати противоречивата реформа в правосъдната система, съобщава германският вестник Die Frankfurter Allgemeine Zeitung. \r\nВицепредседателят на ЕК Франс Тимерманс предупреди, че не е изключено Брюксел да образува производство срещу Варшава на основание чл. 7 от Договора за ЕС. То предвижда отмяната на право на глас на държава член заради „тежко и продължително нарушаване\" на европейските ценности – най-тежкото наказание, предвидено в договора.Тереза Герова", "date": "2017-07-19", "title": "FAZ: ЕК призова Полша за незабавно прекратяване на съдебната реформа"}
{"url": "http://www.focus-news.net/news/2017/07/19/2417332/tass-sergey-lavrov-schita-che-normalizatsiyata-na-dialoga-mezhdu-rusiya-i-es-ne-tryabva-da-se-obvarzva-s-izpalnenieto-na-dogovorenostite-ot-minsk.html", "text": "Министърът на външните работи на Русия Сергей Лавров заяви по време на среща с дипломатите на страните от Европейския съюз, както и ръководителите на представителството на Европейския съюз в Русия, че е „абсурдно“ да се обвързва нормализацията на отношенията между Брюксел и Москва, с изпълнението на споразуменията от Минск, предава ТАСС .\r\n„Изказвайки преобладаващото в Русия настроение за възстановяване на сътрудничеството с ЕС, Лавров подчерта, че е абсурдно обвързването на нормализацията на отношенията между Европейския съюз и Русия, с пълното прилагане на минските договорености“, заявиха от Министерство на външните работи на Русия.\r\nПо време на срещата бе обсъдена и ситуацията в Либия и Афганистан. Симеон Миланов", "date": "2017-07-19", "title": "ТАСС: Сергей Лавров счита, че нормализацията на диалога между Русия и ЕС не трябва да се обвързва с изпълнението на договореностите от Минск"}
{"url": "http://www.focus-news.net/news/2017/07/19/2417334/kmetat-yordanka-fandakova-lyubimata-na-vsichki-sofiyantsi-kashtichka-na-spirka-vishneva-koyato-postrada-ot-pozhar-tazi-sutrin-shte-vazstanovim-v-nay-kratki-srokove.html", "text": "Любимата на всички софиянци къщичка на спирка „Вишнева“, която пострада от пожар тази сутрин, ще възстановим в най-кратки срокове. Това написа кметът на София Йорданка Фандъкова в официалния си профил в социалната мрежа \"Фейсбук\". \"Звеното за аварийни дейности на Столична община вече започна разчистване и обезопасяване. Пожарът е засегнал част от покрива и дървената дограма на прозорците. Вече са направени два огледа от пожарната и СДВР и очакваме да научим причините за пожара\", допълва Фандъкова.", "date": "2017-07-19", "title": "Кметът Йорданка Фандъкова: Любимата на всички софиянци къщичка на спирка „Вишнева“, която пострада от пожар тази сутрин, ще възстановим в най-кратки срокове"}
{"url": "http://www.focus-news.net/news/2017/07/19/2417335/prof-lyubomira-popova-oblasten-upravitel-na-veliko-tarnovo-dobro-e-sastoyanieto-yazovirite-v-oblastta-proverenite-do-momenta-saorazheniya-sa-63.html", "text": "Добро е общото състояние на язовирите във Великотърновска област към този момент. Проверените съоръжения са 63, като те са разположени на територията на пет от десетте общини в региона. Проверките в останалите продължават. Това заяви за Радио „Фокус“ – Велико Търново проф. Любомира Попова, областен управител на Велико Търново. Контролната дейност ще продължи до края на септември. \r\n“В състава на експертната комисия влизат представители на Областна администрация, на Басейнова дирекция, на Регионална дирекция „Пожарна безопасност и защита на населението“, както и на Националната агенциев по метеорологичен и технически надзор. Експертното мнение е, че като цяло тези до сега проверени 63 язовира са в общо добро състояние. Това е изключително успокояващо и удовлетворително, но разбира се са направени и няколко предписания, които са свързани с почистване на растителността в територията около самите язовири и язовирните стени“, отбеляза проф. Попова уточни, че има оказани срокове за изпълнение на необходимите мерки, за чието спазване ще се следи стриктно.\r\nЛуиза ТРАНЧЕВА", "date": "2017-07-19", "title": "Проф. Любомира Попова, областен управител на Велико Търново: Добро е състоянието язовирите в областта, проверените до момента съоръжения са 63"}
{"url": "http://www.focus-news.net/news/2017/07/19/2417337/reuters-frantsiya-iska-sazdavaneto-na-savmestna-grupa-mezhdu-vsichki-strani-imashti-obshto-sas-siriyskata-kriza.html", "text": "Франция иска главните сили, замесени в сирийската криза да се присъединят към съвместна група, която да направи „предложения“ на воюващите страни, с цел пробив в политическите преговори, предава Reuters.\r\nЕдна от промените в позицията на Париж за Сирия е, че Франция отхвърля предишното си искане президентът Башар Асад да бъде свален от власт, като условие за мирните преговори. Въпреки това, френските власти настояват, че той не може да бъде сирийски президент в дългосрочен план.\r\nФранция привежда външната си политика в съзвучие с новите приоритети на САЩ, които са борба срещу тероризма, както и по-добри отношения с Русия.\r\n„Тази инициатива предполага, че няма да поставяме предварителни условия за преговори, като напускането на Башар Асад“, заяви френският външен министър Жан-Ив льо Дриан. Според него това ще насърчи Русия да участва във въпросния процес.\r\nПрезидентът Макрон каза, че се надява една подобна група да включва петте перманентни членки на Съвета за сигурност на ООН – Великобритания, Китай, Франция, Русия и САЩ, както и различни регионални сили, представители на сирийското правителство и опозицията.\r\nПред репортери в Женева, руският посланик Алексей Бородавкин заяви, че Москва разглежда подобни предложения като позитивно развитие.Симеон Миланов", "date": "2017-07-19", "title": "Reuters: Франция иска създаването на съвместна група между всички страни имащи общо със сирийската криза"}
{"url": "http://www.focus-news.net/news/2017/07/19/2417338/afp-bombena-zaplaha-prinudi-ungarskite-vlasti-da-sprat-vsichki-mezhdunarodni-vlakove.html", "text": "Унгарската полиция проведе проверка на всички международни влакове, влизащи в страната, след анонимна бомбена заплаха, предава AFP.\r\n„Неидентифициран мъж звънна и заяви, че е поставил бомба на международен влак пътуващ през Унгария“, заявиха от полицията в изявление.\r\nБлизо 20 хиляди унгарски и чуждестранни пътници бяха засегнати от забавянията на влаковете, породени от мерките за сигурност.\r\nПовече от 18 влака са претърсени, преди да продължат пътя си. Все още няма намерени опасни предмети. Проверките ще продължат до полунощ. Симеон Миланов", "date": "2017-07-19", "title": "AFP: Бомбена заплаха принуди унгарските власти да спрат всички международни влакове"}
{"url": "http://www.focus-news.net/news/2017/07/19/2417330/angel-naydenov-kritichno-vazhno-e-protsedurata-za-nov-boen-samolet-da-se-zavarshi-otkaz-ot-realizatsiyata-na-proekta-e-nay-nezhelaniyat-variant.html", "text": "Моето лично мнение е, че най-нежеланият вариант е отказ от реализация на проекта. Независимо от причините, които биха могли да се изтъкнат. Критично важно е да се завърши процедурата. Това каза Ангел Найденов, министър на отбраната в периода 2013 – 2014 година по време на заседание на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. „Трябва да се върви към финализиране на процедурата за нов боен самолет, към вземане на решение за преговори и тяхното започване“, заяви той. „Със сигурност разговорите за финализиране на процедурата също ще отнемат много време. По някои експертни преценки то е порядъка от 6 до 12 месеца от момента, в който се вземе решение за започване на преговори“, обясни Ангел Найденов. Според него вторият вариант, също с негативен ефект, е отлагането на вземането на решение. „Добре запознат съм с разчетите и очакванията и на ВВС и на Министерството на отбраната. Тези средства няма да бъдат загубени, малко над 400 млн., но ако не се завърши процедурата ще се очаква средствата да се прехвърлят за следващата година“, поясни бившият министър на отбраната. „Проблемът е не само, когато няма пари, а и когато има, за да се реализират проектите“, коментира той. „Има солидна основа, на която може да се стъпи, оттам нататък е въпрос на решение“, каза още Ангел Найденов.\r\nБиляна ИВАНОВА", "date": "2017-07-19", "title": "Ангел Найденов: Критично важно е процедурата за нов боен самолет да се завърши, отказ от реализацията на проекта е най-нежеланият вариант"}
{"url": "http://www.focus-news.net/news/2017/07/19/2417339/pazardzhik-vav-velingrad-prodalzhava-aktivnoto-zatsvetyavaneto-koseneto-i-oblagorodyavaneto-na-zelenite-ploshti.html", "text": "Във Велинград продължава  зацветяването, косенето и облагородяването на зелените площи в града, съобщи за Радио „Фокус“ – Пазарджик Бояна Кирилова от Община Велинград.  По булевард „Съединение”  са засадени около 70 туи и 15 саксии с каскадни цветя.  В момента се зацветява и коси триъгълната градинка на бул. „Съединение”. \r\nС извършваните дейности Велинград ще се превърне в едно по-приятно, по-цветно и чисто място за живеене. „Но, разбира се, че чистотата на града, зависи и от всички нас“, уточни Бояна Кирилова.\r\nАлбена ЖИЛЕКОВА", "date": "2017-07-19", "title": "Пазарджик: Във Велинград продължава активното зацветяването, косенето и облагородяването на зелените площи"}
{"url": "http://www.focus-news.net/news/2017/07/19/2417342/api-dvizhenieto-po-avtomagistrala-trakiya-v-rayona-na-paten-vazel-balgarovo-v-posoka-burgas-pri-km-350-se-osashtestvyava-v-aktivnata-lenta-poradi-katastrofa.html", "text": "Движението по автомагистрала \"Тракия\" в района на пътен възел Българово, в посока Бургас при км 350, се осъществява в активната лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Ограничено в движението по аварийната и скоростната лента.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-19", "title": "АПИ: Движението по автомагистрала \"Тракия\" в района на пътен възел Българово, в посока Бургас при км 350, се осъществява в активната лента, поради катастрофа"}
{"url": "http://www.focus-news.net/news/2017/07/19/2417341/the-korean-herald-bivsh-darzhaven-sekretar-na-sasht-prizova-vashington-i-seul-da-ne-othvarlyat-vazmozhnostta-za-dvustranni-pregovori-sas-severna-koreya.html", "text": "Южна Корея и САЩ не трябва да отхвърлят възможността за двустранни преговори със Северна Корея относно ядрената й и ракетна програма, предава The Korean Herald.\r\nТова заяви бившият държавен секретар на САЩ Джон Негропонте.\r\n„Ще дойде време, когато ще трябва удвоим дипломатическите усилия, защото най-вероятно само чрез дипломацията можем да намерим разрешение на този сложен проблем“, заяви бившият първи дипломат на САЩ по време на реч на международен форум в Сеул.\r\nНегропонте, който е служил като директор на националното разузнаване и посланик в ООН заяви, че отдавна изоставените шестстранни преговори за денуклеаризация може би са единствената опция за справяне с проблема.\r\n„Трябва да включим всички ключови регионални играчи при всяко разрешаване на ситуацията – Северна Корея, Южна Корея, Япония, Русия, Китай и САЩ“, заяви той.  Симеон Миланов", "date": "2017-07-19", "title": "The Korean Herald: Бивш държавен секретар на САЩ призова Вашингтон и Сеул да не отхвърлят възможността за двустранни преговори със Северна Корея"}
{"url": "http://www.focus-news.net/news/2017/07/19/2417343/problemite-v-zdraveopazvaneto-sa-obsadeni-na-sreshta-mezhdu-obedineni-patrioti-i-zdravniya-ministar-prof-nikolay-petrov-v-narodnoto-sabranie.html", "text": "Приоритетите в здравния сектор, проблемите и начините за решаването им обсъдиха на среща в Народното събрание ръководството на ПГ на \"Обединени патриоти\" и екипа на здравния министър проф. Николай Петров. Това съобщиха от пресцентъра на НФСБ. В срещата по-късно се включи и вицепремиерът по икономическата и демографска политика Валери Симеонов.\r\nТова е първата от поредицата срещи, които Обединени патриоти започват с ресорните министерства с оглед на приоритетите, залегнали в управленската им програма, която е част от общата програма за стабилно управление. На тези срещи с изпълнителната власт ще се синхронизира не само работата по приоритетите, но и законодателната дейност, така че в пленарна зала да влизат закони, предварително обсъждани детайлно, които да получават сериозна подкрепа.\r\nВицепремиерът Валери Симеонов постави въпроса с оздравяване на системата за инвалидните пенсии и оттам намирането на ресурс за индексиране на всички пенсии, не само на минималната – ангажимент, който Обединени патриоти са поели към избирателите си. Нужна е повече справедливост спрямо истинските инвалиди, категоричен бе Валери Симеонов.\r\nПредседателят на групата на Обединени патриоти Волен Сидеров се обяви за радикална реформа в Националната здравно-осигурителна каса и призова да се спре с изтичането на пари. Той бе категоричен, че е нужно болниците да бъдат повече болници и по-малко търговски дружества.\r\nЗам.-председателят на групата на Обединени патриоти Искрен Веселинов постави въпроса за необходимите мерки срещу циганското насилие над медици в Спешната помощ.\r\nБорбата срещу наркотиците и здравната профилактика са приоритети, залегнали в предизборните програми на Обединени патриоти - действия по които предприехме както в миналия мандат, така и в този, подчерта народният представител Борис Ячев.\r\nМинистър Николай Петров  заяви, че подкрепя всички действия на тясно сътрудничество с народните представители в името на това тежките проблеми в сектора на здравеопазването да бъдат решавани по-резултатно. Той също подчерта значението на профилактиката за здравното министерство. По думите му до края на годината се очаква унифицирана стратегия за мениджмънта на лечебните заведения.", "date": "2017-07-19", "title": "Проблемите в здравеопазването са обсъдени на среща между \"Обединени патриоти\" и здравния министър проф. Николай Петров в Народното събрание"}
{"url": "http://www.focus-news.net/news/2017/07/19/2417340/ministar-nikolay-nankov-shte-sezirame-kompetentnite-organi-za-zhalbite-po-protsedurite-za-tol-sistemata-i-shte-vnesem-nasreshten-materialen-isk-za-propusnati-polzi.html", "text": "Ще сезираме компетентните органи за жалбите по процедурите за ТОЛ-системата и ще внесем насрещен материален иск за пропуснати ползи. Това каза министърът на регионалното развитие и благоустройството Николай Нанков по време на изслушването си в Комисията по транспорт във връзка с изграждането и въвеждане в експлоатация на ТОЛ-система за преминаване по републиканските пътища, както и във връзка с актуалността на процедурата по обществена поръчка за системата, предаде репортер на Агенция „Фокус“.   Според него е голяма активността по обжалване на актове на възложителя още по етап обявяване. „Може би ще има жалби срещу решението на Комисията за класиране на участници“, каза той. Според него решението на възложителя също ще бъда атакувано в съда. „От своя страна това ще забави финализирането на процедурата“, каза министър Нанков. „Така, ние изключително много се чудихме чисто процедурно какви биха могли да са възможните постановки. За съжаление Законът за обществените поръчки е доста либерален в тази си част“, коментира Нанков. По думите му дори, когато жалбата е в процедурно нарушение, тя блокира работата до произнасяне на компетентна институция. Нанков посочи, че държавата е ощетена от това  шиканиране. Той припомни, че  за ТОЛ-системата на 5 април 2016 г. е обявена обществена поръчка от страна на АПИ.  По думите му стойността на поръчката е 200 млн. лв. без ДДС. „Средства, които не се разходват от бюджета на АПИ, а ще се генерират в тригодишен период от приходите“, каза министър Нанков. Той посочи, че тази година е удължен срокът за подаване  на документи по поръчката. „Бяха внесени 6 оферти за участие в процедурата. В хода на процедурата бяха постановени общо 5 решения за промяна, които са обжалвани пред КЗК“, посочи министърът на регионалното развитие.  Николай Нанков коментира, че  пред КЗК са образувани общо 14 производства по жалби срещу актове, действия, бездействия на възложителя. „Пред Висшия административен съд са образувани 11 производства по актове на КЗК. Всички актове на компетентните органи са в полза на възложителя, с изключение на един, по който очакваме решение“, коментира министър Нанков. \r\nДеница КИТАНОВА", "date": "2017-07-19", "title": "Министър Николай Нанков: Ще сезираме компетентните органи за жалбите по процедурите за ТОЛ-системата и ще внесем насрещен материален иск за пропуснати ползи"}
{"url": "http://www.focus-news.net/news/2017/07/19/2417344/am-trakiya-edna-zhena-e-zaginala-trima-sa-postradali-pri-katastrofata-v-rayona-na-paten-vazel-balgarovo-v-posoka-burgas.html", "text": "Една жена е загинала, трима са пострадали при катастрофата в района на пътен възел Българово на 350 км от АМ „Тракия в посока Бургас. Това съобщиха за Агенция „Фокус“ от ОДМВР – Бургас. Катастрофата е между два автомобила с габровска и унгарска регистрация. Най-вероятно поради движение с несъобразена скорост и неспазване на дистанция, габровският автомобил е застигнал и блъснал унгарския. И двата автомобила са се движили в дясната пътна лента. Точното здравословно състояние на тримата пострадали се изяснява, закарани са в бургаска болница. Движението по АМ „Тракия\" в района на инцидента се осъществява в активната лента. На място има патрули на „Пътна полиция“, които регулират движението. \r\nМариела РУСЕВА", "date": "2017-07-19", "title": "АМ „Тракия“: Една жена е загинала, трима са пострадали при катастрофата в района на пътен възел Българово в посока Бургас"}
{"url": "http://www.focus-news.net/news/2017/07/19/2417345/ministar-nikolay-nankov-razglezhdame-varianta-i-prouchvame-vazmozhnostite-za-razshiryavaneto-na-am-trakiya-pone-do-plovdiv.html", "text": "За АМ „Тракия“ разглеждаме варианта и сме започнали процедури по проучване на възможностите за разширяването й поне до Пловдив с още една лента в двете посоки. Това каза  министърът на регионалното развитие и благоустройството Николай Нанков по време на изслушването си в Комисията по транспорт във връзка с изграждането и въвеждането в експлоатация на ТОЛ-система за преминаване по републиканските пътища, както и във връзка с актуалността на процедурата по обществена поръчка за системата, предаде репортер на Агенция „Фокус“. Министърът коментира, че магистралата е вече прекалено тясна. Той отчете, че през 2015 и 2016 г. средно трафик камерите в пиковите летни дни по АМ „Тракия“ в посока София и посока Бургас дневно са засичали между 32 -33 хил. автомобила. „През най-тежкият ден на 2016 г. трафик камерите са засекли 37 640 автомобила. Тази година имаме над 40 хил. автомобила“, коментира Нанков. \r\nМинистър Нанков поясни, че целта на ТОЛ-системата е да се увеличат приходите в АПИ.  „Това са анализите, които показват различните консултанти“, коментира министър Нанков. По думите му безопасността е неразривно свързана с политиките, които води МРРБ. \r\nДеница КИТАНОВА", "date": "2017-07-19", "title": "Министър Николай Нанков: Разглеждаме варианта и проучваме възможностите за разширяването на АМ \"Тракия\" поне до Пловдив"}
{"url": "http://www.focus-news.net/news/2017/07/19/2417346/reuters-izraelskiyat-premier-i-liderite-na-vishegradskata-grupa-izraziha-pritesneniyata-si-otnosno-sigurnostta-i-badeshteto-na-evropa.html", "text": "Европа трябва да оцени ключовата роля на Израел за стабилността на Близкия изток, заявиха лидерите от Вишеградската група, предава Reuters.\r\nКоментарите им дойдоха по време на срещата им с израелския премиер Бенямин Нетаняху. \r\nСпоред експерти, те показват разделението между Западна и Източна Европа по въпроси като националния суверенитет, миграцията и гражданските свободи. \r\n„Смятам, че Европа трябва да реши дали иска да съществува и просперира или да се срине и изчезне“, заяви Нетаняху пред лидерите на източноевропейските държави на затворени врати.\r\nВ коментар към изказването си той заяви, че това е шега, която обаче отразява истината.\r\n„Истината си е истината, както за европейската сигурност, така и за европейското икономическо бъдеще. И двете притеснения са свързани с по-различна политика към Израел“, заяви Бенямин Нетаняху.\r\nИзраел често бива критикуван в Западна Европа по въпроси като заселническата политика и човешките права. Близостта между израелския лидер и унгарския премиер Виктор Орбан се разглежда с подозрение в Брюксел.\r\nПо време на срещата израелският премиер призова лидерите на Вишеградската група да подкрепят страната му в Брюксел.\r\n„Ако вие, като Вишеградската група, можете да помогнете за тази концепция, смятам, че това ще е ползотворно, както за вас, така и за цяла Европа“, заяви той.\r\n„Ние сме част от европейската цивилизация. Погледнете Близкия изток, Европа свършва в Израел“, каза премиерът на Израел.\r\n„Вишеградската четворка споделя възгледите на Израел, че защитата на външните граници е ключова. Свободното движение на хора без контрол повдига риска от тероризъм“, каза унгарският премиер Виктор Орбан.  Симеон Миланов", "date": "2017-07-19", "title": "Reuters: Израелският премиер и лидерите на Вишеградската група изразиха притесненията си относно сигурността и бъдещето на Европа"}
{"url": "http://www.focus-news.net/news/2017/07/19/2417347/prezidentat-na-mezhdunarodniya-folkloren-festival-vav-veliko-tarnovo-emil-pavlov-uchastnitsite-vav-festivala-se-prevrashtat-v-turisticheski-i-kulturni-poslanitsi.html", "text": "Участниците в Международния фолклорен фестивал във Велико Търново се превръщат в туристически и културни посланици, защото в рамките на фестивала се запознават не само с града, а и с историческите му забележителности. Това каза в предаването „Царевград Търнов – славата и величието на България“ на Радио „Фокус“ президентът на фестивала Емил Павлов. Той допълни, че представители на девет страни ще участват във фестивала, като за първи път ще се включи ансамбъл от Перу. \r\n„Традиционно за нас е организирането на „Мис и мистър фестивал“ – това е едно шоу за традиционни костюми, което ще се проведе в неделя, на 23 юли, от 10.00 часа, на басейн „Радио техникум“. Отново с Великотърновския университет, организираме пленер за млади художници под ръководството на проф. Иванов, който ще започне още в самото начало, и артистите, студенти трети и четвърти курс на университета, ще рисуват през цялото време и ще бъдат заедно с участниците“, разказа Емил Павлов. По думите му пленерът ще бъде оценен и резултатите ще бъдат представени на закриването на събитието на 29 юли - събота. \r\n„Организираме и вечери на традиционните кухни на Колумбия, на Сърбия и на Перу. И ,разбира се, наложилата се вече няколко години Международна научна конференция, която ще организираме в събота с участието на лектори“, каза още организаторът. Той допълни, че след възстановяването на Летния театър във Велико Търново фестивалът разполага с хубава сцена и голяма посещаемост. „Всяка вечер сцената е пълна, хората идват с удоволствие, за да наблюдават фестивала и участниците в него“, каза Емил Павлов.", "date": "2017-07-19", "title": "Президентът на Международния фолклорен фестивал във Велико Търново Емил Павлов: Участниците във фестивала се превръщат в туристически и културни посланици"}
{"url": "http://www.focus-news.net/news/2017/07/19/2417348/pregled-na-mezhdunarodnite-novini-do-18-chasa-agentsiya-fokus.html", "text": "„Народно движение за Македония“ (НДМ) приветства показването на Договора за добросъседство с България от страна на премиера Зоран Заев поне на закрито заседание в парламента, въпреки че остава неприятното усещане, че споразумението все още се крие от народа. Това се казва в изявление от партията. „НДМ изразява дълбока загриженост от факта, че след обръщението на Заев в парламента, пред обществото излязоха френският посланик Кристиян Тимоние и германският посланик Кристине Алтхаузер, които величаеха съдържанието на договора, споменаваха спорни точки, което остава впечатлението, че тези посланици всъщност се се запознали със съдържанието на договора с България\", се казва още в разпространения от партията текст.\r\nСпоред НДМ е недопустимо македонското правителство да крие договора с България от собствения си народ, и в същото време да дава договора на чуждестранни лица в страната.\r\n„НДМ използва случая да пожелае успех на германския посланик в новата дипломатическа мисия в Китай, но най-добронамерено я съветва да не помисля да върши работата си, както го правеше в Македония, тъй като Китай ще възникна неприятна изненада\", подчертават от НДМ.\r\n*** Започна изненадващата среща на турския министър-председател Бинали Йълдъръм с държавния глава Реджеп Тайип Ердоган в Президентския дворец „Бештепе” в Анкара. По сведения от източници в Президентството, веднага след нея Бинали Йълдъръм ще направи изявления за медиите в резиденцията на държавния глава „Бештепе”.\r\n*** Големи промени в кабинета се очакват след внезапната среща между президента Реджеп Тайип Ердоган и министър-председателя Бинали Йълдрием в президентския комплекс \"Бештепе\" в Анкара.\r\nОчаква се след днешната среща да бъдат обявени нови имена, които ще бъдат назначени за министри. \r\nПравителството на Бинали Йълдъръм, 65-то в историята на Република Турция, бе съставено на 24 май 2016 г. след оставката на бившия премиер Ахмет Давутоглу на 5 май. Досега единствената промяна в кабинета се състоя след оставката на бившия вътрешен министър Ефкан Ала на 31 август 2016 г., който бе заменен от тогавашния министър на труда и социалната сигурност Сюлейман Сойлу. Мехмет Мюезиноглу бе назначен за бившия пост на Сойлу.\r\n*** В сряда федералното правителство в Берлин поиска обяснение от дипломатическия представител на Анкара в страната във връзка със задържането в Турция на германски правозащитник.\r\n„Турското правителство трябва незабавно и непосредствено да изслуша възмущението германското правителство, както и да чуе кристално ясните му очаквания в случая с Петер Щойдтнер, и този път без дипломатически любезности\", заяви говорителят на Министерството на външните работи на ФРГ Мартин Шефер.\r\n*** Министър-председателят на Турция Бинали Йълдъръм обяви промените в управляващия кабинет. \r\nОбщо 15 министри запазват постовете си. Петима министри ще напуснат кабинета и на тяхно място идват нови лица. Шестима министри пък ще сменят ресора си.\r\nГоворейки пред репортери в президентския комплекс в Анкара след непланирана среща с президента Реджеп Тайип Ердоган, Йълдъръм каза, че шестима от общо 27 министри имат нови портфейли, а петима нови ще се присъединят към кабинета, който и занапред ще бъде воден от него. \r\nПромените засягат две от ключовите ведомства – на правосъдието и на отбраната. Досегашният министър на правосъдието Бекир Боздаг ще бъде сменен от Абдулхамит Гюл. Министерството на отбраната ще бъде поето от Нуретин Чанъкли. Фикри Ъшък, който до този момент бе начело на военното ведомство в Анкара, както и Бекир Боздаг, са назначени като вицепремиери на Турция. За заместник на Йълдъръм е назначен и досегашният министър на здравеопазването Реджеп Акдаг.\r\nПравителството на Бинали Йълдъръм, 65-то в историята на Република Турция, бе съставено на 24 май 2016 г. след оставката на бившия премиер Ахмет Давутоглу на 5 май. Досега единствената промяна в кабинета се състоя след оставката на бившия вътрешен министър Ефкан Ала на 31 август 2016 г., който бе заменен от тогавашния министър на труда и социалната сигурност Сюлейман Сойлу. Мехмет Мюезиноглу бе назначен за бившия пост на Сойлу.\r\nРеформата в кабинета се очаква от май, когато Ердоган бе отново\r\n***Нови сблъсъци в източната част на Украйна доведоха до смъртта на двама войници.\r\nТова се случи при сблъсъци, предизвикани от обявяването на Република Малорусия от страна на лидера на непризнатата Донбаска народна република Александър Захарченко.\r\nВластите в Киев заявиха, че двама военни са загинали при обстрел от страна на донбаски бунтовници на около 40 километра северно от Донецк, който е столица на непризнатата от международната общност република.\r\n„Ситуацията в антитерористичната оперативна зона се влоши сериозно“, заявиха от Въоръжените сили на Украйна в изявление. \r\nОще четирима войници и двама цивилни са ранени при стрелба с минохвъргачка, според украинските власти.\r\n*** Поне девет души, включително полицаи, загинаха при взрив на път в Синайския полуостров.\r\nПолицейски автомобил бе ударен от взрива, преди въоръжени мъже да открият огън по него, заяви източник от службите за сигурност на Египет.\r\nСпоред него, осем цивилни, които са били наблизо са загинали, а още четирима са ранени.\r\nВсе още никой не е поел отговорност за нападението. Предстои египетските власти да излязат с изявление.\r\n*** Европейската комисия настоя полското правителство незабавно да прекрати противоречивата реформа в правосъдната система.\r\nВицепредседателят на ЕК Франс Тимерманс предупреди, че не е изключено Брюксел да образува производство срещу Варшава на основание чл. 7 от Договора за ЕС. То предвижда отмяната на право на глас на държава член заради „тежко и продължително нарушаване\" на европейските ценности – най-тежкото наказание, предвидено в договора.\r\n***Франция иска главните сили, замесени в сирийската криза да се присъединят към съвместна група, която да направи „предложения“ на воюващите страни, с цел пробив в политическите преговори.\r\nЕдна от промените в позицията на Париж за Сирия е, че Франция отхвърля предишното си искане президентът Башар Асад да бъде свален от власт, като условие за мирните преговори. Въпреки това, френските власти настояват, че той не може да бъде сирийски президент в дългосрочен план.\r\nФранция привежда външната си политика в съзвучие с новите приоритети на САЩ, които са борба срещу тероризма, както и по-добри отношения с Русия.\r\n„Тази инициатива предполага, че няма да поставяме предварителни условия за преговори, като напускането на Башар Асад“, заяви френският външен министър Жан-Ив льо Дриан. Според него това ще насърчи Русия да участва във въпросния процес.\r\nПрезидентът Макрон каза, че се надява една подобна група да включва петте перманентни членки на Съвета за сигурност на ООН – Великобритания, Китай, Франция, Русия и САЩ, както и различни регионални сили, представители на сирийското правителство и опозицията.\r\nПред репортери в Женева, руският посланик Алексей Бородавкин заяви, че Москва разглежда подобни предложения като позитивно развитие.", "date": "2017-07-19", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/19/2417336/nikolay-nenchev-stremyahme-se-da-pridobiem-samolet-savmestim-s-partnyorite-ni-ot-nato-ne-zavarshih-proekta-no-nadezhdata-ostava.html", "text": "Проектът е изключително чувствителен. Стремяхме се да придобием самолет, който да е съвместим с партньорите ни в НАТО. Това каза Николай Ненчев, министър на отбраната в периода 2014 – 2017 година по време на заседание на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. „Не успях да завърша този проект, но надеждата остава“, коментира той. „Обществото е особено чувствително, когато става въпрос за толкова големи суми“, посочи Николай Ненчев. „По мое време горе-долу беше готово запитването, беше изпратено и отговорът беше получен“, поясни той. „В началото на мандата започнах разговори за модернизиране на армията, приехме и програма“, припомни бившият министър. „Проблемите в авиацията като че ли бяха най- чувствителни и най-голямо внимание отделяхме на тях“, коментира той. „Получих ясна подкрепа от Комисията по отбрана, предприех инициатива за среща със всички парламентарни групи, за да ги запозная детайлно с проблемите на армията“, обясни Николай Ненчев и допълни, че се е стремил на срещите да има представители от всички войски. „Възложих да бъде съставена група с условие да се стремим към пълна прозрачност“, заяви той. По думите му днешният разговор за проекта във временната парламентарна комисия е свързан с това, че прозрачността се е загубила. \r\nБиляна ИВАНОВА", "date": "2017-07-19", "title": "Николай Ненчев: Стремяхме се да придобием самолет, съвместим с партньорите ни от НАТО - не завърших проекта, но надеждата остава"}
{"url": "http://www.focus-news.net/news/2017/07/19/2417349/aktsenti-v-sutreshniya-blok-dobro-utro-balgariya-na-radio-fokus-na-20-yuli.html", "text": "Традиционно в сезона на пътуванията се увеличава черната статистика със загинали от пътни катастрофи. Къде да търсим причините за множеството жертви и какво е нужно да се промени? Тези и още въпроси ще коментираме с председателя на Българската асоциация на пострадалите при катастрофи Владимир Тодоров. \r\nЩе обърнем поглед и към политическите теми. Парламентът прие на първо четене промени в Закона за съдебната власт. Според промените магистрати ще бъдат отстранявани от длъжност при обвинения за тежко умишлено престъпление. Ще имат ли необходимия ефект промените и ще се постигне ли независимост в системата? Как трябва да бъде решен въпросът с намесата на чужди организации у нас? Отговорите ще потърсим с бившия конституционен съдия и депутат от ГЕРБ Георги Марков. \r\nВ разгара на летния сезон и при увеличения туристопоток към страната ни зачестяват случаите на удавяния по нашето Черноморие и във вътрешни водоеми. Кой е виновен за това? Темата ще коментираме с директора на Водноспасителната служба на БЧК Антон Налбантов. \r\nОсем месеца след като беше създаден Общински комитет „Васил Левски“ в родопския град Пещера, вече е факт и първата му значима проява – изграждане на паметник на Апостола на свободата. Повече за дългия път до неговото цялостно проектиране и изпълнение ще научим от интервю на колегата Албена Жилекова с експерта по култура в Община Пещера Димитър Павлов. \r\nВ минутите след 09.00 часа ще ви предложим информация и за младежкия фестивал на изкуствата, който се провежда във Видин. \r\nТези и още теми – в сутрешния блок на Радио „Фокус“ „Добро утро, България“ до 10.00 часа, с водещ Виктория Месробович.", "date": "2017-07-19", "title": "Акценти в сутрешния блок „Добро утро, България“ на Радио „Фокус“ на 20 юли"}
{"url": "http://www.focus-news.net/news/2017/07/19/2417351/nova-tv-makedoniya-bivshiyat-premier-nikola-gruevski-poiska-dopalnitelna-ohrana-zashtoto-smyata-che-ima-opasnost-za-zhivota-mu.html", "text": "Министърът на вътрешните работи на Македония Оливер Спасовски потвърди, че е получил молба за допълнително 20 души охрана на лидера на ВМРО-ДПМНЕ Никола Груевски, предава македонският телевизионен канал „НОВА“. Молбата е приета от Бюрото за обществена сигурност и Управлението за сигурност и контраразузнаване (УБК).\r\n„Ще получим експертна информация по отношение на това искане въз основа, на която ще дадем отговора си“, каза министър Спасовски.\r\nКато причина за молбата си, Никола Груевски посочи десетгодишното си управление в „турбулентен времеви период“, както и фактът, че е депутат в парламента и председател на най-голямата опозиционна партия.  Бившият премиер е заявил, че иска да ползва 20-те нови телохранители за неопределен срок от време, тъй като имало опасност за живота му.\r\nБившите директори на УБК, както и  Бюрото за обществена сигурност, Сашо Миялков и Митко Чавков, също са пожелали допълнително охрана. Симеон Миланов", "date": "2017-07-19", "title": "НОВА ТВ (Македония): Бившият премиер Никола Груевски поиска допълнителна охрана, защото смята, че има опасност за живота му"}
{"url": "http://www.focus-news.net/news/2017/07/19/2417350/ekathimerini-balgariya-gartsiya-rumaniya-i-ungariya-svarzvat-gazovite-si-mrezhi.html", "text": "Газовите компании от България, Гърция, Румъния и Унгария се съгласиха да свържат газовите си мрежи, за да увеличат нивото на сигурност на доставките за югоизточна Европа, предава Ekathimerini .\r\n„Булгартрансгаз“, „ДЕСФА“, „ФГСЗ“ и „Трансгаз“, както и българо-гръцката Ай Си Джи Би подписоха меморандум за разбирателство по проекта в Букурещ.\r\n„Страните се съгласяват, че настоящият меморандум ще служи за основа за засилване на бъдещото сътрудничество по отношение на анализа на възможността за изграждане на необходимата газопроводна система, с цел пренос на природен газ до транзитните държави и до европейския пазар от Гърция през България, Румъния до Унгария и обратно“, казват от българското Министерство на енергетиката. Симеон Миланов", "date": "2017-07-19", "title": "Ekathimerini: България, Гърция, Румъния и Унгария свързват газовите си мрежи"}
{"url": "http://www.focus-news.net/news/2017/07/19/2417352/prof-lyubomira-popova-oblasten-upravitel-na-veliko-tarnovo-tselta-na-proverkite-koito-izvarshvame-na-yazovirite-v-regiona-e-da-garantirame-bezopasnata-im-eksploatatsiya.html", "text": "Целта на проверките, които се извършват на язовирите на територията на Великотърновска област, е да се осигури и гарантира тяхната безопасна експлоатация. Това каза за Радио „Фокус“ – Велико Търново областният управител на Велико Търново проф. Любомира Попова. Тя увери, че сред проверените до момента 63 язовира няма потенциално опасни. “Има издадени предписания, но те не са критични, а са свързани с необходимата поддръжка и безопасна експлоатация на съоръженията. Остават това, което предстои, е експертната комисия да провери язовирите и съоръженията на територията на общините Велико Търново, Павликени – в момента текат проверки, Полски Тръмбеш и Лясковец. Ако има констатирани проблеми, ще реагираме незабавно“, посочи още проф. Попова. Тя уточни, че работата на комисията е фокусирана изяло върху язовири, язовирни съоръжения и аварийните им планове, като в дейността й не влиза проверка на състоянието на реките и речните корита.\r\nЛуиза ТРАНЧЕВА", "date": "2017-07-19", "title": "Проф. Любомира Попова, областен управител на Велико Търново: Целта на проверките, които извършваме на язовирите в региона, е да гарантираме безопасната им експлоатация"}
{"url": "http://www.focus-news.net/news/2017/07/19/2417355/reuters-italianskiyat-ministar-na-regionalnite-vaprosi-podade-ostavka.html", "text": "Италианският министър на регионалните въпроси подаде оставка, предава Reuters .\r\nЕнрико Коста обяви оттеглянето си като министър, както и като член на малката партия „Популярна алтернатива“ , която се води от външния министър Анджелино Алфано, който напусна партията на бившия премиер Берлускони, за да подкрепи предшественика на Джентилони Енрико Лета през 2013 година.\r\nВ последно време министър Енрико Коста бе яростен противник на правителството по различни въпроси, най-вече относно наказателната система, както и даването на гражданство на мигранти.\r\nВ писмо до премиера Джентилони, Коста заяви, че подава оставка, за да не създава проблеми на правителството, но да запази личните си възгледи. Симеон Миланов", "date": "2017-07-19", "title": "Reuters: Италианският министър на регионалните въпроси подаде оставка"}
{"url": "http://www.focus-news.net/news/2017/07/19/2417357/kanal-5-makedoniya-zakonat-za-ezitsite-se-podgotvya-ot-makedonskoto-ministerstvo-na-pravosadieto-i-shte-bade-predstaven-skoro-pred-parlamenta.html", "text": "Македонският парламент ще приложи Декларацията на албанските партии във всичките й точки, предава македонският телевизионен канал „5“ .\r\nПо време на срещата на албанските партии в Македония се обсъдиха въпросите за името на страната, Договора за добросъседство с България, както и Законът за употреба на албанския език.\r\nПремиерът Зоран Заев заяви, че Законът за езиците вече се подготвя от Министерството на правосъдието, и се очаква да бъде представен пред парламента и Венецианската комисия. Симеон Миланов", "date": "2017-07-19", "title": "Канал 5 (Македония): Законът за езиците се подготвя от македонското Министерство на правосъдието и ще бъде представен скоро пред парламента"}
{"url": "http://www.focus-news.net/news/2017/07/19/2417354/prokurorskata-kolegiya-na-vss-obrazuva-distsiplinarno-proizvodstvo-sreshtu-iva-georgieva-atanasova-prokuror-v-rayonna-prokuratura-sofiya.html", "text": "Прокурорската колегия на Висшия съдебен съвет (ВСС) образува дисциплинарно производства срещу Ива Георгиева Атанасова – прокурор в Районна прокуратура - София, за извършени от нея дисциплинарни нарушения по чл. 307, ал. 3, т. 1 от ЗСВ. Това съобщиха от пресцентъра на ВСС. На основание чл. 316, ал. 2 от ЗСВ Прокурорската колегия определи тричленен дисциплинарен състав, който да се произнесе по направеното предложение за налагане на дисциплинарно нарушение по чл. 308, ал. 1 от ЗСВ, както следва: Михаил Кожарев – председател и докладчик, и членове -  Розалин Трендафилов и Румен Георгиев.\r\nПредложението за образуване на дисциплинарно производство е на Петър Белчев – административен ръководител на Районна прокуратура – София във връзка със системно неспазване на сроковете, предвидени в процесуалните закони.", "date": "2017-07-19", "title": "Прокурорската колегия на ВСС образува дисциплинарно производство срещу Ива Георгиева Атанасова – прокурор в Районна прокуратура - София"}
{"url": "http://www.focus-news.net/news/2017/07/19/2417353/hungary-today-ungariya-polsha-chehiya-i-slovakiya-shte-si-satrudnichat-s-izrael-v-borbata-sreshtu-terorizma.html", "text": "По инициатива на израелския премиер Бенямин Нетаняху, ще бъде създадена съвместна работна група между Израел и Вишеградската четворка по въпроса за борбата срещу тероризма, предава Hungary Today.\r\nПо време на срещата премиерът на Унгария Виктор Орбан призова Европейския съюз да задълбочи отношенията си с Израел, вместо да го осъжда.\r\n„ЕС ще се самонакаже, ако не си сътрудничи с Израел“, заяви Орбан.\r\nБенямин Нетаняху изрази задоволството си от предстоящото задълбочаване на отношенията между Израел и Вишеградската група в борбата срещу тероризма, иновациите и икономиката.\r\nТой не пропусна да отбележи, че „Израел е единствената демокрация в Близкия изток“.\r\nСтраните от Вишеградската група се съгласиха, че европейските агенции напускащи Лондон, трябва да се преместят в някоя от техните държави, допълни Виктор Орбан.  Симеон Миланов", "date": "2017-07-19", "title": "Hungary Today: Унгария, Полша, Чехия и Словакия ще си сътрудничат с Израел в борбата срещу тероризма"}
{"url": "http://www.focus-news.net/news/2017/07/19/2417356/vratsa-rumanski-kamion-e-katastrofiral-kray-selo-lyutidol.html", "text": "Румънски тежкотоварен камион катастрофира край село Лютидол, Община Мездра, в следобедните часове. Това каза за Радио „Фокус“ – Видин Станислав Ангелов, кмет на населеното място. Той посочи, че това е поредна катастрофа на главния път I-1 /E-79/ в района. Движението не е спряно, но се извършва по-бавно и с повишено внимание. „Тежкотоварният камион е самокатастрофирал в канавката край пътя, няма пострадали, но това става ежедневие в този участък“, заяви кметът на Лютидол.\r\nАнна ЛОЗАНОВА", "date": "2017-07-19", "title": "Враца: Румънски камион е катастрофирал край село Лютидол"}
{"url": "http://www.focus-news.net/news/2017/07/19/2417359/plovdiv-sartsa-ot-zapaleni-sveshti-podrediha-blizki-i-priyateli-na-zaginaliya-36-godishen-paten-politsay-delyan-palazov-v-znak-na-protest-sreshtu-voynata-na-patya.html", "text": "Сърца от запалени свещи подредиха в Пловдив близки и приятели на загиналия 36-годишен пътен полицай Делян Палазов, в знак на протест срещу войната на пътя и липсата на адекватни наказания, предаде репортер на Радио \"Фокус\"-Пловдив. Палазов бе блъснат от джип, управляван от 40-годишна жена на булевард \"Санкт Петербург\" в града, докато е осигурявал нормалното придвижване на автомобилите по време на големия Народен събор в Пловдив. Той е давал знак да спре автомобил, но движилият се зад него джип е направил рязка маневра и го е ударил. Пътният полицай е загинал на място и е оставил две деца без баща. Палазов е многогодишен служител на КАТ-Пловдив. В работата си няма нарушения и наказания. Жената, причинила смъртта му, в момента е на свобода под парична гаранция. Близките на загиналия полицай твърдят, че са я видели да управлява отново джипа си без свидетелство за управление.\r\nДнес за половин час бе спряно движението по пловдивския булевард, на лобното място на полицая, където се събраха около 50 души. Хората образуваха сърца от свещи и поставиха цветя. Там бяха двете деца на загиналия полицай, заедно със съпругата му Делка Палазова, както и колегите му и близки приятели. Хората поискаха справедливи присъди за убийците на пътя и да спре корупцията в съдебната система, както и законодателни промени за нарушенията на пътя. \r\nПловдив води черната статистика по брой катастрофи в страната. Днес пловдивчани бяха част от националния протест под надслов \"Да спрем убийствата на пътя\".\r\nСпоред статистиката войната по пътищата е отнела около 300 живота само за първите шест месеца на тази година, има и хиляди ранени. Според протестиращите в Пловдив докато се налагат символични санкции, а виновните отново са на пътя, убийствата няма да спрат.  \r\nЦветана ТОНЧЕВА", "date": "2017-07-19", "title": "Пловдив: Сърца от запалени свещи подредиха близки и приятели на загиналия 36-годишен пътен полицай Делян Палазов, в знак на протест срещу войната на пътя"}
{"url": "http://www.focus-news.net/news/2017/07/19/2417358/predstoyashti-sabitiya-v-stranata-za-20-yuli-agentsiya-fokus.html", "text": "***\r\nПрезидентът Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, заместник-началникът на отбраната вицеадмирал Емил Ефтимов ще участват в Ден за високопоставени гости и медии на учението „SABER GUARDIAN 17“, което ще се проведе на Учебен полигон „Ново село“.\r\n***\r\nВ 16.00 часа на „Дондуков“ 2 държавният глава Румен Радев ще проведе среща със заместник председателя на Европейската комисия и комисар за заетостта, икономическия растеж, инвестициите и конкурентоспособността Юрки Катайнен. \r\n***\r\nОт 10.00 часа ще бъде пуснато движението по двете нови пътни връзки на п. в. „Плодовитово“ на АМ „Тракия“. Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще бъдат на обекта непосредствено преди пускането на движението.\r\n***\r\nОт 15.00 часа в Дома на Европа заместник-председателят на Европейската комисия - Юрки Катайнен, отговарящ за работните места, растежа, инвестициите и конкурентоспособността, заедно с вицепремиера Томислав Дончев, ще участва в Гражданския Диалог за Бъдещето на Европа.\r\n***\r\nОт 09.00 часа ще започне заседанието на Народното събрание.\r\n***\r\nОт 10.00 часа в „Бална зала” на хотел „Радисън Блу Гранд Хотел София министърът на икономиката Емил Караниколов официално ще раздаде допълнително сключените 35 договора по процедура „Подкрепа за внедряване на иновации в предприятията“ на Оперативна програма „Иновации и конкурентоспособност“ 2014-2020 г. /ОПИК/.\r\n***\r\nОт 13.00 часа в „София хотел Балкан“ вицепремиерът Томислав Дончев, Николай Нанков, министър на регионалното развитие и благоустройството, Ивайло Московски, министър на транспорта, информационните технологии и съобщенията, Лиляна Павлова, министър за Българското председателство на Съвета на ЕС 2018 г., кметът на Столичната община Йорданка Фандъкова ще вземат участие в третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“.\r\n***\r\nОт 09.00 часа в Централния военен клуб ще започне вторият ден от  Традиционната годишна среща на посланиците на Република България.  \r\n***\r\nОт 09.00 часа, в деня, в който Православната църква прославя св. пророк Илия, в храм „Св. Илия” в ж.к. „Дружба 1” Негово Преосвещенство Мелнишкият епископ Герасим ще отслужи Празничната архиерейска св. Литургия. \r\n***\r\nОт 09.00 часа, в деня, в който Православната църква прославя св. пророк Илия, Негово Преосвещенство Мелнишкият епископ Герасим ще отслужи Празничната архиерейска св. Литургия в храм „Св. Илия” в ж.к. „Дружба 1”. \r\n***\r\nОт 10.30 часа пред параклиса в двора на ГДПБЗН, представители на Българската православна църква ще отслужат празничен водосвет за здраве и благополучие на пожарникарите. Непосредствено след това ще бъдат поднесени цветя пред Мемориала на пожарникарите, загинали при изпълнение на служебния си дълг.\r\n***\r\nОт 11.00 часа в залата на 11 ет. в сградата на КНСБ  ще се състои брифинг, на който ще се отговори на въпросите колко пари са нужни на едно семейство, за да преживява; какво бърка най-дълбоко в джоба на работещите българи и с колко е поскъпнала издръжката на живот през първите шест месеца на годината.\r\n***\r\nОт 11.00  часа в зала „Изток“ на Народното събрание ще се проведе работна среща на тема „Как да увеличим събираемостта на глобите на КАТ и как да улесним шофьорите”.\r\n***\r\nОт 11.00 часа в „Клиника по ревматология, кардиология и хематология” към СБАЛ по детски болести „Проф. д-р Иван Митев“ ще бъде открит център за допълваща грижа за деца с ревматоиден артрит и техните родители.\r\n***\r\nОт 12.00 часа в Националния пресклуб на БТА ще се проведе пресконференция на Института за етнология и фолклористика с Етнографски музей – БАН. Темата на пресконференцията е „Как музеят може да подобри образованието и да помогне за развитието на местните икономики?“.\r\n***\r\nОт 15.00 до 17.00 часа на ул. „Леге“ №10 БСП – София организира тематична приемна за санирането и енергийната ефективност. Експертът към постоянната комисия по „Инженерна инфраструктура и енергийно планиране“ на СОС Валентина Узунова и заместник-председателят на Камарата на енергийните одитори Цветко Шоков ще консултират софиянци по програмата за саниране и енергийна ефектовност.\r\n***\r\nОт 19.00 часа ще се състои протест на жителите на жк. „Дружба“ срещу застрояването на квартала.  Сборен пункт на протестиращите е затворената алея (от страната на Кауфланд), където е прекъснат пешеходният достъп между „Дружба“ 2 и 1.\r\n***\r\nОт 19.00 часа на Лятната естрада в Борисовата градина ще се състои концерт на Представителния духов оркестър при Академията на МВР.\r\n***\r\nОт 19.30 часа в Дома на киното Водноспасителната служба към Българския Червен кръст (БЧК) продължава да представя поредица от обучителни филми с прожекция на 4 късометражни филма на оператора Станислав Бояджиев.\r\n***\r\nОт 10.00 часа в залата на Галерия-музей „Георги Баев“ ще състои Обществен съвет за Атанасовско езеро на тема „Значението на управлението на водите за състоянието на влажните зони“.\r\n***\r\nОт 18.00 часа в галерия „13-то стъпало“ ще бъде открита изложбата на художника Светлозар Недев „Светлозар Недев“.\r\n***\r\nОт 20.30 часа на площада пред \"Морско казино\" ще бъде открита фотографската изложба на Стефан Диомов, озаглавена \"Неразгаданите тайни на Перу\".\r\n***\r\nОт 14.00 часа общинският съветник от ГЕРБ Веселин Ангелов ще има приемна за граждани в офиса на партията на ул. „Георги Бенковски” №1.\r\n***\r\nОт 18.00 часа в Галерия 8 ще бъде открита изложбата с картини на плевенския живописец  Иван Велчев - Йово.\r\n***\r\nОт 18.00 часа пред сградата на Общината ще се проведе протест на служители в системата на МВР. \r\n***\r\nОт 07.00 до 10.00 на край магазин „Билла“ на бул. „Никола Габровски“ ще се проведе Привързано издигане с въздушен балон.  \r\n***\r\nОт  10.30 часа в пресклуба на БТА ще се състои пресконференция на Бюрото по труда. \r\n***\r\nОт 19.00 часа на сцената на „Арт лято“ ще бъде открита изложба на артистите от Looneytools. \r\n***\r\nОт 11.00 часа в залата на Общинския съвет кметът на Видин Огнян Ценков ще проведе среща с ВК „Бдин-Вида\".\r\n***\r\nОт 18.00 часа в местността Валога, край село Оходен, ще бъде открит IV Международен фестивал за древни култури „Слънцето на Тодорка“ – водосвет.\r\n***\r\nОт 09.00 часа в деня, в който Православната църква прославя св. пророк Илия, Негово високопреосвещенство Врачански митрополит Григорий ще отслужи Празничната архиерейска св. Литургия в Струпецкия манастир „Св. прор. Илия”.\r\n***\r\nОт 10.00 часа в сградата на Община Димитровград ще се състои пресконференция по повод реализацията на проект „Основно обновяване на сграден фонд и прилeжащи дворове в образователната инфраструктура в община Димитровград – ОУ „Алеко Константинов“, ПМГ „Иван Вазов“, Езикова гимназия  „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“.  От 11.00 часа  в двора на ЕГ „Д-р Иван Богоров” ще се проведе официална церемония „Първа копка“ по проекта.\r\n***\r\nОт 11.00 часа в двора на храм „Свети Николай” в града ще бъде отслужена панихида в памет на жертвите „Страшното” от 1877. \r\n***\r\nОт 13.00 часа в хотел „Дипломат плаза“, в рамките на три дни младежката организация на ДПС ще се проведе „Лятна академия за либерални политики“.\r\n***\r\nОт 17.30 часа общинските съветници от ПП ГЕРБ - Петър Попов и Ясен Михайлов ще имат приемна за граждани в офиса на партията в район „Западен” на ул. „Царевец” № 9. По същото време в офиса на ПП ГЕРБ в район „Северен” на бул. „Марица” №91 срещи ще проведе общинският съветник Гошо Къчков.\r\nОт 17.00 часа започва приемната на Пенчо Малинов в офиса на ПП ГЕРБ в район „Източен” на ул. „Коста Паница” №5. Срещата с Веселин Маневски ще се проведе от 16.00 часа в офиса на ПП ГЕРБ в район „Южен” на ул. ”Академик Петър Динеков” № 1А. \r\n***\r\nОт 21.00 часа ще се състои  първата филмова прожекция в обновеното лятно кино „Яворов“.  Филмът е българската лента „Бартер“, а входът е свободен. Събитието е част от инициативата „Пътуващо лятно кино с БНТ“.\r\n***\r\nОт 10.00 часа в Зала 1 на Областна администрация Русе ще се проведе редовно заседание на Областната комисия по безопасност на движението по пътищата.\r\n***\r\nОт 09.30 часа в в храм „Св. Пророк Илия“ ще бъде отслужена  света Литургия по повод Илинден. От 10.30 часа ще бъдат положени цветя на паметника в центъра на село Бъдеще. От 11.00 часа в залата на НЧ „В. Левски 1924“ ще бъде открита изложба „Златни ръце“. От 18.30 часа в парка до кметството ще бъде открита празничната програма по повод Илинден – празник на с. Бъдеще. От 19.15 часа  започва фолклорна програма от гостуващи самодейни групи от Община Стара Загора.\r\n***\r\nОт 10.00 до 12.00 часа в детския отдел на библиотека „Родина“ ще се проведе лятна работилница за деца.\r\n***\r\nОт 17. 30 часа в Музея на религиите ще бъде открита изложба на фондация „Патриа“ „Свобода и национално съзнание“, по повод 140 години от боевете за Стара Загора по време на руско –турската освободителна война (1877 – 1878г.).\r\n***\r\nОт 18.30 часа в  Регионална библиотека „Захарий Княжески” ще бъде прожектиран филмът Трудно за вярване”.", "date": "2017-07-19", "title": "Предстоящи събития в страната за 20 юли (Агенция „Фокус“)"}
{"url": "http://www.focus-news.net/news/2017/07/19/2417360/afp-iran-zaplashi-da-otvarne-na-amerikanskite-sanktsii.html", "text": "Иранският президент Хасан Роухани заяви, че Техеран ще „отвърне подходящо“ на новите американски санкции, предава AFP.\r\n„Ислямска република Иран винаги ще се придържа към международните си ангажименти“, заяви той относно сделката за ядрената програма.\r\nТой допълни, че ако САЩ искат да „налагат нови санкции под какъвто и да е претекст, великата иранска нация ще отговори подобаващо“.\r\nКоментарите му идват един ден след като САЩ обявиха, че налагат нови санкции срещу Иран. Симеон Миланов", "date": "2017-07-19", "title": "AFP: Иран заплаши да отвърне на американските санкции"}
{"url": "http://www.focus-news.net/news/2017/07/19/2417362/prokurorskata-kolegiya-na-vss-obrazuva-distsiplinarno-proizvodstvo-sreshtu-dimitar-zahariev-prokuror-v-okrazhna-prokuratura-pleven.html", "text": "Прокурорската колегия на Висшия съдебен съвет (ВСС), на основание чл. 316, ал. 1 и съгласно предложението от Сотир Цацаров – главен прокурор на Република България, образува дисциплинарно производство срещу Димитър Николов Захариев – прокурор в Окръжна прокуратура – Плевен, за извършени от него дисциплинарни нарушения по чл. 307, ал. 3, т. 3 от ЗСВ. Това съобщиха от пресцентъра на ВСС. На основание чл. 316, ал. 2 от ЗСВ Прокурорската колегия определи тричленен дисциплинарен състав, който да се произнесе по направеното предложение за налагане на дисциплинарно нарушение по чл. 308, ал. 1, т. 6 от ЗСВ, както следва: Незабравка Стоева – председател и докладчик, и членове -  Васил Петров и Магдалена Лазарова.", "date": "2017-07-19", "title": "Прокурорската колегия на ВСС образува дисциплинарно производство срещу Димитър Захариев – прокурор в Окръжна прокуратура - Плевен"}
{"url": "http://www.focus-news.net/news/2017/07/19/2417364/nimh-utre-shte-e-predimno-slanchevo-maksimalnite-temperaturi-shte-sa-mezhdu-25-i-27.html", "text": "През нощта ще бъде ясно и почти тихо. Утре ще е предимно слънчево. Това съобщи за Агенция „Фокус“ Мартина Цветанова, дежурен синоптик в Националния институт по метеорология и хидрология (НИМХ) към Българската академия на науките (БАН). След обяд ще се развива купеста облачност, по-значителна над източните и планинските райони, но ще остане почти без валежи. Ще духа слаб, в Югоизточна България – до умерен източен вятър. Максималните температури ще са между 28° и 33°. \r\nНад Черноморието ще бъде предимно слънчево. След обяд ще се развие купеста облачност.  Ще духа слаб до умерен североизточен вятър. Максималните температури ще са между 25° и 27°. Температурата на морската вода е 22-24°. Вълнението на морето ще е 2-3 бала.  \r\nНад планините ще е предимно слънчево. След обяд ще се развие купеста облачност, но ще остане почти без валежи. Ще духа до умерен, в масивите от Западна България – временно силен изток-североизточен вятър. Максималната температура на височина 1200 метра ще е около 21°, на 2000 метра – около 15°.\r\nАтмосферното налягане е по-високо от средното за юли, слабо ще се понижи.\r\nПрез следващите дни температурите ще продължат да се повишават. В петък и събота ще бъде предимно слънчево. В неделя също ще преобладава слънчево време, ще бъде и горещо, но ще има и по-значителни временни увеличения на облачността, на места с краткотрайни валежи.", "date": "2017-07-19", "title": "НИМХ: Утре ще е предимно слънчево, максималните температури ще са между 25° и 27°"}
{"url": "http://www.focus-news.net/news/2017/07/19/2417361/asia-times-taylandski-general-be-osaden-za-trafik-na-hora.html", "text": "Генерал от Кралската тайландска армия бе сред десетките осъдени за трафик на хора, предава Asia Times .\r\nГенерал-лейтенант Манас Конгпаен, който е специален съветник в армията, свързан с Вътрешното оперативно командване за сигурност, бе осъден по няколко обвинения, включително за подкупи и трафик на хора.\r\nТова е един от най-големите съдебни процеси в тайландската история.\r\nБившият губернатор на провинция Сатун, Пачубан Ангчобитан също бе намерен за виновен от съда. Бизнесменът и бивш губернатор е бил известен като водач на група за човешки трафик на хора от Бангладеш и други страни, които са пътували на лодки към южен Тайланд, за да намерят работа в Малайзия.\r\nОбщо арестуваните по случая са 103-ма.  Симеон Миланов", "date": "2017-07-19", "title": "Asia Times: Тайландски генерал бе осъден за трафик на хора"}
{"url": "http://www.focus-news.net/news/2017/07/19/2417363/the-jerusalem-post-iran-zayavi-che-sasht-tryabva-da-premestyat-bazite-si-na-1000-kilometra-ot-iranskata-teritoriya.html", "text": "Командирът на Иранската революционна гвардия заяви, че САЩ трябва да преместят базите си на 1000 километра от иранските територия, предава The Jerusalem Post.\r\nТова изказване идва, след като САЩ обявиха нови санкции срещу Иран. \r\n„Ако САЩ ще налагат санкции срещу иранската отбрана и Гвардията, тогава трябва да преместят регионалните си бази на разстояние 1000 километра от Иран, както и да знаят, че ще платят тежка цена за всяка грешна сметка, която си правят“, заяви командирът на Иранската революционна гвардия Мохамед Али Джафари. Симеон Миланов", "date": "2017-07-19", "title": "The Jerusalem Post: Иран заяви, че САЩ трябва да преместят базите си на 1000 километра от иранската територия"}
{"url": "http://www.focus-news.net/news/2017/07/19/2417365/parvan-simeonov-politolog-v-obshtestvoto-ima-tarsene-za-spravedlivost-i-tova-predpolaga-aktivnite-deystviya-na-prokuraturata-v-poslednite-mesetsi.html", "text": "В обществото има търсене за справедливост и дори възмездие, и това предполага активните действия на прокуратурата в последните месеци. Това коментира в предаването „Това е България“ на Радио „Фокус“ политологът Първан Симеонов, директор на агенцията за социални и маркетингови проучвания „Галъп интернешънъл“. Според него обществото гледа с надежда на такива действия, особено, когато те засягат хора по високите етажи на властта. \r\n„Обществото харесва всякакви активни действия и особено харесва идеята за бързо правосъдие. Ние много дълго време му обясняваме съдебната реформа, но много сложно. А обществото иска да вижда бързи действия, и то - срещу големите. Във връзка с това, подобни действия като това, че са привиквани министри, че се повдигат обвинения на публични фигури, това, че преди време бяха обвинявани министри – това ще се хареса. Това ще бъде обществената реакция, но обществото ще иска да вижда още такива неща\", посочи политологът. Той допълни, че посоката е в синхрон с обществените нагласи.  \r\nПърван Симеонов коментира и първите 100 дни на новото правителство като каза, че то е дало силни външнополитически знаци, има проблеми на вътрешнополитическо ниво, но и определено обществено успокояване, без особен ентусиазъм, с известни симпатии.", "date": "2017-07-19", "title": "Първан Симеонов, политолог: В обществото има търсене за справедливост и това предполага активните действия на прокуратурата в последните месеци"}
{"url": "http://www.focus-news.net/news/2017/07/19/2417366/ynetnews-izraelskite-otbranitelni-sili-sa-pomognali-na-200-hilyadi-siriyski-bezhantsi.html", "text": "Израелските отбранителни сили разкриха, чеса отделили за палестинските бежанци 500 хиляди литра дизелово гориво, десетки генератори и медицинска помощ за 3000 хиляди ранени сирийци в Израел, предава Ynetnews.\r\nВъоръжените сили на Израел са предоставили на сирийските бежанци 360 тона храна, 77 тона дрехи и обувки, както и десетки електрически генератори и водни системи.\r\nРазпределена е хуманитарна помощ на 200 хиляди сирийски граждани в 80 селища в Голанските възвишения.  Симеон Миланов", "date": "2017-07-19", "title": "Ynetnews: Израелските отбранителни сили са помогнали на 200 хиляди сирийски бежанци"}
{"url": "http://www.focus-news.net/news/2017/07/19/2417370/vratsa-nad-140-000-leva-sa-neobhodimi-za-vazstanovyavane-na-shtetite-ot-buryata-v-mezdra.html", "text": "143 213, 92 лв. са необходими за възстановяване на щетите след падналата градушка и обилните дъждове в община Мездра от 3 юли т. г., съобщиха от Община Мездра. Комисия е извършила оценка на щетите в населените места, които са били най-силно засегнати от природната стихия. Според комисията в село Кален за ремонт на улици и подпорна стена ще бъдат необходими 3 639 лева. В Долна Кремена трябва да бъдат ремонтирани 4 улици, като стойността на ремонта възлиза на 4 296 лева.\r\n80 832 лв. ще струват дейностите по полагане на асфалтобетон и трошенокаменна настилка на три улици в Горна Кремена. В Игнатица за ремонтиране на улиците „Рила“, „Стара планина“, „Любен Каравелов“, „Георги Димитров и „Витоша“, са необходими 6 560.93 лв. Дейностите по възстановяване настилката на улиците „Александър Стамболийски“ и „Маршал Толбухин“ в Руска Бяла възлизат на 1 002,54 лв. В Типченица е засегната улица „Йордан Юнчев“, чиито ремонт възлиза 20 814, 39 лв. Улица „Родопи“ в Лик може да бъде възстановена с 4 643, 34 лв. Предвижда се корекция на дере „Мала река“ в Ребърково. Ремонтните дейности по свлачищата в Люти дол на улиците „Любен Каравелов“ и „Бузлуджа“ ще струват 3 594,23 лв. Дейностите по ремонта на моста на улица „Цвятко Радойнов“ в Лик ще струва 805,26 лв. Ремонтът на отсечката Мездра – Царевец при километър 20+300 ще отнеме 1475.06 лв.", "date": "2017-07-19", "title": "Враца: Над 140 000 лева са необходими за възстановяване на щетите от бурята в Мездра"}
{"url": "http://www.focus-news.net/news/2017/07/19/2417368/reuters-germaniya-zayavi-che-es-mozhe-da-prekrati-finansovata-si-podkrepa-za-turtsiya-sled-aresta-na-germanski-grazhdanin.html", "text": "Германия повдигна възможността, ЕС да прекрати паричната си помощ за Турция, след като в Берлин привикаха турския посланик относно арестите на шест активисти за човешки права, включително и германски гражданин, предава Reuters.\r\nТози месец Турция арестува активисти за човешки права, включително началникът на Амнести Интернешънъл за Турция Идил Есер, както и германския гражданин Петер Щойднер. Турските власти арестуваха правозащитниците по обвинения в тероризъм, които в Берлин нарекоха „абсурдни“.\r\n„За съжаление често имаме повод да говорим с Турция за гражданските и медийни права“, заяви говорителят на германското правителство Щефан Зайберт.\r\nТой добави, че Европейският съюз може да преразгледа трите милиарда евро финансова подкрепа, които трябва да се дадат на Турция като помощ за мигрантската криза.  Симеон Миланов", "date": "2017-07-19", "title": "Reuters: Германия заяви, че ЕС може да прекрати финансовата си подкрепа за Турция след ареста на германски гражданин"}
{"url": "http://www.focus-news.net/news/2017/07/19/2417367/v-rannoneolitnoto-selishte-v-zhk-slatina-shte-bade-izgraden-vtoriyat-arheologicheski-park-v-sofiya-obzor.html", "text": "В раннонеолитното селище в ж.к. „Слатина\" ще бъде изграден вторият археологически парк в София. Това стана ясно от думите на кмета Йорданка Фандъкова при посещението на раннонеолитното селище, където се запозна с последните открития, направени през настоящия археологически сезон. Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \r\nПред журналисти Фандъкова обясни, че проектът ще бъде малко по-различен от Западната порта. „Този археологически парк освен експонирането на археологически останки и паркова част, ще има и посетителски център, така че да може групи и особено деца и ученици от София да идват тук и да се запознават с историята на своя град и на земите, на които той е построен\", допълни кметът. Тя заяви, че около 300 хил. лв. е инвестирала Столична община в археологическия обект през последните 5 години. „Ще продължаваме до тогава, докогато е необходимо, за да можем да разкрием цялото наследство, да го експонираме и да може да го виждат както софиянци, така и гостите на столицата\", отбеляза кметът на столицата. \r\nФандъкова поясни, че туристите, които идват в столицата познават добре централните обекти, най-вече от Римския период. „Надявам се, че с научните постижения на проф. Николов и екипа му все повече хора в Европа, ще научават и за този период, който показва, че от нашите земи тръгва важна част от европейската цивилизация\", коментира Фандъкова и допълни, че за нея е изключително важна темата за разкриването на културно-историческото наследство. „По Програма „Култура\" за последните години сме отпуснали общо около 3 млн.лв. за археологически разкопки и обекти\", каза още столичният кмет.\r\nОт своя страна проф. Николов коментира, че от нашите земи са тръгнали корените на европейската цивилизация. Той припомни, че селището е открито през 1985 г., когато при изкопа за трамвай 20 случайно разрушават част от него. По думите му тогава екипът му е започнал разкопките, които са спрели през 1997 г. заради липса на средства. Работата е подновена през 2012 г. с финансиране от Столична община.\r\nПроф. Николов коментира, че е било предвидено проучванията да завършат тази година, но това няма да се случи, защото с напредването им селището се оказва все по-интересно и по-важно. \r\n„Селището принадлежи на късната праистория – времето между 6000 и 5500 г. пр. Хр. Това е време, което изисква много внимание, защото няма писменост и ние трябва от земята така да извадим информацията, че да можем да разкажем неговата историята. Това е времето на началните етапи на първата европейска цивилизация“, каза още археологът и допълни, че в момента тече проучването на две постройки, едната от които е 145 кв. м., а другата вероятно ще се окаже с площ от 300 кв. м. и с 6-7 помещения. По думите му такава досега не е намирана в Югоизточна Европа.", "date": "2017-07-19", "title": "В раннонеолитното селище в ж.к. \"Слатина\" ще бъде изграден вторият археологически парк в София (ОБЗОР)"}
{"url": "http://www.focus-news.net/news/2017/07/19/2417369/afp-shvetsiya-razkritikuva-turtsiya-za-arestuvaneto-na-shvedski-aktivist-za-choveshki-prava.html", "text": "Шведският външен министър разкритикува Турция за арестуването на шведски гражданин, както и още няколко активисти за човешки права, предава AFP.\r\nВъв вторник турският съд задържа IT консултанта Али Гарави , както и още пет борци за човешки права, заради предполагаемата им подкрепа към „терористична“ група.\r\n„Нашето разбиране е, че Гарави е бил в Турция за да участва в мирен семинар относно интернет свободата. Посъветвахме Турция да изясни основанията си за обвинения срещу него“, заяви външният министър на Швеция Маргот Валщрьом.Симеон Миланов", "date": "2017-07-19", "title": "AFP: Швеция разкритикува Турция за арестуването на шведски активист за човешки права"}
{"url": "http://www.focus-news.net/news/2017/07/19/2417371/anadolu-agency-osem-dushi-zaginaha-pri-pakistansko-indiyski-granichen-sblasak.html", "text": "Осем души, включително петима индийски войници, двама цивилни и един пакистански войник, загинаха при сблъсък по индийско-пакистанската граница, която разделя долината на Кашмир, предава Anadolu Agency.\r\nТова е четвъртият ден, в който продължават инцидентите между двете ядрени сили.\r\nГоворителят на Въоръжените сили на Пакистан генерал-майор Асиф Гафур заяви, че индийските гранични сили са нападнали военни постове и цивилни в Незапир, Сабзкот и Кайани по т.нар. линия на контрол между двете страни в Кашмир. При сблъсъците са загинали двама цивилни, един войник и седем други. \r\nПакистанските военни са извършили „наказателна“ акция, при която загинаха петима индийски войници, каза генерал Гафур. Симеон Миланов", "date": "2017-07-19", "title": "Anadolu Agency: Осем души загинаха при пакистанско-индийски граничен сблъсък"}
{"url": "http://www.focus-news.net/news/2017/07/19/2417374/vitsepremierat-ekaterina-zaharieva-po-povod-denya-na-balgarskata-diplomatsiya-vsichki-nie-mozhem-da-zatvardim-myastoto-na-rodinata-ni-kato-strana-sas-silni-pozitsii-v-mezhdunaroden-plan.html", "text": "Убедена съм, че всички ние можем да допринесем много, за да отговорим на очакванията на българското общество към работата на дипломатическата служба - да затвърдим мястото на родината ни като важен фактор не само в нашия регион, но и като страна със силен глас и позиции в международен план, както и непрестанно да работим за осигуряване на защита на правата на българските граждани и българските общности по света. Това се каза в обръщение на вицепремиера по правосъдната реформа и министър на външните работи Екатерина Захариева по повод деня на българската дипломатическа служба, изпратено от пресцентъра на Министерството на външните работи.\r\nПубликуваме пълния текст на обръщението на министър Захариева без редакторска намеса:\r\n\"Уважаеми посланици и постоянни представители, от 1999 г. насам 19-ти юли е денят, на който засвидетелстваме нашето уважение към работата и постиженията на българската дипломация.\r\nПрез годините имах възможността да се уверя във високия Ви професионализъм, компетентност и отдаденост към работата Ви в услуга на Република България. Всички Вие носите огромна отговорност не само към родината си, но и към българските граждани навсякъде по света!\r\nБлагодаря Ви за отговорността и желанието, които влагате всеки ден във Вашата работа в защита на националните интереси на Република България и в стремежа страната ни да има своето достойно място и роля в международната политика. \r\nВъв време на толкова много предизвикателства, разчитам на Вашите умения и опит и съм уверена, че заедно ще успеем да реализираме успешно не само първото за страната ни Председателство на Съвета на Европейския съюз, но и приоритетите във външната политика на Република България. \r\nУбедена съм, че всички ние можем да допринесем много, за да отговорим на очакванията на българското общество към работата на дипломатическата служба - да затвърдим мястото на родината ни като важен фактор не само в нашия регион, но и като страна със силен глас и позиции в международен план, както и непрестанно да работим за осигуряване на защита на правата на българските граждани и българските общности по света.\r\nУважаеми колеги, в деня на професионалния празник на дипломатическата служба, пожелавам на всеки от Вас здраве, сили и устременост във високоотговорната ни дейност за просперитета и успешното бъдеще на Република България и нейните граждани. \r\nНе забравяйте голямата отговорност, която носите към страната си и към сънародниците ни в чужбина. Работете ежедневно за доброто лице и име на страната ни в чужбина! Нека Вашата работа е призвание и кауза!\r\nРаботете отговорно, неуморно и съвестно!\r\nЧестит празник!\".", "date": "2017-07-19", "title": "Вицепремиерът Екатерина Захариева по повод деня на българската дипломация: Всички ние можем  да затвърдим мястото на родината ни като страна със силни позиции в международен план"}
{"url": "http://www.focus-news.net/news/2017/07/19/2417372/rzi-veliko-tarnovo-vsichki-otkriti-baseyni-na-teritoriyata-na-oblastta-otgovaryat-na-zakonovite-iziskvaniya.html", "text": "Всички открити басейни на територията на Великотърновска област отговарят на законовите изисквания. Това съобщиха за Радио „Фокус“ – Велико Търново от Регионална здравна инспекция (РЗИ)-Велико Търново. В региона функционират 48 открити плувни комплекса. Всички те отговарят на изискванията на Инструкция №34 за хигиената на спортните обекти и екипировка. \r\nЕдин открит басейн, в село Арбанаси не е в готовност за експлоатация. Причината е, че в хотелския комплекс, в който той се намира, се извършват ремонти. \r\nСпоред закона фирмите, експлоатиращи басейните, са задължени да организират осъществяването на контрол относно качествата на водата в тях. Резултатите от проведения лабораторен анализ показват, че водата в плувните басейни се обеззаразява ефективно и е с качества, осигуряващи епидемиологичната й безопасност.\r\nЛуиза ТРАНЧЕВА", "date": "2017-07-19", "title": "РЗИ-Велико Търново: Всички открити басейни на територията на областта отговарят на законовите изисквания"}
{"url": "http://www.focus-news.net/news/2017/07/19/2417373/afp-maroko-osadi-23-dushi-za-ubiystvoto-na-11-marokanski-voenni.html", "text": "Марокански съд осъди 23 души от Западна Сахара за убийството на 11 марокански войници в спорния регион, предава AFP.\r\nРешението на съда, което бе внимателно следено от правозащитните организации, излезе тази сутрин.\r\nМароко и подкрепяният от Алжир „Фронт Полисарио“ се обвиняват взаимно в провокирането на смъртоносни сблъсъци между полицията и сахарските протестиращи, които доведоха до смъртта на марокански военни и местни демонстранти. Симеон Миланов", "date": "2017-07-19", "title": "AFP: Мароко осъди 23 души за убийството на 11 марокански военни"}
{"url": "http://www.focus-news.net/news/2017/07/19/2417376/vidin-5-kilometra-e-opashkata-ot-tezhkotovarni-avtomobili-na-granichen-punkt-dunav-most-2-na-izhod-ot-stranata.html", "text": "5 километра е опашката от тежкотоварни автомобили на граничен пункт „Дунав мост 2“ на изход от страната. Това съобщи за Радио „Фокус“-Видин дежурният служител на пункта. За влизане в страната колоната от тежкотоварни автомобили е 4 км. „Засилен е трафикът на леки автомобили и лекотоварни автомобили през пункта през целия ден. Опашки не са се получавали, повече са леките автомобили, които влизат в страната“, уточни дежурният служител. Той допълни, че вечерта, когато намалява трафикът на леки автомобили, по тяхното трасе на пункта, ще бъдат пускани тежкотоварните. Големите опашки през днешния ден са предизвикали напрежение и недоволство сред шофьорите на ТИР-ове. Очаква се колони от тежкотоварни автомобили на пункта да има през цялата нощ, както и през утрешния ден. \r\nАнна ЛОЗАНОВА", "date": "2017-07-19", "title": "Видин: 5 километра е опашката от тежкотоварни автомобили на граничен пункт „Дунав мост 2“ на изход от страната"}
{"url": "http://www.focus-news.net/news/2017/07/19/2417375/makedonskiyat-istorik-nikola-srabov-zaev-za-edin-mesets-stroshi-grabnaka-na-darzhavata-s-dogovora-s-balgariya.html", "text": "Македонският историк Никола Сръбов заяви, че самият старт на обсъждането на такъв важен договор в тайна, създава съмнения сред македонския народ относно ползата, която ще има от това споразумение за македонските национални интереси, предава „Курир“(Македония) .\r\nТой подчерта, че толкова важен договор не може да бъде подписван на затворени врати. Спогодбата за добросъседство от 1999 година не е имала обвързващ характер, което е било отличен начин да се подобрят отношенията между двете държави, според Сръбов. За разлика от спогодбата, подписана от премиерите Любчо Георгиевски и Иван Костов, настоящият Договор за добросъседство има обвързващ характер, който задължава македонската държава да изпълнява клаузите му.\r\nСпоред Никола Сръбов, всеки народ има своя история, което значи, че България и Македония няма как да имат съвместно минало. В Договора се говори за два различни народа, които обаче имат съвместна история. Това унищожава теорията, че българи и македонци са отделни народности, според македонския историк. \r\nТой заяви, че с този договор ще се „осъществят сънищата на българските историци, които от векове се опитват да присвоят македонската история“.\r\nЦелта на България е да се покаже, че във Втората световна война в Македония е имало идеологическа война на един народ, според Никола Сръбов.\r\nСръбов изтъкна, че всяка държава има право на свои национални интереси, и тъкмо с този договор, България е защитила собствените си национални интереси. За него проблемът е, че Македония нямала политици, които да защитават македонските интереси.\r\n„Сегашното правителство не гледа интересите на Македония и македонския народ“, каза Сърбов, визирайки правителството на Зоран Заев.\r\nТой заяви, че в продължение на 11 години някой е защитавал националните интереси, докато Зоран Заев  ги е пречупил „за 1 месец“ чрез въпросния договор, отказвайки се от „македонските национални интереси“.\r\nНикола Сръбов заяви,и че отношенията с близки държави като България са важни, но не на цената на държавните и национални интереси на македонските граждани.  Симеон Миланов", "date": "2017-07-19", "title": "Македонският историк Никола Сръбов: „Заев за един месец строши гръбнака на държавата с Договора с България“"}
{"url": "http://www.focus-news.net/news/2017/07/19/2417379/sport-bayern-myunhen-razkri-kolko-shte-struva-renato-sanchez-na-manchestar-yunayted.html", "text": "Байрен Мюнхен потвърдиха, че Ренато Санчез може да бъде продаден по време на настоящия трансферен прозорец. От Байерн заявиха, че 19-годишният футболист ще струва над 40 милиона лири на клубовете, които се интересуват от него. Най-голям интерес проявяват от Манчестър Юнайтед.  Директорът на Байерн Карл-Хайнц Рюмениге заяви, че клубът му е отворен за обсъждането на перманентен трансфер.", "date": "2017-07-19", "title": "Спорт: Байерн Мюнхен разкри колко ще струва Ренато Санчез на Манчестър Юнайтед"}
{"url": "http://www.focus-news.net/news/2017/07/19/2417377/varna-s-minuta-malchanie-i-cherni-baloni-v-nebeto-zhiteli-na-grada-pochetoha-pametta-na-zaginalite-v-katastrofi-po-patishtata-na-balgariya.html", "text": "С минута мълчание и черни балони в небето жители на Варна почетоха паметта на загиналите в катастрофи по пътищата на България, предаде репортер на Радио „Фокус“ – Варна. Десетки жители на Варна се събраха пред входа на Морската градина в града на мирен протест под надслов „Да спрем убийствата на пътя“. На колене и с минута мълчание близки и роднини на загинали в катастрофи почетоха паметта им, след което пуснаха черни балони с надпис „Да спрем убийствата на пътя“. Присъстващите раздаваха и стикери „Карай умно, искам живот!“. С тези действия те призоваха за по-строги санкции за нарушителите и наказания за убийствата на пътя. \r\nСред организаторите на протеста във Варна бе и майката на загиналия в катастрофата на входа на автомагистрала \"Хемус\" до Варна Никола Терзиев - Анелия. Тя припомни, че на специална дискусия в началото на месец юли неправителствени организации са представили законопроект за създаване на агенция по безопасност на движението. Идеята се подкрепя и от омбудсмана Мая Манолова. Войната по пътищата в България продължава вече десетилетия. Периодично се набелязват мерки за ограничаването й, но без резултат. Затова гражданите настояват за персонална отговорност и те я виждат единствено в създаването на агенцията, която да контролира работата на всички институции, ангажирани с пътната безопасност. Решенията, взети по време на дискусията, са депозирани в деловодството на Министерски съвет. \r\n„През 2011 година ЕС решава, че трябва да има десетилетие за активни действия за безопасност по пътищата 2011-2012. Изготвя се стратегия и план. Предлага се на България да направи такова звено, но до този момент нищо такова не е направено. Няма план, няма стратегия, а война по пътищата има. Правителството каза, че ще се бори срещу тази война, но война се бори с война, но то също няма план и стратегия. Затова експертите решиха, че се налага моментално и по най-бързия начин да бъде създадена такава агенция, която ще анализира риска от пътни произшествия ще оценява пътния травматизъм. Всички ресорни министерства ще се отчитат на тази агенция, която ще бъде независима на пряк отчет на министър-председателя“, посочи Анелия Терзиева. \r\nТя допълни, че част от другите решения са добри практики от други страни. Едно от тях е свързано с приемане на термина пътно убийство, тоест ако умишлено се пристъпи законът – употреба на алкохол, наркотици, превишена скорост, отнемане на предимство, престъплението да не се квалифицира като непредумишлено убийство, а като пътно убийство, за което се търпи по-високо наказание. Майката на Никола призова също младите шофьори задължително да сядат зад волана с придружител, както и да нямат право да управляват мощни мотори и автомобили в началото. В протеста тази вечер се включи и Радослав Ганчев, който е изгубил съпругата си в жестока катастрофа преди шест месеца. Той настоя за промени в Наказателния кодекс. \r\nМарияна ВАЛЕНТИНОВА", "date": "2017-07-19", "title": "Варна: С минута мълчание и черни балони в небето жители на града почетоха паметта на загиналите в катастрофи по пътищата на България"}
{"url": "http://www.focus-news.net/news/2017/07/19/2417397/dobrich-zhatvata-na-echemik-v-oblastta-priklyuchi-sas-sreden-dobiv-466-kgdka.html", "text": "Приключи жътвата на ечемик в област Добрич със среден добив 466 кг/дка. Това съобщи Веселин Овчаров, старши експерт в отдел „Аграрно развитие“ в Областната дирекция по земеделие в Добрич, предаде кореспондентът на Радио „Фокус” – Варна. Ечемикът е прибран във всичките осем общини в областта, а производството е 13 405 тона. През последната стопанска година с тази земеделска култура са били засети 28 771 дка в Добричка област, няма регистрирани пропаднали площи. Най-високи добиви са отчетени в община Балчик – 545 кг/дка. В полетата с ечемик са работили 82 зърнокомбайна. \r\nОколо 66% от пшеницата също вече е прибрана. Средният добив към момента е 580 кг/дка. Най-високи добиви са отчетени в общините Генерал Тошево – 630 кг/дка, Каварна – 620 кг/дка, и Тервел – 600 кг/дка. Общо в полетата с жито в областта работят 395 зърнокомбайна. Засети с пшеница площи в Добричко са 1 212 891 дка. Производството към момента е 460 987 тона. \r\nПриключва и прибирането на маслодайна рапица в областта. Ожънати са около 74% от площите, които общо са 170 090 дка. Пропаднали са 7 593 дка. Производството към момента е 34 771 тона, средният добив – 290 кг/дка. В община Каварна са отчетени най-високи добиви – 380 кг/дка, и в община Балчик – 365 кг/дка. В полетата с маслодайна рапица работят 124 зърнокомбайна. \r\nВ Добричка област започна прибирането на лавандула при среден добив към момента 473 кг/дка. Получената продукция е приблизително 473 тона. Реколтирани са площи в общините Балчик и Каварна, общо 1000 дка. Лавандула се сее навсякъде в областта, общо площите са 24 658 дка, което е значително повече в сравнение с предходни години. \r\nРеколтата от череши към момента в областта е 270 кг/дка, а от кайсии – 399 кг/дка. \r\nЖулиета НИКОЛОВА", "date": "2017-07-19", "title": "Добрич: Жътвата на ечемик в областта приключи със среден добив 466 кг/дка"}
{"url": "http://www.focus-news.net/news/2017/07/19/2417395/balgariya-chaka-razreshenie-ot-ek-za-pregovori-za-direktna-traba-ot-turski-potok-kam-stranata-ni-obzor.html", "text": "България чака разрешение от ЕК за преговори за директна тръба от \"Турски поток\" към страната ни. Това съобщи премиерът Бойко Борисов по време на традиционната среща с посланиците на Република България във Централния военен клуб. Премиерът  припомни, че проектът „Набуко“ е бил „хвърлен в канала“ и никой не е могъл да обясни защо. „Без него диверсификацията с азерски газ не може да стане. Ние имаме подписан договор, искат хората да го доставят, но трасето минава през Турция. Сега изведнъж ние се озоваваме в тази зависимост на „Турски поток“. Неслучайно като вместимост е точно толкова, колкото минава сега от Украйна, през България и влиза в Истанбул“, каза Борисов. Според него „трябва да си си заврял главата в пясъка, за да не разбираш, че като приключи „Турски поток“ и там тръгне газ, транзитът през България ще спре“. Той попита тогава какво ще правим с милиардите инвестиции в газопреносна система. „Отговорът е, и безкрайно съм благодарен на ЕК, че те възприеха, че ние трябва да запазим стратегическото си място, спазвайки всички европейски правила за транзит на газ“, каза премиерът и уточни, че те се спазват през европейския газов хъб „Балкан“. Той заяви, че следва политиката си неотлъчно, защото иначе България ще остане само клиент. \"Това съм го заявил публично на Европейски съвет пред колегите. Казах им аз ще подпиша в лицето на Министерство на енергетиката - Теменужка Петкова - пътната карта за 18.7 млрд. кубически метра газ да идват от \"Турски поток\" в България. Сега чакам писмо от ЕК дали ще ми разрешат или не да започнем и преговори за директна тръба към България. Докато течаха тези процеси, целият регион стана зависим от Турция. Сега при тези отношения между ЕС и Турция може да си задаваме много риторични въпроси кое е по-добре и кое е по-зле“, каза още Борисов.  По думите му България прави газов хъб, защото имаме най-добрата газопреносна система- 80% от всички компресори на Балканите. \r\nНа откриването на срещата с посланиците Бойко Борисов заяви, че България е стабилна на фона на целите Балкани. Борисов коментира, че политическите елити в страните, кандидат-членки за ЕС трябва да намерят необходимия сговор и толерантност помежду си да вървят напред. Премиерът коментира пред посланиците, че най-кривата и напрегната част от преговорите за Брекзит ще бъде по време на българското председателство. От своя страна вицепремиерът и министър на външните работи Екатерина Захариева отбеляза, че председателството е шанс за България да покаже, че може да търси компромис и да изведе голяма част от важните досиета на ЕС до успешен край. Захариева поздрави посланиците и посочи, че кризите с атентати и природни бедствия по света са доказали, че българската дипломатическа служба е винаги на място и винаги на линия.\r\nДеница КИТАНОВА", "date": "2017-07-19", "title": "България чака разрешение от ЕК за преговори за директна тръба от \"Турски поток\" към страната ни (ОБЗОР)"}
{"url": "http://www.focus-news.net/news/2017/07/19/2417396/vidin-izleze-ot-pechat-detska-knizhka-za-zhivota-i-deloto-na-antim-parvi.html", "text": "Излезе от печат детска книжка за живота и делото на Антим Първи, Видински митрополит, Екзарх, бележит духовник, държавник и общественик. Това съобщиха от Видинската митрополия. Книжката е издание на Видинска света митрополия и се издава с благословението на Негово Високопреосвещенство Видински митрополит Дометиан, по повод 200-годишнината от рождението на Антим Първи, която бе тържествено отбелязана на 16 септември 2016 г. \r\nОт Митрополията посочват, че за съжаление, поради финансови затруднения, книгата излиза с известно закъснение. Илюстрациите към книгата са на видинската художничка Антонина Стоянова, а текстът е адаптиран от Белоградчишки епископ Поликарп, под редакцията на Мая Ангелова. Книжката ще може да се намери в църковните магазинчета при големите храмове и манастири на Видинска епархия.", "date": "2017-07-19", "title": "Видин: Излезе от печат детска книжка за живота и делото на Антим Първи"}
{"url": "http://www.focus-news.net/news/2017/07/19/2417378/miroslav-borshosh-se-sdobi-s-obvinenie-za-remonta-na-ndk-obzor.html", "text": "Специализираното звено „Антикорупция“ към СГП привлече като обвиняем Мирослав Боршош – доскорошен изпълнителен директор на „НДК-КСЦ“ ЕАД, за нецелево разходване на средства за нуждите на Българското председателство на Съвета на ЕС, както за умишлена безстопанственост. Спрямо него е взета мярка за неотклонение „Подписка“.\r\nС решение на кабинета от 3 август 2016 г. бюджетът на Националния дворец на културата (НДК)  бе увеличен със 17 млн. лева за преустройство, модернизация и адаптиране на сградата за нуждите на българското председателство на Съвета на Европейския съюз през 2018 година. От събраните до момента доказателства е установено, че след получаването на средствата, в периода от 23 август 2016 г. до 31 януари 2017 г., Мирослав Боршош е разпоредил с част от тях, в размер на 1 718 243 лева, да бъдат заплатени разходи, които не са свързани с дейностите, за които са били отпуснати. Това е ощетило държавата с 1 718 243 лв. В хода на разследването е установено, че в периода 18 септември 2015 г. – 27 септември 2016 г. Мирослав Боршош умишлено не е положил достатъчно грижи за управлението на повереното му имущество и от това са последвали значителни вреди за „НДК - КСЦ“ ЕАД в размер на 28 399 лв. \r\nОт прокуратурата уточняват още, че на 9 септември 2015 г. Мирослав Боршош е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил м„Ситроен С4“ и с микробус “ Хюндай“. Въпреки това и преди да изчака решението на МС, на 18 септември 2015 г. Боршош е сключил договор при условията на оперативен лизинг за отдаване на автомобил “Лексус ЛС 600“ за срок от 12 месеца, за което е заплатена сумата от 14 199 лв. На 16.10.2015г. Министерският съвет е уважил искането на Мирослав Боршош и на „НДК-КЦС“ ЕАД е предоставен за временно ползване и стопанисване автомобил „Пежо 607“. Изпълнителният директор не е прекратил договора за оперативен лизинг, а на следващата година (на 27 септември 2016 г.) отново е сключил договор при условията на оперативен лизинг за автомобил “Лексус ЛС 600“, за което отново са заплатени средства в размер на 14 199 лв. \r\nСтана ясно също, че повдигнатите обвинения на Боршош са \"начални и работни\". Продължава събирането на нови доказателства и анализ на целия събран доказателствен материал. Проучват се плащанията с бюджетни средства не за целта, за която те са били отпуснати, както и договорите с външни изпълнители, които Боршош, като изпълнителен директор, е сключвал. \r\nВеднага след приключването на финансовата инспекция от АДФИ, ще бъде изискан докладът от нея с оглед законосъобразността на проведените обществени поръчки за строителство и ремонт на сградата на НДК за нуждите на предстоящото европредседателство.\r\nНа излизане от прокуратурата Мирослав Боршош заяви, че застава зад работата си и всичко, което са направили заедно с екипа му е било значимо и по законен път. Той подчерта, че не са му предоставени никакви доказателства за обвиненията срещу него. Боршош уточни, че във вторник, на заседанието на временната комисия за НДК в парламента, ще представи своята позиция и истината по случая.\r\nМеждувременно стана ясно, че вицепремиерът Томислав Дончев също е бил разпитан във вторник от прокуратурата по разследването за нецелево разходване на средствата за европредседателството от Мирослав Боршош. Говорителят на главния прокурор Румяна Арнаудова уточни, че Дончев е бил принципал на НДК в миналото правителство на ГЕРБ. Тя допълни, че разпитите по случая продължават, а бившите принципали на НДК - министърът на Българското председателство на Съвета на ЕС Лиляна Павлова и бившият министър на мултукара Вежди Рашидов, също ще бъдат извикани за обяснения. По думите ѝ, ако прокурорите преценят, че е необходимо, ще извикат на разпит и още членове на Министерски съвет. Арнаудова бе категорична и, че, ако се съберат доказателства за вина и на други лица, прокурорите от отдел \"Антикорупция\", ще повдигнат още обвинения.\r\nВесела ПЕТРОВА", "date": "2017-07-19", "title": "Мирослав Боршош се сдоби с обвинение за ремонта на НДК (ОБЗОР)"}
{"url": "http://www.focus-news.net/news/2017/07/19/2417400/anadolu-agency-dvama-opozitsionni-lideri-v-zimbabve-byaha-napadnati.html", "text": "Насилието срещу опозиционната партия на Зимбабве ескалира, предава Anadolu Agency .\r\nЕдна година преди следващите избори, натискът срещу зимбабвийската опозиция е сериозен. Двама партийни лидери от опозицията бяха нападнати. Заведението на Елиас Мудзури, който е заместник-председател на „Движението за демократична промяна“ , бе подпалено. Освен това, домът на друг партиен лидер бе нападнат от въоръжени мъже.\r\n„Въоръжените мъже първо направиха засада на пазачите в паркинга до къщата ми. Друга група нападна къщата ми, събаряйки стената и придобивайки достъп до двора“, заяви вторият опозиционен лидер. Симеон Миланов", "date": "2017-07-19", "title": "Anadolu Agency: Двама опозиционни лидери в Зимбабве бяха нападнати"}
{"url": "http://www.focus-news.net/news/2017/07/19/2417398/the-hill-demokraticheskata-partiya-s-vot-na-nedoverie-sreshtu-prezidenta-donald-tramp.html", "text": "Група либерални американски депутати предложиха резолюция за вот на недоверие срещу президента Доналд Тръмп, предава The Hill.\r\nДепутатите от Демократическата партия твърдят, че той не е годен да служи като върховен главнокомандващ. В списъка с причините те изреждат предполагаемите му връзки с руски представители по време на президентската кампания, отказа му да покаже данъчните си декларации, вербалните му „атаки“ срещу жените и пресата, както и уволнението на Джеймс Коми.\r\nРезолюцията е стартирана от депутата Стийв Коен, и е подкрепена от 23-ма демократи.\r\nРезолюцията няма шанс да бъде гласувана и приета, тъй като републиканците имат мнозинство в американския законодателен орган. Симеон Миланов", "date": "2017-07-19", "title": "The Hill: Демократическата партия с вот на недоверие срещу президента Доналд Тръмп"}
{"url": "http://www.focus-news.net/news/2017/07/19/2417401/pazardzhik-dyuneri-i-pitsi-sa-predpochitanite-barzi-zakuski-v-grada.html", "text": "Дюнери и пици са предпочитаните целогодишно бързи закуски от жителите на Пазарджик, показа репортерска проверка на Радио „Фокус“ – Пазарджик. Въпреки горещините през лятото клиентите не се притесняват да купуват тези продукти, които се приготвят с месо, мляко и яйца. Обектите за бързо хранене работят на пълни обороти, а пред касите дори се образуват и опашки от чакащи. \r\nРаботещите в тези заведения често изпълняват две съвсем несъвместими функции – приемат парите от клиентите и едновременно с това, без всякакви предпазни ръкавици и при минимални хигиенични условия, подават храната. Опасността от заразно заболяване се засилва и от изключително високите температури, при които се съхраняват чесновият сос, майонезата и другите подправки, които правят вкуса на арабската храна по-екзотичен. За повишаването на температурите допълнително допринасят и нагорещените плочи, върху които с голи и мазни ръце се препича арабският хляб, а върху него се поставят останалите добавки.\r\nАлбена ЖИЛЕКОВА", "date": "2017-07-19", "title": "Пазарджик: Дюнери и пици са предпочитаните бързи закуски в града"}
{"url": "http://www.focus-news.net/news/2017/07/19/2417402/veska-spasova-etnolog-za-kulturata-na-daden-narod-ne-se-sadi-samo-po-tova-koeto-e-nasledil-no-i-kak-umee-da-go-izpolzva.html", "text": "За културата на даден народ не се съди само по това, което е наследил, но и как умее да го използва. Това каза пред Радио „Фокус” – Кюстендил Веска Спасова, етнолог в Регионален исторически музей – Кюстендил. По думите й лятото е хубав сезон, в който се отделя време за почивка, но е време и за полска работа. „Като цяло празникът и свързаната с него ритуалност са част от живота на българина през цялото му негово съществуване. Независимо дали ще е свързано с календарната или със семейната обредност, празникът е част от нашата култура”, каза Веска Спасова. \r\nПо думите й празникът дава възможност да се съберат на едно място най-близките и най-обичани хора, за да може в дадения момент, наред с ритуалността, хората да се заредят с вяра, надежда, топлина, защото тогава витае положителната енергия. „Днес много от старите обичаи, наричанията, ритуалността – за здраве, за берекет, за сполука, ги приемаме някак първични и наивни. Ако ги погледнем от друга страна, събрали мъдростта на поколенията, те разкриват богатствата на една неписана история”, каза Веска Спасова. По думите й съвременната култура ще бъде без съдържание, немислима без тази празничност. „За културата на един народ не се съди само по това какво е наследил от своите предци и как го пази, но и по това как умее да го използва”, каза Веска Спасова.\r\nТя посочи още, че са два основните моменти в обредността през летните месеци, като единият касае жътвата, работата на полето, а другият е свързан със страха от градушки, наводнения и пожари. „Ритуалните практики, свързани с летните празници, целят осигуряване на плодородието и с всеобщото убеждение за извършване на магико-ритуални практики за предпазване от градушки, пожари и наводнения”, каза също Веска Спасова. По думите й като цяло летните празници нямат много наситена обредност, но главната насока за постигане на основната цел е именно посочената. Летният период е свързан с обреди за плодородие, а това се подсилва с празничната ритуалност.\r\nВенцеслав ИЛЧЕВ", "date": "2017-07-19", "title": "Веска Спасова, етнолог: За културата на даден народ не се съди само по това, което е наследил, но и как умее да го използва"}
{"url": "http://www.focus-news.net/news/2017/07/19/2417404/shumen-momche-e-postradalo-sled-kato-parche-ot-vanshna-izolatsiya-na-blok-go-e-udarilo.html", "text": "В 19:32 часа тази вечер чрез телефон 112 бил получен сигнал за пострадало момче на бул.\"Велики Преслав\" в Шумен. Това съобщиха от ОД на МВР Шумен. На място бил пратен полицейски екип. Пред униформените служители приятел на 14-годишното момче обяснил, че вървели по полянката под един от блоковете, когато го ударило парче от външна изолация на блок, който се санира. След удара момчето е откарано за преглед в МБАЛ- Шумен, където е установена фрактура на черепа му. По данни на медиците към момента опасност за живота му няма. Извършва се оглед на мястото на инцидента. Работата по изясняване на случая продължава.", "date": "2017-07-19", "title": "Шумен: Момче е пострадало, след като парче от външна изолация на блок го е ударило"}
{"url": "http://www.focus-news.net/news/2017/07/19/2417403/afp-sadat-na-braziliya-zamrazi-aktivite-na-bivshiya-prezident-luis-inasio-lula-da-silva.html", "text": "В сряда бразилски съдия, който води антикорупционното разследване срещу Луис Инасио Лула да Силва,  нареди активите на бившия президент да бъдат замразени, след като миналата седмица той беше осъден за корупция, предава AFP. \r\nЛула остава на свобода и ще обжалва присъдата. Той отрече да е извършвал някакво престъпление и отбеляза, че ще опита да се върне в политиката следващата година като се включи в надпреварата за президентския пост.  Мария Динкова", "date": "2017-07-19", "title": "AFP: Съдът на Бразилия замрази активите на бившия президент Луис Инасио Лула да Силва"}
{"url": "http://www.focus-news.net/news/2017/07/19/2417405/sport-anet-kontaveyt-se-klasira-za-chetvartfinalite-v-shveytsariya.html", "text": "Естонката Анет Контавейт надделя над рускинята Ана Калинская с 6:4, 4:6, 6:4 в мач от тенис турнира в Гщаад. С тази победа естонката се класира за четвъртфиналите на състезанието.  \r\nВ следващия кръг тя ще се изправи срещу германката Карина Витхьофт.", "date": "2017-07-19", "title": "Спорт: Анет Контавейт се класира за четвъртфиналите в Швейцария"}
{"url": "http://www.focus-news.net/news/2017/07/19/2417407/interfaks-pred-parlamenta-na-moldova-ima-sblasatsi-mezhdu-politsiyata-i-protestirashtite.html", "text": "В сряда вечерта при сградата на парламента на Молдова има сблъсъци между полицията и участниците в протеста срещу приемането на закона за смесена избирателна система, предава Интерфакс. Стотици полицейски служители са образували кордон около сградата на парламента. \r\n„Наша партия“ разпространи в социалните мрежи и по електронната поща обръщение с призив в сряда гражданите да се включат в демонстрацията, която беше планирана за четвъртък. \r\n„В момента, на 19 юли, при парламента „Наша партия“ провежда протест срещу заговора на Плахотнюк и Додон, срещу променянето на избирателната система. Участниците  в акцията са готови да останат цяла нощ, тъй като властите дават да се разбере, че утре няма да допуснат демонстрантите в квартала, където е разположен парламентът“, се отбелязва съобщението.  Мария Динкова", "date": "2017-07-19", "title": "Интерфакс: Пред парламента на Молдова има сблъсъци между полицията и протестиращите"}
{"url": "http://www.focus-news.net/news/2017/07/19/2417406/reuters-sasht-i-velikobritaniya-shte-zapochnat-da-izsledvat-vazmozhnostite-za-sklyuchvane-na-sporazumenie-za-svobodna-targoviya-sled-brekzit.html", "text": "В понеделник представители на САЩ и Великобритания ще се срещнат във Вашингтон за първите преговори на новата търговска и инвестиционна работна група, която ще изследва възможностите за сключване на споразумение за свободна търговия между двете страни след Брекзит, предава Reuters. \r\nНовината за това, че двамата съюзници ще започнат да работят по своите бъдещи икономически отношения идва през седмицата, когато бяха възобновени разговорите във връзка с излизането на Лондон от Европейския съюз. \r\nОбединеното кралство обаче няма да може да сключи нова търговска сделка, докато не напусне блока през 2019 г. \r\nАмерикански служител, пожелал да запази анонимността си уточни, че срещата ще се проведе в понеделник и вторник, като в нея ще участва британският министър на международната търговия Лиъм Фокс.  Мария Динкова", "date": "2017-07-19", "title": "Reuters: САЩ и Великобритания ще започнат да изследват възможностите за сключване на споразумение за свободна търговия след Брекзит"}
{"url": "http://www.focus-news.net/news/2017/07/19/2417408/tass-kremal-izrazi-uchudvane-vav-vrazka-s-informatsiyata-za-taynata-sreshta-na-vladimir-putin-i-donald-tramp.html", "text": "Информацията в американските медии, че руският президент Владимир Путин е провел „тайна“ среща с държавния глава на САЩ Доналд Тръмп по време на Г-20 в Хамбург, предизвиква учудване и неразбиране в Кремъл, предава ТАСС. Това заяви прессекретарят на руския лидер Дмитрий Песков в сряда в ефира на „Первый канал“. \r\nПо-рано Reuters съобщи, че Тръмп и Путин са провели втора среща след официалните двучасови преговори. Американската информационна агенция се позовава на анонимен представител на Белия дом и не уточнява допълнителни подробности за срещата. \r\n„Използването на такъв термин като „тайна“ или „секретна“ среща, предизвиква абсолютно учудване и неразбиране. Тя беше официално съгласувана по дипломатическите канали за двустранни разговори и след това в кулоарите те многократно обменяха мнения и фрази. Нямаше никакви тайни и секретни срещу“, подчерта Песков.  Мария Динкова", "date": "2017-07-19", "title": "ТАСС: Кремъл изрази учудване във връзка с информацията за „тайната“ среща на Владимир Путин и Доналд Тръмп"}
{"url": "http://www.focus-news.net/news/2017/07/19/2417409/greek-reporter-gratskoto-pravitelstvo-vizhda-kraya-na-tunela-na-strogite-ikonomii.html", "text": "В сряда гръцкият кабинет е постигнал съгласие за основните законодателни инициативи, които ще бъдат приложени през следващите няколко седмици, предава Greek Reporter. \r\nМинистрите са обсъждали изпълняването на споразуменията с кредиторите, преговорите и приключването на прегледа на втората програма. \r\n„За първи път от години правителството успя да постигне правилния баланс между фискалните корекции и нуждата от това обществото да се изправи и да види светлината на справедливото и устойчиво развитие в края на тунела“, се уточнява в изявлението на кабинета. Мария Динкова", "date": "2017-07-19", "title": "Greek Reporter: Гръцкото правителство вижда „края на тунела“ на строгите икономии"}
{"url": "http://www.focus-news.net/news/2017/07/19/2417399/trima-bivshi-voenni-ministri-byaha-izslushani-za-protsedurata-po-pridobivane-na-nov-boen-samolet-obzor.html", "text": "Във временната парламентарна комисия за проучване изпълнението на процедурата по избор на нов тип боен самолет бяха изслушани бившите министри на отбраната Аню Ангелов, Ангел Найденов и Николай Ненчев. Тримата са били министри в периода от 2010 до 2017 година. Аню Ангелов заяви, че докато е бил министър всичко по работата на Министерството на отбраната във връзка с инвестиционния проект за нов боен самолет е било явно. На зададен му въпрос относно твърдения, че не е взел предвид военната експертиза в процедурата за нов самолет той обясни, че никога не е игнорирал военната експертиза. Аню Ангелов коментира, че има своя лична експертиза, а заместникът му е бил полковник, занимаващ се с армията през цялата си служба. Той подчерта, че отговорността за всяко решение като министър е била негова, слушал е какво му казват военните, но всяко решение е било върху неговите плещи. На въпрос във връзка с трите проекта за модернизиране на армията Аню Ангелов посочи, че трите не могат да вървят заедно, колкото и да изглежда, че всичко е решено и са гласувани някакви пари. Според него трябва да се прецени какви са приоритетите на страната ни. По думите му е безусловно, че Сухопътните войски страдат и са останали най-назад, но от друга страна са получили доста транспортни средства за джипове и транспортни автомобили по договор с „Мерцедес“. Бившият министър коментира, че ако сега трябваше да изпраща молба, би поискал и нови и стари самолети, а народните представители да преценят дали могат да се поемат разходите. Аню Ангелов коментира, че като министър е бил оптимист за процедурата за нов боен самолет, защото екипът му е свършил всичко, което е трябвало, оставало е само внасянето в НС. Според него, ако правителството не бе подало оставка през февруари 2013 година, то през юни договорът за нов самолет е щял да бъде факт. \r\nАнгел Найденов обясни, че мнението му като министър е било да се отделят средства за летателна годност на МИГ-29 и осигуряване на ресурсите за експлоатацията му до края на жизнения му цикъл, както и да се стартира проекта за нов боен самолет. Той посочи, че след встъпването му в длъжност работата по процедурата за нов самолет е започнала оттам докъдето е стигнал предишният екип. Организирани са срещи с представителите на тримата участници - Италия, Швеция и САЩ и Португалия с искане за подновяване на предложенията им и стремеж към създаване на основа за по нататъшно стартиране на процедура. Ангел Найденов поясни, че е имало и предложение от Израел за продажба на употребявани F-16 с идеи за модернизация. Делегация от ВВС на САЩ също е предложила на страната ни употребявани F-16. Бившият министър уточни, че в  началото на 2014 година окончателно е завършен проектът за придобиване на нов боен самолет и е бил внесен в Министерството на финансите и МС с основната идея да влезе в списък за финансиране чрез държавен заем или заем с държавна гаранция. Той коментира, че след като не е имало окончателни решения за финансирането и по негови указания е била разработена сравнителна таблица за експлоатационните разходи на самолетите, с които разполагаме и разчети за тяхната пълна модернизация. Ангел Найденов заяви, че е критично важно процедурата за нов боен самолет да се завърши, а отказът от реализацията на проекта е най-нежеланият вариант. Според него трябва да се върви към финализиране на процедурата за нов боен самолет, към вземане на решение за преговори и тяхното започване. Бившият министър посочи, че със сигурност разговорите за финализиране на процедурата също ще отнемат много време, което по експертни преценки е порядъка от 6 до 12 месеца от момента, в който се вземе решение за започване на преговори. По думите му вторият вариант също с негативен ефект е отлагането на вземането на решение, защото ако процедурата не се завърши ще се очаква средствата да се прехвърлят за следващата година.\r\nБившият министър Николай Ненчев заяви, че се е стремил  страната ни да придобие самолет, който да е съвместим с партньорите ни в НАТО. Той коментира, че не е успял да завърши проекта, но надеждата остава. Николай Ненчев припомни, че в началото на мандата си е започнал разговори за модернизиране на армията и е приета програма. По думите му проблемите в авиацията са били най-чувствителни и им е било отделено най-голямо внимание. Бившият министър посочи, че е получил подкрепа от Комисията по отбрана и е предприел инициатива за среща със всички парламентарни групи, за да ги запознае детайлно с проблемите на армията. Той уточни, че се е стремил на срещите да има представители от всички войски. Николай Ненчев заяви, че е възложил да се състави група с условие за пълна прозрачност, но щом се води разговор за проекта във временната парламентарна комисия значи прозрачността се е загубила. \r\nБиляна ИВАНОВА", "date": "2017-07-19", "title": "Трима бивши военни министри бяха изслушани за процедурата по придобиване на нов боен самолет (ОБЗОР)"}
